{"url": "https://pik.bg/%D0%B5%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D0%BE%D1%89%D0%B5-20-000-%D0%BC%D0%BB%D0%B0%D0%B4%D0%B5%D0%B6%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-news838618.html", "text": "Европейската комисия (ЕК) съобщи, че започва да приема заявления за 20 000 карти за пътуване \"Опознай ЕС\", съобщава „Дарик”. Всички 18-годишни младежи в ЕС могат да кандидатстват до 16 май за възможността да опознаят Европа от 1 август тази година до 31 януари 2020 година. Младежите ще могат да получат безплатно пътуване, за да научат повече за европейското културно многообразие и общите ценности, съобщават от пресслужбата на ЕК. Очакват се заявления от младежи, родени между 2 юли 2000 г. (включително) и 1 юли 2001 г. (включително), готови да пътуват между 1 август 2019 г. и 31 януари 2020 г. за най-много 30 дни. Заинтересованите ще трябва да кандидатстват през Европейския младежки портал. Заявленията ще бъдат разгледани от комисия, която ще избере победителите. Кандидатите ще бъдат уведомени за резултатите от подбора следващия месец. Одобрените ще могат да пътуват самостоятелно или в група до петима души. По правило пътуванията са с влак, но участниците ще могат да използват друг вид превоз (автобус, ферибот и по изключение самолет). ЕК постави началото на инициативата през юни миналата година с първоначален бюджет от 12 милиона евро. За тази година бюджетът е 16 милиона евро. Досега около 30 000 младежи получиха възможност да пътуват из ЕС, за да опознаят богатото културно наследство на континента, да се срещнат с други хора, да се докоснат до чуждите култури и да усетят духа, който обединява Европа. ЕК планира за тези цели да бъдат отделени 700 млн. евро до 2027 година. Ако Европейският парламент и Съветът на ЕС се съгласят, още 1,5 милиона младежи ще могат да пътуват по програмата, се отбелязва в съобщението. Сподели:", "date": "2019.05.03", "title": "ЕК предлага на още 20 000 младежи безплатно пътуване в Европа"}
{"url": "https://pik.bg/%D0%BD%D0%BE%D0%B2%D0%B8-%D1%86%D0%B5%D0%BD%D0%B8-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D0%B8-%D0%B5%D1%81%D0%B5%D0%BC%D0%B5%D1%81%D0%B8-%D0%B2-%D0%B5%D1%81-news838680.html", "text": "От 15 май започва да се прилага регулация на цените на международните повиквания и на кратките текстови съобщения в рамките на ЕС. След тази дата цените на дребно за мобилни и фиксирани повиквания от една до друга държава в ЕС не трябва да превишават 19 евроцента на минута. Ценовият таван за кратко текстово съобщение в рамките на Съюза ще бъде 6 евроцента за съобщение, съобщават от Комисията за регулиране на съобщенията. Максималните цени в български лева с ДДС не следва да превишават 0,445 лв. на минута за повиквания и 0,14 лв. на съобщение. Ценовите ограничения ще важат за тарифи за потребители – физически лица. Доставчиците на услугите трябва да информират своите клиенти за промените, като публикуват информация на страниците си в интернет и в магазините от търговската мрежа, както и по друг подходящ начин. Приложимите цени трябва да се посочват в сключваните индивидуални договори с потребители. Сподели:", "date": "2019.05.03", "title": "Нови цени за разговори и есемеси в ЕС"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%B6%D0%B5%D0%BD%D0%B0-%D0%BE%D1%82-%D1%81%D0%B5%D0%BB%D0%BE-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news838679.html", "text": "Наркотици и незаконно оръжие са открити в дома на 45-годишна жена от монтанското село Замфир, съобщиха от ОДМВР-Монтана, цитирани от „Фокус”. Според информацията, на 2 май в група „Противодействие на общата престъпност“ в РУ Лом е получен сигнал, че в частен дом в село Замфир, обитаван от 45-годишна жителка, се съхраняват наркотични вещества и незаконно притежавано оръжие. Оперативна група е извършила проверка на сигнала. При направеното претърсване в дома на жената в джоб на риза е намерено пликче, съдържащо 4,63 грама суха зелена тревна маса и семена канабис. В гардероб в една от стаите на къщата е намерен газов пистолет „Bruni“, 9 mm, с пълнител, без боеприпаси, за който не е представен документ и разрешително за притежание и съхранение. По случая е образувано досъдебно производство по чл.354а от Наказателния кодекс. Работа по случая продължава РУ Лом. Сподели:", "date": "2019.05.03", "title": "Откриха наркотици и незаконно оръжие в дома на жена от село в Монтанско"}
{"url": "https://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80-%D1%81-%D0%BD%D0%B0%D0%B4-3-%D0%BF%D1%80%D0%BE%D0%BC%D0%B8%D0%BB%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B2-%D0%BA%D1%80%D1%8A%D0%B2%D1%82%D0%B0-%D0%B2%D1%8A%D0%B2-%D0%B2%D1%8A%D1%80%D1%88%D0%B5%D1%86-news838677.html", "text": "Шофьор с над 3 промила алкохол в кръвта е хваната във Вършец, съобщиха от ОДМВР-Монтана, цитирани от „Фокус”. Според информацията, на 2 май (четвъртък) около 19:55 часа служители на РУ Вършец спрели за проверка на ул. „България“ в град Вършец лек автомобил „Опел Астра“ с врачанска регистрация, собственост на врачански жител. При извършената проверка е установено, че автомобилът се управлява от 50-годишен мъж, във видимо нетрезво състояние. Проба с алкотест е отчела 3,11 промила алкохол в издишания от водача въздух. На нарушителя е издаден талон за медицинско изследване. Той е приел показанията на техническото средство. Съставени са му 3 акта по ЗДвП. По случая е образувано бързо производство по чл. 343б, ал. 1 от НК в РУ Вършец. Сподели:", "date": "2019.05.03", "title": "Закопчаха шофьор с над 3 промила алкохол в кръвта във Вършец"}
{"url": "https://pik.bg/%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B8-%E2%80%9E%D0%B0%D0%BC%D0%B0%D0%B7%D0%BE%D0%BD%E2%80%9D-%D1%81-%D0%BE%D0%B3%D1%80%D0%BE%D0%BC%D0%BD%D0%B8-%D0%B3%D0%BB%D0%BE%D0%B1%D0%B8-news838686.html", "text": "Германският министър на правосъдието Катарина Барли заплаши американският технологичен гигант „Амазон” с огромни глоби, заявявайки, че използването от водещия в света онлайн търговец на дребно на неговия гласов помощник \"Алекса\" (voice-assistant Alexa) нарушава европейските закони за поверителност, съобщава \"Ханделсблат\", цитирани от БНР. Госпожа Барли заяви пред немското издание, че използването на \"неясни и неточни\" декларации за неприкосновеност на Amazon за записване на гласови команди е неприемливо и компанията може да се изправи пред \"тежки глоби\" в размер до 4 процента от глобалните ѝ годишни приходи съгласно регламента на ЕС за защита на личите данни. Според министърът на правосъдието, много потребители на гласовия помощник са били \"шокирани\" да научат, че „Амазон” съхранява и оценява гласови команди чрез \"Алекса\" и критикува компании като технологичният гигант за техния \"слаб\" подход към неприкосновеността на потребителя. Сподели:", "date": "2019.05.03", "title": "Правосъдният министър на Германия заплаши „Амазон” с огромни глоби"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B8%D0%BC%D0%BE%D1%82%D0%BD%D0%B8%D1%82%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B1%D1%81%D0%BF-%D0%B8-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD-news838723.html", "text": "Министър-председателят Бойко Борисов коментира пред БНТ темите и скандалите от последните дни. Премиерът ще отговори на въпроси за имотните скандали, за предстоящите евроизбори, за напрежението между ГЕРБ и БСП, както и за отношението на Румен Радев към управляващото мнозинство. \"И мен ме е яд. Изход има и той е категоричен. Това се прави и в момента. Всеки, попаднал в такава ситуация, и всеки, който е решил, че всичко му е позволено, ще си понесе най-тежки наказания и ще поеме отговорност. Подаването на оставки е половината от работата. Мога да гарантирам на българските граждани, че няма да остане ненаказан човек\", коментира премиерът Борисов на въпрос за скандалите с имотите. Относно къщите за гости, той коментира: \"Някои тарикати решиха да се възползват от това. Или ще върнат парите, или ще им се конфискуват къщите. Яд ме е, срам ме е, грешката е моя, че не отидох нито веднъж на гости на мой колега, министър, областен управител. Ако бях отишъл да видя, сигурно щях да взема по-рано мерки. Докрай ще бъде направено всичко, за да се възцари справедливостта\", закани се министър-председателят. \"Аз съм се родил, живея и ще умра в къщата в Банкя. Колко ще живея, 10-15 години, Господ знае, но няма да ме видите в друга къща.За президентските вили се дават стотици хиляди за ремонт. Аз не съм разрешил 1 лев да ми се даде за ремонт там, където живея\", отсече той. \"На нашите опоненти три къщи за гости имат родата, но те казват, че това не е нищо. Аз съм създал ГЕРБ и тя винаги е побеждавала БСП\", \"Не могат да боядисат това, което сме построили. И изведнъж да ми сложат етикет за няколко души, няма да го бъде. Ние знаем, че другите са маскари, колко пъти идват на власт. Винаги стават катастрофи, когато идват БСП или БКП на власт\", изригна министър-председателят по адрес на БСП За един апартамент и една къща за госта на фона на милиардите пари за приватизации, които са направили Цветанов си го обичам като дете. Като министър си заложи главата и направи много добри неща. Майка ми винаги казваше: \"Внимавай дете да не сложиш лъжицата с катран в кацата с мед.\" А той точно това направи. С това нещо заличи всичко добро, което е направил\", сподели премиерът по повод скандала с апартамента на Цветан Цветанов. \"Изводите съм си ги направил. Голяма щета ни се нанесе. Моята къщичка аз си я почиствам и всички ще са наказани\", добави той. Няма да хвърля кърпата, ако получим жълт картон. Защото отсреща няма нищо. Ако трябва да правят правителство, първо с президента ще се изпоядат кои да са министри, кои да са депутати. После ще има \"Позитаник\", \"чеверме социалистите\", те се ненавиждат\", каза още Борисов. \"И за Румен Радев изкараха имоти. И там имаше общински жилища, но аз не давам да се коментира това. Не му отива да говори, че ще излизат тепърва скандали за офшорни сметки и т.н. Първо виж себе си и тогава коментирай себе си\", отсече премиерът. \"Аз никога, никога не съм искал да ставам президент. Никога не ми е минавало през главата и не ми минава през главата. Аз щях да стана президент като главен секретар. Тогава имах 90% одобрение, но иска да си бъда главен секретар\", разкри той. \"Говорят, че имало диктатура. Аз само не съм дал два шамара да ми бият. Когато държавният глава призовава военните да не стоят безпристрастно, аз затова започнах да обикалям казармите. Какъв диктатор съм, не трябва да се шегуваме с това. Затова отговорих това за пълзящата диктатура\", каза още Борисов. \"ГЕРБ се клати сама. БСП не са ни проблем. Те толкова пъти са били на власт\", увери министър-председателят. \"В момента се взимат решенията за завода на \"Фолксваген\". Ще се проведе последна среща в България и тогава ще ви отговоря. Да бъдем търпеливи. Нека да изчакаме две седмици\", призова той. \"Българският казан няма охрана в ада. Българите сами се теглим към дъното\", каза още премиерът. \"Опасността от мигрантите важи с пълна сила в момента. Някога българите ще си спомнят, че по мое време е имало нула миграция\", допълни Борисов. \"Когато има напрежение между институциите, се затварят училища и факултети. Ние направихме точно обратното\", заяви министър-председателят по повод решението държавата да подпомага бъдещото висше военновъздушно училище в Долна Митрополия. \"Колко самолета се нарязаха? Продадоха се за по 40-50 хиляди лева. Говорим и за Миг-23 и за други самолети, с които сега се бият в Сирия. Обвинявам тези, които се правят сега на светци\", отсече премиерът. По думите му България е важна за всички в международен план. \"Само преди няколко свърши търга за строежа на газопровода с Гърция. Защо го правим, ако не за втечнен газ. И какво по-добре от това да имаме борса и да избираме по-евтиния газ\", коментира премиерът. \"Ние направихме избор, като подкрепихме Гуайдо, а президентът Мадуро. Президентът подкрепи \"Грипен\"-инте, а ние поискахме много по-модерни самолети Ф-16. Парите са заделени. И затова отиваме да преговаряме и при добър договор вкарваме в парламента, актуализираме бюджета със сумата и плащаме\", увери той. \"500 000 автомобила излязоха от София и отидоха на почивка - по \"Струма\", по \"Марица\" и по \"Тракия\". В здравеопазването никога не е правено толкова, колкото в момента. Ако беше направено разследването за ТЕЛК-овете от някоя телевизия, а не от МВР и прокуратурата, тогава щеше да видите как се краде там. Сега няма телефонни измами, след като разбихме групата. Контрабандата сега е 5%, а при онези беше 34%. Колко операции направихме срещу олигарсите\", припомни министър-председателят. \"Не чувствам умора. Искам да видя и \"Хемус\". Затова съм я направил необратима. Работи се денонощно, парите са заделени, за да е сигурно, че ще я има. И ще е готова до 2-3 години. И тогава хората ще видят какво ще стане. Това не е утопия\", сподели Борисов и добави: \"Последна ще оставя отсечката за Банкя по Околовръстното. Винаги за мен последно.\" Относно предстоящата визита на папа Франциск премиерът обяви: \"Надявам се да го посрещнем с президента Радев, с българските католици, с всички граждани. Ще му кажа, като се видим с него, че му благодаря. Това е един политически знак. И там имаше разграничение с президента по отношение на Северна Македония. За да бъда честен, по много теми с президента се разбирам и работим заедно. Надявам се и така да продължи.\" \"Аз се запознах с Тодор Живков, когато падна от власт. Цялата партия БСП, които му целуваха краката, се бяха изпокрили и не смееха да отидат там. После имах възможност да гледам възхода и падането на Царя. Накрая не можа и един общински съветник да вкара в София, в град, където 1 млн. души го посрещнаха на \"Орлов мост\". Затова ме е яд на моите съпартийци и затова трябва всичко, което носи щета, да се отстранява. Делян Добрев е един много умен човек, който е направил много, но не можем да кажем, че това е ГЕРБ\", поясни той. \"За разлика от другите, аз знам изхода. Раждаш се, растеж и накрая умираш. Но няма да дам да си отидем като маскари. Имаме сила, потенциал, грамотни хора. Изкарвам си мандата, прибирам се в партията и ще дам път на много млади хора\", заключи Борисов. Сподели:", "date": "2019.05.03", "title": "ПЪРВО В ПИК: Премиерът Борисов за имотните скандали, Румен Радев, БСП и евроизборите: Президентът да види себе си и хората си. Моята къщичка аз си я почиствам и всички ще са наказани! (ОБНОВЕНА)"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B2-%D0%B7%D0%BE%D0%BE%D0%BF%D0%B0%D1%80%D0%BA%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8-%D0%BB%D1%8A%D0%B2%D1%87%D0%B5%D1%82%D0%B0-news838691.html", "text": "Министерството на околната среда и водите е получило сигнал от Фондация „Четири лапи” заради починалите новородени лъвчета в Хасковския зоопарк, съобщава БТВ. След смъртта им общината инициира проверка, а от дружеството, което се грижи за животните признават, че липсата на постоянна ветеринарна грижа може би е причината за фаталния край. Преди време лъвовете са доведени в зоопарка, за да се създаде общност. Оказва се, че три дни никой не разбира, че лъвицата има две лъвчета, а самата майка не се грижи за малките. От зоопарка заявиха, че имат ветеринарен лекар, но той основно работи за кучешкия приют. Едва вчера той бил извикан, но било твърде късно. „Това бяха възможностите, по които можехме да реагираме. Просто е природа. Майката няма развит майчин инстинкт, за да се погрижи. Тя за първи път ражда, в напреднала възраст е…”, коментира биологът към зоологическата градина Пламен Канев. Управителят на общинското предприятие „Екопрогрес” инж. Райко Лозев признава: „Щом се стигна до този трагичен край, явно е грешка, че са разчитали местният екип да се справи сам в ситуацията”. Явор Гечев от „Четири лапи” заяви, че фондацията е била готова да окаже помощ на лъвчетата, но от зоопарка са отказали. В момента в клетки в хасковския зоопарк се отглеждат 180 животни. От години лицензът на обекта е отнет. Сега кандидатстват за нов. За целта ще им трябва и постоянен ветеринар. Гечев обаче е категоричен: „Безумие. Да се развъждат лъвове в такива условия е безумие. Този зоопарк не бива да получава лиценз в никакъв случаи и трябва да бъде затворен”. Сподели:", "date": "2019.05.03", "title": "Започна проверка в зоопарка в Хасково заради смъртта на новородени лъвчета"}
{"url": "https://pik.bg/%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B8-%D0%BD%D0%B0-%D0%B6%D0%B8%D0%B2%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BC%D1%8A%D0%B6-%D0%BD%D0%B0-%D1%87%D0%B5%D1%81%D1%82%D1%82%D0%B0-%D0%B8-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0---%D0%B8%D0%B7%D0%BB%D0%B5%D0%B7%D0%B5-%D0%BE%D1%87%D0%B8-%D0%B2-%D0%BE%D1%87%D0%B8-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8-news838766.html", "text": "На живо, очи в очи, истински, директно и откровено, без монтаж, записи и повторения - такъв е премиерът Бойко Борисов. Преди минути в \"Панорама\" доказа, че е мъж на честта и не се страхува от нищо, включително и от поръчковите опозиционни въпроси на водещия. Показа и какво се иска, за да си успешен държавник и да запишеш името си в историята - да не се криеш от проблемите, а да ги решаваш из основи. Нищо общо с безумния театър, който играе всеки път в публичните си изяви президентът Румен Радев, който само да думи иска светлина, а на дела върши всичко на запис и с монтаж. Прави го вече няколко пъти в \"Панорама\". Ако има каквито и да било претенции да е държавник, Радев да изгледа отново интервюто на Борисов. И след това да няма отново наглостта да говори за диктатури и липса на медийна свобода - такава няма само при него, защото той говори на запис и с предварително подбрани или най-често никакви въпроси. При Борисов всички медии разпитват, разследват, сигнализират МВР и прокуратурата, пишат негативни коментари, че и откровено фалшиви новини за властта, без никакви последствия. Премиерът Борисов и тази вечер отговори без никакви подготовки и монтажи изцяло на живо на всичко. Каза истината - че няма и няма да има ненаказани за каквито и да е далавери и МВР и прокуратурата работят по всички сигнали. Вече има оставки, обвинения, гаранции, проверки, готвят се и дела. Борисов го показа категорично и то не само по повод скандалите с апартаментите и къщите за гости, прави го от години за всеки, за когото има дори само съмнения. Затова може да си позволи да застане очи в очи и да не се страхува Като голям държавник отговори директно и без заобикалки на всеки един от въпросите на водещия Бойко Василев, а те до един бяха провокативни и изтъкваха само проблемите в управлението. Нямаше нито едно питане за огромните успехи на Борисов в икономиката, бюджетната сфера, инфраструктурните проекти, външната политика, чуждестранните инвестиции и какво ли още не... Бойко Василев сам развенча лъжата на подобните нему соросоидни журналисти,че няма свобода на медиите у нас. Щеше ли иначе да се държи откровено опозиционно за пореден път срещу действащия премиер Борисов, застанал в студиото му изцяло на живо? Само могат да мечтаят за подобна свобода, която преди Борисов в българското общество беше непозната. Ще стане отново химера, ако президентът на запис и кликата му успеят да достигнат властта. Те могат само да рецитират чуждите наизустени думи, да манипулират с монтажи, да бягат от неудобните въпроси и в крайна сметка да не поемат отговорност за нищо. За това и Борисов правилно отбеляза, че дори да иска, няма да кого да предаде държавата и като отговорен държавник ще издръжи докрай в името на стабилността на България. Манипулаторите, които го атакуват с лъжи, доноси и съчинени компромати, ще трябва да докажат, че са по-добри, ако искат властта. И да я спечелят демократично - на избори. Сподели:", "date": "2019.05.03", "title": "ИСТИНСКИ И НА ЖИВО: Борисов е мъж на честта и не се страхува - излезе очи в очи да отговори на всички поръчкови въпроси в \"Панорама\" без монтаж и манипулации"}
{"url": "https://pik.bg/%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BA%D0%BE%D0%BB%D0%B0-%D0%BE%D1%82-%D0%BF%D0%B0%D1%80%D0%BA%D0%B8%D0%BD%D0%B3-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BF%D0%BE%D1%81%D1%80%D0%B5%D0%B4-%D0%B1%D1%8F%D0%BB-%D0%B4%D0%B5%D0%BD-news838693.html", "text": "Неизвестен апаш сви посред бял ден кола, паркирана в центъра на Благоевград. Полицейски служители на 01 РУ-Благоевград работят по получен сигнал за извършена, за времето от 09:00 часа до 21:30 вчера, кражба на лек автомобил „Фолксваген Пасат“, паркиран в  Благоевград. По случая е образувано досъдебно производство. Сподели:", "date": "2019.05.03", "title": "Откраднаха кола от паркинг в Благоевград посред бял ден"}
{"url": "https://pik.bg/%D1%81%D0%BE%D0%BB%D0%B5%D0%BD%D0%BE-%D0%BC%D0%BB%D0%B0%D0%B4%D0%B5%D0%B6%D0%B8-%D0%B1%D1%80%D0%BE%D1%8F%D1%82-%D0%BF%D0%BE-300-%D0%BB%D0%B5%D0%B2%D0%B0-%D0%B7%D0%B0-%D0%BA%D0%B5%D0%BD%D1%87%D0%B5-%D0%B1%D0%B8%D1%80%D0%B0-%D0%BD%D0%B0-%D0%B4%D0%B6%D1%83%D0%BC%D0%B0%D1%8F%D1%82%D0%B0-news838767.html", "text": "Трима младежи изпиха най-скъпата бира в живота си и ще трябва да се бръкнат по 300 лева на кенче, тъй като били глобени от служители на Четвърто РУ за консумация на алкохол на обществено място. Драмата се разиграла в нощта срещу сряда в градинката до Джумаята, където пловдивчани редовно обичат да пийват кафе или бира. Тогава около 2:30 часа след полунощ на една от пейките били седнали три момчета на възраст около 27 години, които се наслаждавали на любимата си напитка. Изведнъж към тях се приближили няколко униформени служители, които поискали личните им карти за рутинна проверка. Момчетата дали документите, но един от тях започнал да негодува, тъй като бил проверяван ежедневно, разказва \"Марица\". \"Всяка вечер идват едни и същи полицаи и ми искат личната карта. Давам им я, проверяват ме, отчитат дейността си и после ми я връщат. Аз съм просто обикновен човек, нито съм криминално проявен, нито осъждан. Това е тормоз – само за да напълнят квотата на проверените за вечерта лица“, възмущава се младежът. По думите му след като изразил недоволството си от постоянните проверки, униформените решили, че трябва да бъде наказан по общинската наредба за опазване на обществения ред, според която пиене на бира на обществено място се наказва глоба от 300 лева. \"Служителите заявиха, че щом много знаем, ще ни натряскат по един акт. Тръгнаха да ни товарят на патрулките и да ни карат към районното, за да ни напишат глобите, а тогава едно момиче се застъпи за нас. Каза им, че нищо не сме направили, а те поискаха и нейния документ за самоличност. Оказа се, че девойката няма лична карта в себе си. Затова и тя беше качена на патрулките с нас и всички – в Четвърто“, разказа още младежът. Санкционирането продължило около половин час. Днес всичките глобени са с актове по общинската наредба. Те разказаха,че ще изчакат изизането на наказателните постановления, които смятат да обжалват пред районния съд. Сподели:", "date": "2019.05.03", "title": "СОЛЕНО: Младежи броят по 300 лева за кенче бира на Джумаята"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB-%D0%BC%D0%BE%D1%82%D0%BE%D1%80%D0%B8%D1%81%D1%82-%D0%BC%D1%8A%D1%81%D1%82%D0%B8-%D1%81-%D0%BF%D0%B0%D0%BB%D0%B5%D0%B6-%D0%B2-%D1%85%D0%B0%D1%80%D0%BC%D0%B0%D0%BD%D0%BB%D0%B8-news838688.html", "text": "С палеж си отмъсти блъснат 16-годишен моторист в Харманли, съобщиха от полицията. Младежът признал пред съдия, че вчера запалил Рено, паркирано на улица \"Александър Стамболийски“ в Харманли. При огледа криминалистите открили и бутилката с бензин, използвана при палежа. Огънят съсипал двигателя на леката кола и предните й гуми. По случая е образувано досъдебно производство за палеж. \"Предвидената санкция по този член от Наказателния кодекс при доказване на вина е от 12 месеца до 8 г. решетки\", коментираха юристи​ Непълнолетният пострадал леко в предизвикана от него катастрофа на 30 април. Тя станала 10 минути след полунощ на улица \"Ханска\" в града на Белоногата. Тогава, докато сменял скоростите, мотористът не се съобразил с интензивността на движението. На прав участък загубил контрол над управлението. Ямахата му се подхлъзнала наляво и се ударил в задната броня на Реното, шофирано от 59-годишен харманлиец. От удара ​младежът получил охлузни рани на гърба и лявата ръка. Сподели:", "date": "2019.05.03", "title": "Катастрофирал моторист мъсти с палеж в Харманли"}
{"url": "https://pik.bg/%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D0%BC%D0%B0%D0%BB%D0%BA%D0%B8%D1%8F-%D0%B8-%D1%81%D1%80%D0%B5%D0%B4%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D0%B8%D0%B7%D1%80%D0%B0%D0%B7%D0%B8%D1%85%D0%B0-%D0%BF%D1%8A%D0%BB%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news838768.html", "text": "Представители на малкия и средния бизнес у нас заявиха пълната си подкрепа за коалиция „Патриоти за Валери Симеонов НФСБ и Средна Европейска класа “. Това стана по време на среща с водача на листата за участие в предстоящите избори за български представители в Европейския парламент Валери Симеонов в Пловдив. В дискусията се включиха и зам.-председателят на НФСБ Борис Ячев, както и кандидатите за представители в ЕП от листата на родолюбивата коалиция Венера Тодорова и Славчо Атанасов. ( ) Представители на няколко бранша, които са засегнати от опитите за монополизиране на пазара у нас, обсъдиха проблемите си и възможностите за решаването им. „В нашия бранш сектор „Горива“ се опитаха да ни унищожат. Единствено Валери Симеонов излезе и назова фирмата, която искаше да наложи монопол у нас, а в същото време за 15 години не е платила и лев данък „Печалба“. Той е и човекът, който вникна в проблема ни и ни помага.“ Това заяви по време на срещата Иван Кошовски, търговец на горива. „С лидерите и на други политически партии сме се срещали, но единствено Валери Симеонов се отзова. Ние сме 350 фирми, борещи се срещу 4, които искат да вземат този бизнес”,  каза Иван Дойчев от Асоциация за здравословно хранене на децата. „Валери Симеонов спаси българската домашна ракия, иначе бяхме обречени на гибел. Благодарение на него законът поне се върна в стария си вариант”, коментира и Андон Андонов от Сдружение „Българската домашна ракия”. „НФСБ е партията, която успява да се противопостави на опасните процеси, целящи смачкването на малкия и среден бизнес”, заяви пред представителите на бизнеса водачът на Коалиция  „Патриоти за Валери Симеонов ( НФСБ и Средна Европейска класа ) ” – Валери Симеонов. „Политиката трябва да работи за малкия и среден бизнес основно, защото той е костната система, която крепи държавата. Тук работят над 78 на сто от заетите в производството българи. С техните данъци функционира държавата. Това, което направихме с колегите от НФСБ трябва да го прави всяка партия. На хората от бизнеса трябва да им се познават проблемите и да им се помага”, категоричен бе Валери Симеонов. По думите му европейските избори са тези, при които ще имаме възможност да пратим в Европейския парламент хора, които да работят за българския бизнес. „На мен ми е ясно, че няма да е толкова лесно, но трябва да се търсят хора от бизнеса в други държави, които са в същата ситуация и да се търсят варианти да се противопоставим на общата тенденция за монопол. В противен случай става това, на което сме свидетели с пакета „Мобилност“ - ликвидиране на български фирми, източване на международните ни шофьори към Западна Европа и изтичане на сериозни данъци, които българската държава получава, към други държави. В недопускането на подобни опасни процеси виждам смисъла на присъствието в Европейския парламент на отговорни хора от бизнеса, каквито са в листата на коалицията”, категоричен бе Валери Симеонов. Коалиция „Патриоти за Валери Симеонов ( НФСБ и Средна Европейска класа ) ” се явява в предстоящите избори под №1 в изборната бюлетина. Сподели:", "date": "2019.05.03", "title": "Представители на малкия и среден бизнес изразиха пълна подкрепа за Валери Симеонов"}
{"url": "https://pik.bg/%D1%81%D0%BA%D0%BE%D0%BA-%D0%BD%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-%D0%B4%D0%BE-%D0%BF%D0%B5%D1%82%D0%BC%D0%B5%D1%81%D0%B5%D1%87%D0%B5%D0%BD-%D0%B2%D1%80%D1%8A%D1%85-news838694.html", "text": "През април годишната инфлация в еврозоната се е ускорила до петмесечен връх от 1,7 процента благодарение на по-силен ръст на енергийните и на цените на услугите, показват предварителните данни на „Евростат”, които вероятно ще бъдат приветствани от ЕЦБ с оглед на трудностите за постигане на целите за инфлация от малко под 2 на сто, съобщава БНР. Индексът на потребителските цени (CPI) в еврозоната нарасна през април с 1,7 процента на годишна база след слабо повишение с едва 1,4 процента през март (най-слаба инфлация от януари 2019 година и от април 2018 година) и при очаквания за растеж с 1,6 на сто. Това е най-високата инфлация в еврозоната от ноември 2018 година година насам, когато тя нарасна с 1,9 процента. Засилването на инфлацията е най-вече в резултат на скок на цените на услугите с 1,9 процента след слабо тяхно повишение с 1,1 процента месец по-рано, както и на ускорен растеж на енергийните цени през април до 5,4 процента от 5,3 процента през март. В същото време обаче цените на хранителните стоки, напитките и тютюневите изделия се увеличиха с 1,5 процента след повишение с 1,8 процента през март. Растежът на основния индекс на потребителските цени (изключвайки волатилните цени на храните, тютюневите изделия и на енергията) пък се подобри рязко до 1,2 процента (най-високо основна инфлация от октомври 2018 година) от 11-месечното дъно през февруари от едва 0,8 процента. Трябва да се има предвид, че именно основният индекс на потребителските цени се следи внимателно от ЕЦБ като индикатор за текущото и бъдещото поведение на инфлацията в региона. Данните за ускоряване на инфлацията през април са факт, след като по-рано тази седмица „Евростат” отчете и изненадващо подобрение на икономическия растеж в еврозоната през първото тримесечие на годината (повишение на БВП с 0,4 процента спрямо последните три месеца на 2018 година, когато нарасна с едва 0,2 процента). Това предполага, че ЕЦБ е малко вероятно да обмисли допълнителни стимулиращи икономиката и инфлацията мерки на следващото заседание през юни. Ускоряването на инфлацията през април обаче вероятно е свързано със сезонния ефект в резултат на празнуването всяка година по различно време на католическия Великден. През тази година Великденските празници се паднаха през месец април, докато през 2018 година те бяха в края на март. Това означава, че скокът на априлската инфлация изглежда преувеличен, тъй като цените в сектора на услугите и най-вече в ресторантьорския и хотелиерския бизнес получиха около великденските празници много силен, но само временен тласък. Сподели:", "date": "2019.05.03", "title": "Скок на инфлацията в еврозоната през април до петмесечен връх"}
{"url": "https://pik.bg/%D0%B2-%D1%8F%D0%BC%D0%B1%D0%BE%D0%BB%D1%81%D0%BA%D0%BE-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%BD%D0%BE%D0%B2%D0%B0%D1%82%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%BC%D0%B5%D0%B6%D0%B4%D1%83%D1%81%D0%B5%D0%BB%D0%B8%D1%89%D0%BD%D0%B8%D1%82%D0%B5-%D0%B0%D0%B2%D1%82%D0%BE%D0%B1%D1%83%D1%81%D0%B8-news838698.html", "text": "Протестни подписки срещу новата организация на движение на междуселищните автобуси са инициирани в няколко села на община Тунджа, съобщава БНР. От началото на май от община Ямбол забраниха на автобусите от селата да спират на градските спирки. Тогава бе прекратен договорът с автобусните фирми, обслужващи междуселищните линии в общините Тунджа и Стралджа. Заедно с това общината забрани ползването на градските спирки от автобусите, идващи от селата. Така пътниците са задължени да се качват и да слизат единствено на автогарата. Решението веднага предизвика бурно недоволството на хората, тъй като те не могат да стигат навреме за работа и плащат допълнително за таксита и градски транспорт. „Така трябва да се отиде до автогарата и после обратно и закъсняваме за работа…Много време се губи“, не крият гнева си жители от село Безмер. Те са готови и на по-радикални действия. „Ако трябва ще протестираме“, заканват се те. Събирането на подписите ще продължи до 7 май. Сподели:", "date": "2019.05.03", "title": "В Ямболско скочиха срещу новата организация на движение на междуселищните автобуси"}
{"url": "https://pik.bg/%D0%B1%D1%83%D1%80%D0%B3%D0%B0%D1%81-%D0%BF%D0%BE%D1%81%D1%80%D0%B5%D1%89%D0%B0-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B0%D1%82%D0%B0-%D0%B8-%D1%81%D1%80%D0%B5%D0%B1%D1%8A%D1%80%D0%BD%D0%B0%D1%82%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-news838664.html", "text": "Оригиналите на Търновската и Сребърната конституция от днес са в Бургас, съобщава „Бургаснюз”, като се позовава на информация на пресцентъра на Община Бургас. Те са изложени в Културен център “Морско казино”, където всеки може да ги види при вход свободен от днес до 8 май. Двата безценни документа са част от по-голяма изложба, посветена на 140 години от приемането на Търновската конституция, които се навършиха на 16 април. Изложбата включва още експонати от Националния литературен музей, както и спомени за бургаската следа в Учредителното събрание, предоставени от местния държавен архив. Сподели:", "date": "2019.05.03", "title": "Бургас посреща Търновската и Сребърната конституция"}
{"url": "https://pik.bg/%D0%BE%D1%82%D0%BF%D1%83%D1%81%D0%BA%D0%B0%D1%82-667-000-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BC%D0%BE%D1%81%D1%82-%D0%BD%D0%B0%D0%B4-%D1%80%D0%B5%D0%BA%D0%B0-%D1%82%D1%83%D0%BD%D0%B4%D0%B6%D0%B0-%D0%B2-%D1%8F%D0%BC%D0%B1%D0%BE%D0%BB-news838597.html", "text": "Основен пешеходен мост над река Тунджа в индустриалната зона на Ямбол ще бъде ремонтиран със средства от държавния бюджет, съобщава БНР. За възстановяването на съоръжението са отпуснати над 667 000 лв. След наводненията в края на 2014 година в основите на моста се образува огромна яма. За да бъдат предпазени от инциденти преминаващите, мостът беше затворен. Освен за пешеходците, съоръжението е от изключителна важност и за регулирането на притока на вода от река Тунджа през самия  град, тъй като разпределя водните количества по двата ръкава и предпазва от  заливане градски територии. По предварителни данни мостът е сериозно увреден и има реална опасност от събаряне на подпорната стена и последващо разрушаване на цялото съоръжение. Това от своя страна би довело до риск от преливане на дигите в рамките на града и поражения върху останалите мостове по течението на реката. За извършването на ремонтните дейности предстои обявяване на конкурс за изпълнител. Сподели:", "date": "2019.05.03", "title": "Отпускат 667 000 лв. за ремонт на мост над река Тунджа в Ямбол"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%B5%D0%BA%D1%88%D1%8A%D0%BD-%D0%B2-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE---%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%BD%D0%B0%D1%81%D1%82%D1%80%D1%8A%D1%85%D0%BD%D0%B0%D1%85%D0%B0-%D0%B1%D0%BC%D0%B2-%D0%BF%D0%BE%D0%BC%D0%B5%D1%82%D0%B5-%D1%85%D0%BE%D1%80%D0%B0-%D0%B8-%D0%BA%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B0-news838765.html", "text": "Инцидентът е станал на улица \"Батак\" в района на училище \"Пенчо Славейков\". След катастрофата двама души са в болница. \"Всичко стана много бързо. Караше с бясна скорост. БМВ-то удари първо един възрастен човек, след това се заби с две спрели коли, удари леко още един човек и напусна махалата с бясна скорост\", разказаха пред \"ТрафикНюз\" очевидци на инцидента. Според тях шофьорът на колата е бил под въздействието на наркотици. \"Беше млад мъж с качулка, а в колата имаше още двама. Полицаите ни казаха, че БМВто е изоставено на близка улица, а мъжете са взели такси. Издирват ги\", посочи още един от свидетелите на инцидента. Единият пешеходец е откаран в болница с наранявания, а другият ударен човек е прегледан на място и състоянието му е добро. Материални щети има и по двата блъснати автомобила. БМВ със софийска регистрация е ударило двама пешеходци и две коли в най-голямата циганска махала в България - \"Столипиново\". Шофьорът е напуснал местопроизшествието и в момента се издирва от полицията и настръхналите цигани. Сподели:", "date": "2019.05.03", "title": "Голям екшън в \"Столипиново\" - циганите настръхнаха, БМВ помете хора и коли (СНИМКА)"}
{"url": "https://pik.bg/%D1%89%D0%B5-%D0%BE%D1%82%D0%BD%D0%B5%D0%BC%D0%B0%D1%82-%D0%BB%D0%B8-%D0%BA%D0%BD%D0%B8%D0%B6%D0%BA%D0%B8%D1%82%D0%B5-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%88%D0%BE%D1%84%D1%8C%D0%BE%D1%80%D0%B8-news838608.html", "text": "Ще бъдат ли отнемани книжките на възрастните шофьори? На този въпрос се опита да даде отговор председателят на Държавната агенция за безопасност на движението по пътищата Малина Крумова. Дебатите, които са свързани с това дали шофьорите на възраст да бъдат подлагани на много повече тестове и контрол. Възрастните са по-рисковите шофьори поради хронични заболявания и забавени реакции, но от друга страна не е нормално да ги задължават да работят до 65 години и то да са заети с дейности, от които зависи живота на стотици хора, а да нямат право да карат кола след като навършат 60. „Създава се излишна истерия. Това, което се обсъжда в момента, не е официално предложение, не е изнесено като нещо, което ще се въвежда“, заяви пред Нова телевизия Крумова. „Категорично не става въпрос за допълнителни тестове, които да са свръх това, което вече се изисква. За подновяване на книжка в момента е нужно медицинско свидетелство за физическа годност на шофьорите. Единствено обсъждахме това да става на по-кратки периоди, т.е. не на 10 години, както е в момента. Такава практика има в други европейски държави“, подчерта шефката на Агенцията за пътна безопасност. \"Шведите и датчаните са въвели такава практика\", уточни тя. „Самостоятелно такава мярка няма да доведе до намаляване на жертвите по пътищата, а тя трябва да е като елемент от комплекс от мероприятия. Правим комплексен анализ. Мерките се отнасят за всички водачи, тъй като всяка възрастова група крие различни рискове. Младите са по-арогантни на пътя или по-неуверени“, заяви Крумова. „Не става въпрос за отнемане на книжки. Създава се излишен шум. Не искаме да сваляме от колите хората на възраст, защото те могат да изберат за нещастие други по-опасни за тях начини на предвижване като например да са велосипедисти или пешеходци“, добави тя. Създава се истерия около една тема, която трябва да се разглежда комплексно, повтори Малина Крумова. Сподели:", "date": "2019.05.03", "title": "Ще отнемат ли книжките на възрастни шофьори"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-%D1%86%D0%B5%D0%BB%D1%82%D0%B0-%D0%BD%D0%B8-%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0-%D1%81%D1%82%D0%B0%D0%B2%D0%B0-%D0%BF%D0%BE-%D0%B1%D0%BE%D0%B3%D0%B0%D1%82%D0%B0-%D0%B0-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B0-%D1%85%D0%BE%D1%80%D0%B0%D1%82%D0%B0--news838756.html", "text": "Това, което хората искат, е да има работни места. Ето защо моите усилия и на всички колеги са фокусирани именно върху това. Смятам, че най-много ще помогнем на Бяла Слатина, ако намерим тези от вас, които няма да търсят работни места, а ще създават. Вие сте едни от най-трудолюбивите в този край. Целта ни е държавата да става по-богата, а животът на хората - по-добър. Това заяви кандидатът за евродепутат от ГЕРБ Андрей Новаков в Бяла Слатина. „Искам членството на България в ЕС да се усети дори още по-силно в нашия край“, подчерта кандидатът за евродепутат от ГЕРБ д-р Иво Ралчовски. „Много се радвам, че съм с вас и можем да си дадем кураж, че България може и Европа ни чува. Страната ни върви в правилната посока. Дайте шанс това да продължи“, коментира д-р Ралчовски. „Листата на ГЕРБ е най-силна. В нея има хора, които ще работят за българските интереси в Брюксел и благодарение на които нашият слоган „Европа ни чува“ ще влезе в пълна сила“, каза народният представител от ГЕРБ Красен Кръстев. „Иска ми се Европа да почука на всеки наш дом. Налице са видими резултати за община Бяла Слатина, но и има още какво да се желае. В лицето на кандидатите за евродепутати от ГЕРБ намирам европейски приятели“, сподели градоначалникът Иво Цветков. „На 26 май гласувайте с номер 12 в интегралната бюлетина. Изборът е изключително важен – гласуваме за общината, за региона, за България“, призова общинският ръководител на ГЕРБ – Бяла Слатина Стефан Терзийски. Сподели:", "date": "2019.05.03", "title": "Андрей Новаков в Бяла Слатина: Целта ни е държавата да става по-богата, а животът на хората по-добър (СНИМКИ)"}
{"url": "https://pik.bg/%D0%BF%D0%BE-%D0%B6%D0%B8%D1%86%D0%B0%D1%82%D0%B0-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news838763.html", "text": "Доналд Тръмп и Владимир Путин са обсъдили в телефонен разговор възможността от подписването на ново ядрено споразумение, съобщава RT. Споразумението ще е тристранно и ще бъде между САЩ, Русия и Китай. Разговортът между двамата е продължил малко над повече от час, съобщават от Белия дом. Те са обсъдили и темата Северна Корея, като Тръмп е настоял Русия да упражни сериозен натиск върху Пхенян за денуклеаризацията. Двамата са обсъдили и политическата криза във Венецуела, предава още Нова телевизия. Сподели:", "date": "2019.05.03", "title": "ПО ЖИЦАТА: Путин и Тръмп обсъдиха Северна Корея"}
{"url": "https://pik.bg/%D0%BB%D0%BE%D0%B4%D0%BA%D0%B0-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D1%82%D1%83%D1%80%D1%86%D0%B8%D1%8F-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news838752.html", "text": "На лодката, която е потънала край Айвалък в окръг Балъкесир, е имало 17 мигранти, посочиха от бреговата охрана. В съобщението на бреговата охрана се отбелязва, че в спасителните операции участват четири катера и два хеликоптера. Седем души, включително пет деца са загинали по-ранод нес, след като натоварена лодка с нелегални мигранти потъна край северозападното крайбрежие на Турция, предаде Ройтерс, като се позовава на турската брегова охрана. В момента продължава издирването на други петима души, които са били на борда - четирима мигранти и един предполагаем каналджия, уточнява \"Новини.бг\". Сподели:", "date": "2019.05.03", "title": "Лодка с мигранти се обърна край Турция, има загинали"}
{"url": "https://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D0%B4%D1%80%D0%B0%D0%BC%D0%B0-%D0%B2-%D1%80%D0%BE%D0%B4%D0%BD%D0%B8%D1%8F-%D1%84%D1%83%D1%82%D0%B1%D0%BE%D0%BB-%D0%BE%D1%80%D0%BB%D0%B8%D1%82%D0%B5-%D0%B8-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-news838769.html", "text": "Драмата в Първа лига е тотална. Действащите шампиони и фаворити за титлата Лудогорец записаха пореден колеблив резултат. 1:1 в Стара Загора между местния гранд Берое и \"орлите\". Гол на Еуженио за домакините в 85-ата минута и попадение за гостите в добавеното време на срещата. Лудогорец има преднина от 6 точки спрямо ЦСКА. \"Зелените\" са лидери в таблицата, но са с мач повече от \"армейците\", а в следващия кръг в София \"червените\" са домакини именно на \"орлите\". Драмите около столичния колос пък са пълни. Любо Пенев вече не е наставник на тима. Помощникът му Митов сега е начело на \"армейците\" и с помощта на легендите във футбола Люпко Петрович и Димитър Пенев ще изведе утре ЦСКА за визита на \"Тича\" срещу Черно море. Евентуална победа за столичани ще съкрати изоставането им на само 3 точки преди пряк сблъсък с Лудогорец на \"Армията\". Сега топката е в полето на получилия не малки сътресения \"червен\" тим. Берое е замесен в борбата за четвъртото място, като заралии, Ботев Пловдив и Черно море печелят все повече симпатии за здравата битка, която дават на челниците в класирането в Топ 6 от плейофите на Първа лига. Борбата между Лудогорец и ЦСКА за първото място пък изглежда още не е завършила, макар \"зелените\" да са на полпозишън за поредна титла. Сподели:", "date": "2019.05.03", "title": "Тотална драма в родния футбол: \"Орлите\" и \"армейците\"..."}
{"url": "https://pik.bg/%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D1%81%D0%B5%D0%BB%D0%BE-%D0%B1%D0%B8%D1%81%D1%82%D1%80%D0%B8%D1%86%D0%B0-%D0%BF%D0%BE%D1%82%D1%8A%D0%BD%D0%B0-%D0%B2-%D0%BC%D0%B8%D0%B7%D0%B5%D1%80%D0%B8%D1%8F-news838603.html", "text": "Здравната служба в село Бистрица е потънала в мизерия. В сградата работи личен лекар, който обслужва над 2000 пациенти. Според кмета на Бистрица Николай Гюров причините за това състояние на сградата са много. По думите му постройката е стара и до 2007 година в нея не са извършвани никакви ремонти. „През 2007 година, когато за първи път стъпих в длъжност, трябваше да бъдат предприети спешни мерки. Тогава наистина беше в трагично състояние. Ситуацията тогава беше мизерна, сега не е много по-различна. Но има причини тази сградата да изглежда по този начин”, заяви пред Нова телевизияГюров. „В основите на постройката имаше 30-40 см фекални води, които се изливаха от вертикалния щранг на приземния етаж. Сградата вече е подсушена и стабилизирана Предстои да се сдобие с енергиен паспорт. Преди това трябва да се направи конструктивно обследване, което да покаже дали е възможно ремонтите да продължат”, заяви още Гюров. Той изрази увереност, че състоянието на сградата ще бъде подобрено. Очаква това да излезе около 100 000 лева. Сподели:", "date": "2019.05.03", "title": "Здравната служба в село Бистрица потъна в мизерия"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%81%D0%B8%D0%BB%D0%B2%D0%B8%D1%8F-%D0%B7%D1%83%D0%B1%D0%B5%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D1%82%D1%8F%D0%BB%D0%BE-%D1%82%D1%80%D0%B5%D0%BF%D0%B0%D1%87---%D0%B2%D0%B8%D0%B6%D1%82%D0%B5-%D0%B3%D0%BE%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0%D1%89%D0%BE-%D1%8F-%D0%BE%D0%B1%D1%8F%D0%B2%D0%B8%D1%85%D0%B0-%D0%B7%D0%B0-%D0%BD%D0%B0%D0%B9--news838397.html", "text": "Силвия Зубева отново показа, че неслучайно се сдоби с титлата \"Най-секси учителката на България\". Красивата брюнетка, която изостави школото си, след като създаде семейство с волейболната звезда Тодор Скримов, се показа в топ форма от Малдивите, видя ПИК. На райското кътче младото семейство се отдаде на романтична и заслужена ваканция. Това е първото им пътуване до толкова далечна дестинация, откакто станаха родители. Островите отдавна били място, което Силвия мечтаела да посети, но отлагала пътуването, тъй като се грижеше за малката си дъщеричка. След като Ася вече навърши 2 годинки, вече е по-самостоятелен, родителите му преценили, че могат да поемат на екзотичната почивка. Снимката, която спортистът сподели в профила си във \"Фейсбук\", съпругата му впачатлява с перфектно тяло. Вероятно кадърът е от професионална фотосесия, каквито ризортите на Малдивите предлагат на своите гости. Сподели:", "date": "2019.05.03", "title": "ГОРЕЩО В ПИК: Силвия Зубева показа тяло-трепач - вижте голата истина защо я обявиха за най-секси учителката в България (СНИМКИ)"}
{"url": "https://pik.bg/%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BD%D0%B0-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news838700.html", "text": "Руският министър на външните работи Сергей Лавров и американският държавен секретар Майк Помпео ще обсъдят ситуацията във Венецуела на среща във Финландия следващата седмица. Това съобщи ТАСС, цитирана от БНР. Руската агенция се позовава на информация от заместник-министъра на външните работи Сергей Рябков. Срещата е планирана в рамките на министерското заседание на Арктическия съвет на 6 и 7 май във финландския град Рованиеми. По-рано представител на Държавния департамент съобщи, че Венецуела ще бъде част от предстоящата дискусия. На 1 май Лавров и Помпео разговаряха за Венецуела по телефона по инициатива на американската страна. След разговора Лавров заяви, че руската позиция се основава на устава на ООН и на принципите и нормите на международното право. По думите му, Съединените щати назначават от Вашингтон изпълняващ длъжността президент на друга страна, искат легитимната власт да капитулира и заплашват да използват сила и санкции, за да сменят режима. „Позициите са несъвместими, но сме готови да продължим разговорите“, подчерта тогава Лавров. Сподели:", "date": "2019.05.03", "title": "Първите дипломати на САЩ и Русия се срещат във Финландия заради ситуацията във Венецуела"}
{"url": "https://pik.bg/%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F%D1%82-%D1%81%D1%8A%D0%B4-%D0%BE%D1%82%D0%BC%D0%B5%D0%BD%D0%B8-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%8F-%D1%82%D0%B0%D0%BD%D0%BA%D0%B5%D1%80-%E2%80%9E%D0%B1%D0%B0%D0%B4%D1%80%E2%80%9C-news838703.html", "text": "Изпълнителният лист за смяната на собствеността на либийския танкер „БАДР“ е отменен с решение на Бургаския окръжен съд от 25 април тази година, съобщава БНР. Заради спор за финансови задължения между българско търговско дружество и либийска компания, собственост на либийската държава, танкерът „БАДР“, който след смяната на собствеността се казва „БДИН“, е задържан на бургаското пристанище от края на 2017 година. Информациите, че либийският танкер трябва да бъде върнат на либийската държава, не отговарят на истината, заявиха от Бургаския окръжен съд. Според последното съдебно решение по заведеното гражданско дело по случая е обезсмислено действието на издадения изпълнителен лист от януари 2018 година за продажба на танкера. Съдебното решение обаче не отменя действията на частния съдебен изпълнител Тотко Колев, който извърши смяна на собствеността на танкера въз основа на договор за морска ипотека. За отмяна на неговите действия според Закона има друг съдебен ред. В края на миналата година на танкера бяха сменени флагът и екипажът. Междувременно Бургаския окръжен съд е отменил като недопустима исковата претенция на българското дружество „Булгаргеомин“ срещу либийската компания „Либиан навигатор“ за вземания в размер на 9 230 000 долара.  В мотивите си магистратите посочват, че сдружението, което предявява финансовите претенции, не е правен субект и самият иск е недопустим. Сподели:", "date": "2019.05.03", "title": "Бургаският съд отмени смяната на собствеността на либийския танкер „БАДР“"}
{"url": "https://pik.bg/%D0%BF%D0%BE-%D1%87%D0%B5%D1%80%D1%82%D0%B8%D1%82%D0%B5-%D0%BD%D0%B0-%D0%BB%D0%B8%D1%86%D0%B5%D1%82%D0%BE-%D1%89%D0%B5-%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%BA%D1%80%D1%8A%D1%88%D0%BA%D0%B0%D1%87%D0%B8%D1%82%D0%B5-news838599.html", "text": "Казват, че мъжете са по-склонни да изневеряват. Едва ли има точна статистика по този въпрос. Но има неща, които подсказват, че той е склонен да ви изневери. Това, че всяка една емоция ни е изписана на лицето, не е изненада. Оказва се обаче, че и това дали един мъж би изневерил, също му го пише на лицето. Заключението е на австралийски учени, а изследването е публикувано в Royal Society Open Science. Но как да разберем дали мъжът срещу нас би изневерил? По-любопитното тук е, че не малка част от жените могат лесно да се ориентират кой мъж би им изневерил - близо 20%. Сподели:", "date": "2019.05.03", "title": "По чертите на лицето ще познаете кръшкачите"}
{"url": "https://pik.bg/%D1%88%D0%B0%D1%88-%D0%BC%D0%BE%D1%85%D0%B0%D0%BC%D0%B5%D0%B4-%D0%B5-%D0%BD%D0%B0%D0%B9-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%BE%D1%82%D0%BE-%D0%B8%D0%BC%D0%B5-%D1%81%D1%80%D0%B5%D0%B4-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%B2-%D0%B1%D0%B5%D1%80%D0%BB%D0%B8%D0%BD-%D0%BF%D1%80%D0%B5%D0%B7-2018-%D0%B3-news838702.html", "text": "Мохамед е било най-разпространеното име сред новородените в Берлин през 2018 г. Това сочат данните на Обществото за германски език, предаде БГНЕС. На второ място е името Луи, а на трето - Емил. В Бремен името Мохамед е на второ място, след Бен и пред Елиас. Какво означава това в абсолютно изражение, обяснява пред в. „Билд“ д-р Андреа-Ева Евелс, управляващ директор на GfdS: \"От общо 22177 момчета, родени в Берлин през 2018 г., точно 280 са били наречени Мохамед\". Според Евелс като Луис са били кръстени общо 244 момчета, родени в Берлин. Името Емил е дадено на 234 новородени в Берлин. На върха на списъка с най-популярните бебешки имена (пълен списък на първите имена) за 2018 г. при момичетата е Мари (2,6%), докато при момчетата Паул си осигурява първото място (1,32%). Сподели:", "date": "2019.05.03", "title": "ШАШ: Мохамед е най-разпространеното име сред новородените в Берлин през 2018 г."}
{"url": "https://pik.bg/%D0%BB%D1%8E%D0%B1%D0%BE%D0%B2%D0%BD%D0%B0-%D0%B0%D1%84%D0%B5%D1%80%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B0%D1%88%D0%B0%D1%80-%D1%80%D0%B0%D1%85%D0%B0%D0%BB-%D0%B7%D0%B0%D0%B6%D0%B8%D0%B2%D1%8F-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news838148.html", "text": "Любовната афера на Башар Рахал и моделката Райна Караянева е една от най-коментираните клюки в артистичните среди. Според близки до актьора връзката им се задълбочава и двамата дори заживели под един покрив. Влюбените вече не криели близостта си и се появявали заедно на публични места, а Башар официално представил хубавицата на своите приятели и колеги. Преди дни фотографите на „Ретро” засякоха двойката на разходка в центъра на София, по време на която Рахал демонстрира чувствата си към Райна, като ѝ подари свежи пролетни цветя. В артгилдията коментират, че официалната съпруга на актьора -Калина Рахал, която живее и работи като продуцент в Америка, била наясно с паралелната му връзка. Двамата от години живеят разделени на различни континенти, но все още не са се развели пред закона заради двете си деца, които Башар обожава. От приятелския кръг на семейството разкриват, че Калина нямала нищо против любовните забежки на актьора, тъй като и тя не оставала сама през годините. Запознати издават, че съпрузите се разбрали да не си държат сметка и се уговорили всеки да прекарва свободното си време както намери за добре. Башар и любовницата му Райна се познават покрай съвместната си работа  в „Лотария България”. През 2016 г. той стана водещ на шоуто, а стройната красавица се изявяваше като негова асистентка. Тя е с цели 15 лета по-млада от актьора, но това не му попречило да флиртува с нея.  Когато започнала интимната им афера, Караянева все още била сериозно обвързана с бащата на детето си - Генадий Ников, но по-късно се разделила с него. Дали авантюрата ѝ с Рахал е причина за разлъката, не е известно. За сериозните отношения на Башар и Райна стана окончателно ясно през февруари по време на участието ѝ в \"Черешката на тортата\". Красавицата приготви вечерята за своите гости от кухнята на актьора. Двойката обича да се отдава на пътешествия и кулинарни глезотии. През януари бяха в Тайланд, откъдето моделът споделяше спиращи дъха снимки, видимо много щастлива. Сподели:", "date": "2019.05.03", "title": "ЛЮБОВНА АФЕРА В ПИК И \"РЕТРО\": Башар Рахал заживя с любовницата (ПАПАРАШКИ СНИМКИ)"}
{"url": "https://pik.bg/%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%B3%D1%80%D0%B0%D0%B4%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D0%BB%D0%B8%D1%85%D0%B2%D0%B0%D1%80-news838719.html", "text": "Софийска градска прокуратура повдигна днес обвинение на Иво С. от гр. София за извършени от него изнудване – престъпление по чл. 213а от НК, нерегламентирана банкова дейност- престъпление по чл. 252 от НК, грабеж- престъпление по чл. 198 от НК и държане на наркотични вещества без надлежно разрешение с цел разпространение – чл. 354а ал.1 от НК. Иво С. е задържан на 02.05.2019г. при осъществена от служители на СДВР под наблюдението на СГП специализирана полицейска операция. Наказателното производство срещу него е започнало след получен сигнал от граждани за осъществено спрямо тях изнудване. По-късно е постъпила и жалба от друго лице за извършен спрямо него грабеж на мобилен телефон. В хода на разследването е установено, че пострадалият от грабежа познава нападателят си –Иво С., и в последните два месеца е бил жертва на системен тормоз и заплахи от негова страна. Под угрозата да бъде физически наранен той дори се разпоредил с личния си автомобил и със сума от порядъка на 8 000лв. в полза на извършителя. Самият извършител се занимавал с лихварство, като до момента е установено, че в периода от края на 2015г. до сега предоставял заеми на различни граждани срещу 20 % лихва. Спрямо длъжниците, които не успявали да се издължат своевременно той проявявал вербална и физическа агресия. По този начин, чрез заплахи за нараняване на тях и семействата им и причиняване на тесни повреди, Иво С. принудил три лица да се разпоредят в негова полза със суми в размер от 5 000 до 50 000 лв. Към момента на задържането му в управлявания от него автомобил и в жилището му са открити високорискови наркотични вещества - кокаин и коноп, разпределени на дози в различни опаковки, и предназначени за разпространение. Иззети са и парична сума в общ размер на 101 435 лева, около 15 броя записи на заповед с издател различни лица, копия на лични карти и един брой лична карта в оригинал, свидетелства за управление на МПС – част 1 и част 2, мобилни телефони, ползвани от обвиняемия, както и мобилен телефон, отнет от него чрез грабеж, електронни везни, електронно устройство, ползвано за заглушаване на сигнал, боеприпаси - 1 брой пълнител с 8 броя патрони. Иво С. e осъждан за притежание на наркотични вещества. Спрямо него на 03.05.2019г. са повдигнати 4 обвинения и е постановено задържането му за срок от 72 часа, до представянето му в съда за налагане на мярка за неотклонение „задържане под стража“. Сподели:", "date": "2019.05.03", "title": "Софийска градска прокуратура задържа лихвар"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%8A%D1%80%D0%B2%D0%B8-%D1%89%D0%B5-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news838726.html", "text": "​Министър-председателят Бойко Борисов ще посрещне Негово Светейшество папа Франциск на летище София на 5 май. Светият отец пристига у нас на апостолическо пътуване, което ще продължи до 7 май като ще посети градовете София и Раковски, съобщиха от правителствената пресслужба. Българският премиер ще приветства с добре дошъл Негово светейшество, веднага щом стъпи на наша земя. Двамата ще проведат среща като във фокуса й ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми. Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи. „Признателни сме за избора и високата чест призивът „Мир на земята“ да бъде отправен от България - страна с хилядолетна история и традиции на мирно съжителство между различни религии, етноси и народи“, заяви българският премиер Бойко Борисов в навечерието на апостолическото пътуване на папа Франциск. Главата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светия отец проведоха среща на четири очи, след която министър-председателят връчи официална покана на папа Франциск. В нея бе отбелязано, че в България от векове традиционно съжителстват различни култури, цивилизации и вероизповедания. „Като държава от Балканите и в същото време член на Европейското семейство, ние работим неуморно – по време на председателството на Съвета на Европейския съюз и след него – за интеграцията на държавите и народите от Западните Балкани в Европейската общност, за мирен диалог и разбирателство между всички религии и етноси в тази част на Европа“, бе акцентирано в поканата на премиера Борисов до папа Франциск. В този дух и по инициатива на българското правителство, поклонническата аудиенция на българската делегация при папа Франциск по повод 24 май през миналата година за първи път бе осъществена съвместно с делегацията на Република Северна Македония. След София папа Франциск ще посети Скопие. Апостолическото му пътуване до България и Северна Македония е 29-ото, откакто е избран за глава на Римокатолическата църква. В София Светия отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата. Сподели:", "date": "2019.05.03", "title": "ИЗВЪНРЕДНО В ПИК: Бойко Борисов първи ще приветства папа Франциск в България"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B0-%D1%81-%D1%80%D0%B5%D1%88%D0%B0%D0%B2%D0%B0%D1%89%D0%B0-%D1%80%D0%BE%D0%BB%D1%8F-%D0%B2-%D0%B4%D0%B8%D0%B0%D0%BB%D0%BE%D0%B3%D0%B0-%D0%BC%D0%B5%D0%B6%D0%B4%D1%83-%D0%B1%D0%B5%D0%BB%D0%B3%D1%80%D0%B0%D0%B4-%D0%B8-%D0%BF%D1%80%D0%B8%D1%89%D0%B8%D0%BD%D0%B0-news838620.html", "text": "Президентът на Косово Хашим Тачи заяви, че срещата на върха за Западните Балкани в Берлин е показала колко е слаб Европейския съюз и силното му разделение по отношение на диалога Белград - Прищина и заради това САЩ трябва да има решаваща и историческа роля в този процес, съобщава скопският телевизионен канал „1 ТВ“, цитиран от „Фокус”. Държавният глава изтъкна, че Вашингтон е имал решаваща роля при подписването на Дейтънския договор, Договора от Рамбуйе, Охридският договор и Договора от Кончул и прогнозира, че „без активната и водеща роля на САЩ“ няма да може да бъде постигнат договор с Белград. В интервюто за радио „Свободна Европа“, Тачи отбеляза, че е против размяна на територии, но иска присъединяването на Прешевската долина към Косово. На въпрос дали по този начин не оставя пространство на Белград да иска присъединяване на Северно Косово към Сърбия, президентът заяви, че трите общини в Южна Сърбия могат сами да се борят да бъдат част от територията на Република Косово. Сподели:", "date": "2019.05.03", "title": "Президентът на Косово: САЩ трябва да са с решаваща роля в диалога между Белград и Прищина"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%84%D0%B8%D1%84%D0%B0-%D0%BF%D0%BE%D1%87%D0%B5%D1%82%D0%B5-%D0%B2%D0%B5%D0%BB%D0%B8%D0%BA%D0%B8%D1%8F-%D0%B4%D0%B8%D0%BD%D0%BA%D0%BE-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-news838706.html", "text": "Президентът на ФИФА Джани Инфантино изпрати съболезнователен адрес до президента на БФС Борислав Михайлов по повод смъртта на легендата на пловдивския Ботев Динко Дерменджиев, съобщава сайтът на БФС. Сподели:", "date": "2019.05.03", "title": "Президентът на ФИФА почете великия Динко Дерменджиев"}
{"url": "https://pik.bg/%D1%81%D1%80%D0%B5%D1%89%D1%83-30-%D0%BB%D0%B5%D0%B2%D0%B0-%D0%BF%D1%80%D0%B5%D0%B2%D1%8A%D1%80%D1%82%D0%B0%D1%82-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0%D0%B6%D0%B0-%D0%BD%D0%B0-%D1%81%D1%82%D0%B0%D1%80%D0%B8-%D0%BA%D0%BE%D0%BB%D0%B8-%D0%B7%D0%B0-2-%D0%BC%D0%B8%D0%BD%D1%83%D1%82%D0%B8-news838613.html", "text": "Коли на почти половин милион пробег се продават на тройно занижени от реалните километри. Така те стават по-атрактивни за купувачите, но могат да причинят сериозни произшествия на пътя и да застрашат живота на участниците в движението. Това показа репортаж на БТВ, който тръгна по следите на обява за кола, внос от Дания. Първоначално се уговаря оглед на посочения телефон. Провежда се среща с жена, която се представя за Нилюфер. В обявата е записано, че колата е на 160 хил. километра. На място обаче се вижда, че километражът не показва нищо. Продавачът заявява, че таблото не работи. Под капака на колата обаче е забравена важна бележка – датата и километрите, при които е сменен зъбният ремък – 398 200 км. Дания обаче разполага с електронна система със сервизната история на всеки автомобил. Справка показва, че до края на 2018 година колата от обявата е изминала 437 хил. километра. При въпрос откъде идва разминаването, продавачът се опитва да избяга. За честото превъртане на километражите, потвърждават и специалистите. Целта – колите се продават по-скъпо, когато изминатите километри са по-малко. Диагностикът Ивайло Петков всеки ден проследява върнат ли е километражът на коли, които стигат до сервиза му. „Рекордьорът ни е „Мерцедес” на 1 млн. и 200 хил. км – показваше около 300 хиляди”, споделя той. На пазара за превъртането на километражите има ясни за хората в бранша правила и цени. „Всяка кола на 3 години е на 60 хил. км, на 10 години е на 150 хил. км и така върви тенденцията нагоре. На 20 г. – 200 хил. За 30 лв. се превърта за 2 минути, за 300 лв. ти отнема няколко часа”, допълва Петков. Манипулацията на километраж става лесно. Всеки, който продава кола, може да си я поръча, дори и по телефона. Оказва се, че цената варира от модела на автомобила. Предлагащият услугата обаче не пожела да отговори на въпросите, когато разбра, че в действителност няма клиент. Освен, че продавачите и тези, които предлагат услугата печелят, превъртането може да бъде и много опасно. „Ако заводът-производител е заложил ангренажен ремък или верига да бъде сменен между 120 и 200 хил. км и ако автомобилът е на 300 хил. и ако се случи ситуация, в която се наложи да изпреварва автобус или камион и в този момент ангеренажният ремък се скъса, автомобилът застава на място, не може да извърши маневрата – неизбежен челен удар”, заяви Румен Дунев, автомобилен състезател. Кой, кога и как манипулира километражите, се разбира трудно. „Много трудно могат да се проследят следите кой е манипулирал този километраж, тъй като уредите, с които се прави тази манипулация, голяма част са китайски, някои от тях дори нелегално, така че е много трудно да се установи кой го е направил”, допълни Дунев. В Закона за движение по пътищата е разписано – глобата за това деяние е от 2 000 до 8 000 лева. Решението срещу манипулациите в създаване на електронен регистър и у нас. Кога ще се случи това обаче, не се знае. А до тогава, съветите са да проверявате добре каква кола купувате. Сподели:", "date": "2019.05.03", "title": "СРЕЩУ 30 ЛЕВА: Превъртат километража на стари коли за 2 минути"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BE%D1%89%D0%B5-%D0%B5%D0%B4%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%B8-%D1%81%D0%B4%D1%81-news838729.html", "text": "Премиерът Бойко Борисов ще присъства на подписването на политическо споразумение между СДС и Движение \"Гергьовден\". Докуметът ще бъде подписан от председателите на двете формации Румен Христов и Драгомир Стефанов. Сподели:", "date": "2019.05.03", "title": "ПЪРВО В ПИК: Още една партия подкрепя коалицията на ГЕРБ и СДС"}
{"url": "https://pik.bg/%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BC%D0%BB%D0%B0%D0%B4-%D0%BC%D1%8A%D0%B6-%D0%B2%D0%B4%D0%B8%D0%B3%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D1%81%D0%BF%D0%B5%D1%88%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D0%BA%D1%80%D0%B0%D0%BA-%D0%BB%D0%B0%D0%B7%D0%B5%D0%B9%D0%BA%D0%B8-%D0%BF%D0%BE-%D0%BF%D0%BB%D0%BE%D1%89%D0%B0%D0%B4-news838673.html", "text": "Млад мъж изплаши жители и гости на Благоевград. Той вдигна екипи на Бърза помощ и полицията на крак. Мъртво пиян, 30-годишният се опитваше да пролази разстоянието от закусвалня „Бакалов“ до МОЛ Ларго. Инцидентът стана снощи около 23:00 часа, съобщава \"Струма.ком\". Минувачите се опитваха да му окажат помощ, но той не бе в състояние да обясни какво му е. За минути на място се появи патрул и кола на Спешен център. Обърканият младеж, който крещеше неразбрано, едва бе качен в линейката. От Спешния център обясниха, че това не е единичен случай, особено покрай празниците. Все повече млади хора злоупотребяват с алкохола и се оказват „гости“ на благоевградските медици. Някои от тях проявяват и агресия, за овладяването на която се наместват органите на реда. Проблемът е сериозен и се задълбочава от факта, че в Благоевград от години няма отрезвително отделение и спешните екипи и полицията много често се превръщат в укротители на пияни и дрогирани младежи. Гледката снощи бе тъжна, добре облечено младо момче в безпомощно състояние да се търкаля по земята заради препиване. Сподели:", "date": "2019.05.03", "title": "В ЦЕНТЪРА НА БЛАГОЕВГРАД:  Млад мъж вдигна полиция и Спешен център на крак, лазейки по площада"}
{"url": "https://pik.bg/%D1%82%D1%80%D0%B8%D0%BA%D0%BE%D0%B2%D0%B5-%D0%BA%D0%B0%D0%BA-%D0%B4%D0%B0-%D0%BD%D0%B5-%D0%BA%D0%B0%D1%87%D0%B8%D1%82%D0%B5-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news838586.html", "text": "Великден мина, но празничните дни продължават. Изкушенията на трапезата ни дебнат от всеки ъгъл на масата. Предлагаме ви пет съвета, с които няма да качите килограми по празниците. Или ако това стане, то поне да не са твърде много. 1. Не гладувайте преди тържествения обяд или вечеря Това вероятно ще ви изненада, но така рискът да приемете голямо количество храна е по-малък. Освен това няма да стресирате тялото си. 2. Не се заседявайте пред телевизора или компютъра Използвайте почивните дни и за разходки. Така хем ще направите нещо здравословно за тялото си, хем ще сте далеч от изкушенията. 3. Носете прилепнали дрехи Така лесно ще усетите, че започвате да прекалявате с похапването и ще спрете. 4. Пийте вода Банално, тривиално, но това е добра стратегия, за да се почувствате сити преди да е станало твърде късно. Всички знаем, че е по-добре да не дояждаме останалия ни козунак, но в крайна сметка по-важни са празничното настроение и срещите с близки и приятели. Сподели:", "date": "2019.05.03", "title": "Трикове: Как да не качите килограми по празниците"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B8%D1%81%D0%BA%D0%B0%D1%82-%D0%BF%D0%BE-%D1%81%D1%82%D1%80%D0%BE%D0%B3-%D0%BA%D0%BE%D0%BD%D1%82%D1%80%D0%BE%D0%BB-%D0%BF%D1%80%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5-news838623.html", "text": "Заниженият контрол е причината за честото манипулиране на автомобилните километражи. Това коментира пред сутрешния блок на БТВ председателят на Институт за пътна безопасност Богдан Милчев. По думите му превъртането на пробега трябва да се установява на Годишните технически прегледи, но често тези прегледи са фиктивни. „При първоначална регистрация и през цялото време на експлоатация, неговите системи за сигурност трябва да са на едно и също ниво – категоричен бе Богдан Милчев. -  Когато се връщат километрите, се създава фалшива реалност, която създава предпоставки за увеличаване на ПТП-тата”. „Глобите няма да решат проблема”, убеден е Владимир Тодоров – председател на Българска асоциация на пострадалите при катастрофи. По думите му, в момента тече обществено обсъждане на наредба, която ще задължи пунктовете за технически прегледи да вписват километражите. „Големият проблем е с колите, които се внасят – анализира Тодоров. - Отправям апел към нашите бъдещи евродепутати да се постави този въпрос на европейско ниво – да се създаде обща система, в която всеки автомобил да се проследява по номера”. Според изпълнителния директор на Асоциацията на вносителите на автомобили Цветелина Цанева има психологически момент при превъртането на пробега – хората знаят, че километрите не са реални, но купуват със занижени цифри. „В Германия криминализираха връщането на километража, хората се пренастроиха, че е нормално кола да е на 300 хил. км. Преместиха психологическата граница на сделката. Трябва да се затегне контролът над техническите прегледи”, категорична е Цанева. Сподели:", "date": "2019.05.03", "title": "Експерти искат по-строг контрол при техническите прегледи на автомобилите"}
{"url": "https://pik.bg/%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D1%82-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D1%81%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B8-%D0%B2-%D0%BD%D0%B0%D0%BF-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%8E%D0%BD%D0%B8-news838629.html", "text": "Търговците, които използват собствени или наети електронни магазини или публично достъпни онлайн платформи за продажби, са длъжни да подадат информация за това пред НАП до 29 юни, информират от приходната агенция, цитирани от БТВ. Срокът за обявяване на е-магазините беше удължен с последните промени в законодателството. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си. Подаването на информация става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи. Електронната услуга работи от края на миналата година, като до момента вече са декларирани близо 11 000 електронни магазина. От днес в сайта на НАП е достъпна и нова електронна услуга, чрез която потребителите могат да видят дали конкретен онлайн търговец е декларирал магазина си пред НАП. Сподели:", "date": "2019.05.03", "title": "Търговците в интернет декларират електронните си магазини в НАП до края на юни"}
{"url": "https://pik.bg/%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D0%BA%D1%80%D0%B0%D0%B9-%D0%BD%D1%8F%D0%BC%D0%B0%D1%82-%D0%B8-%D0%BE%D1%80%D1%82%D0%B0%D0%BA-%D0%BD%D0%B0-%D0%B1%D1%80%D0%B5%D0%BD%D0%B4%D0%BE-%D1%81-%D0%BA%D1%8A%D1%89%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D0%BA%D0%B0%D1%82%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0---%D0%B1%D0%BE%D1%80%D0%B5%D1%86%D1%8A%D1%82-%D0%B3%D0%B5%D0%BE%D1%80%D0%B3-news838668.html", "text": "Къща за гости по европроект за над 300 бона е вдигнал и авер на наркобоса Евелин Банев-Брендо, досущ като аферата на семейството на Елена Йончева . В замяна на огромната субсидия борецът Георги Караманлиев се сдобива с китен палат в тополовградското село Сакарци. Кокетната сграда с един апартамент, десет стаи и ресторант се води собственост на фирма \"Интервал Инвест\". Любопитно е, че самият проект е спечелен и реализиран по време, когато Караманлиев е проверяван в Швейцария за съпричастност към банда за наркотрафик и пране на пари. За шеф на групата е сочен Брендо, а самият Караманлиев е ключов свидетел по неговото дело в България за пране на пари от дрога, пише ежедневник. Връзката между Евелин Банев и Георги Караманлиев далеч не е случайна или плод на стечение на обстоятелствата, твърдят хора от родния им Тополовград. Двамата се запознават още като ученици покрай общата си страст - борбата. При ежедневните тренировки стават добри приятели. След като завършват средно образование, се записват заедно и в Националната спортна академия, става ясно от обвинителния акт срещу Брендо. Контактите им продължават и след дипломирането. Докато Банев навлиза мощно в наркотрафика и контрабандата, то Караманлиев прави кариера като треньор на националния отбор по борба в Швейцария. През 2004 г. Брендо, съпругата му Моника, балдъзата Десислава и Георги Караманлиев започват общ бизнес с недвижими имоти в държавата на банките чрез фирма \"Бренд\". В същия момент Швейцария според българската прокуратура е една от ключовите брънки в схемата за препиране на милиони евро от дрога на Евелин Банев. Легализирането на наркомилионите става чрез офшорката \"Pissen Finance Corp\" от Британските Вирджински острови. Разплитането на схемата започва през 2008 г. Тогава при обиск в дома на Караманлиев швейцарските ченгета откриват в компютъра му копия от сключени договори между Брендо, авера му Ивайло Хаселбърт и офшорката. Заради книжата срещу треньора по борба започва разследване, но властите не успяват да докажат участието му в наркосхемите. След като уликите са изпратени в България, прокуратурата призовава Караманлиев като свидетел по тукашното дело срещу Брендо за пране на пари. Паралелно с призовките в София Караманлиев успява да спечели и европроект за строителство на къща за гости. Партньор във фирмата му \"Интервал Инвест\", усвоила евросубсидията от 319 680 лв., е бившият президент на Международната федерация по борба Рафаел Мартинети. Според правилата на европрограмата пет години след вдигането на постройката тя задължително трябва да работи целогодишно като къща за гости. В противен случай трябва да бъде върната евросубсидията. Финансовите отчети на фирмата на Караманлиев показват, че тя на година отчита по едва 4-5 хил. лв. приходи, пише още изданието. При опити да бъде направена резервация в къщата за гости, на посочения телефон за връзка не отговаря никой. Сподели:", "date": "2019.05.03", "title": "ДАЛАВЕРИТЕ КРАЙ НЯМАТ: И ортак на Брендо с къща за гости като Елена Йончева - борецът Георги Караманлиев усвоил 320 бона от евросубсидии"}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%89%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%80%D0%B5%D1%89%D0%B8-%D1%81-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-%D0%BD%D0%B0-7-%D0%BC%D0%B0%D0%B9-news838624.html", "text": "Водачът на листата на ВМРО Ангел Джамбазки кани на среща всички истински патриоти от Северозападна България на 7 май (вторник) от 12:00 часа пред бившото кино \"Коларов\" в гр. Враца, съобщава \"Конкурент\". Следват срещи от 14:00 часа в залата на общината в град Оряхово, и от 18:00 ч. в популярното заведение \"Бисер\" на булевард \"Панония\" в гр. Видин. Сподели:", "date": "2019.05.03", "title": "Ангел Джамбазки ще проведе срещи с избиратели в Северозапада на 7 май"}
{"url": "https://pik.bg/%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8-%D0%B8-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8-%D0%B3%D1%83%D0%B1%D1%8F%D1%82-%D0%BF%D0%BE%D0%B7%D0%B8%D1%86%D0%B8%D0%B8-%D1%81%D0%BB%D0%B5%D0%B4-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%B0%D0%BD%D0%B3%D0%BB%D0%B8%D1%8F-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F-news838631.html", "text": "Двете основни британски политически сили - управляващата Консервативна и опозиционната Лейбъристка партия , губят позиции в местните избори за сметка на по-малките партии и независимите кандидати, съобщава БНР. И от двете партии признаха, че причината е кризата около Брекзит. До момента са преброени гласовете в около половината от общо 248 общини в Англия. Наблюдателите в местните избори окачествиха резултатите до момента като „наказание на управляващите консерватори и на лейбъристите в опозиция за безизходицата около Брекзит“. До момента Консервативната партия губи близо 400 места, а Лейбъристката повече от 80. Най-голям победител се очертават либералдемократите, които са единствената партия, която още от началото отстоява твърдо позицията си за оставане в ЕС. Тя печели 271 места повече, отколкото на предишните местни избори. Много добре се представят и други по-малки партии и независимите кандидати. Окончателните резултати в Англия трябва да станат известни тази вечер около 21:00 часа българско време. В Северна Ирландия преброяването е по-бавно, поради особеностите на системата. В Шотландия и Уелс по това време не се провеждат местни избори. Сподели:", "date": "2019.05.03", "title": "Консерватори и лейбъристи губят позиции след местните избори в Англия и Северна Ирландия"}
{"url": "https://pik.bg/%D1%82%D1%80%D0%B8-%D0%BC%D0%B8%D1%81%D0%BA%D0%B8-%D1%81%D1%80%D0%B5%D0%B4-%D1%82%D0%BE%D0%BF-20-%D0%BD%D0%B0-%D1%83%D1%81%D0%BF%D0%B5%D0%BB%D0%B8%D1%82%D0%B5-%D0%B6%D0%B5%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news838628.html", "text": "Мис България 2005 Роси Иванова, Мис България-Вселена 2012 Жана Янева и Мис България-Свят Вероника Стефанова получиха място сред топ 20-те успели жени на България. Класацията бе изготвена след онлайн гласуване, а модните дами получиха място сред други красавици от сферата на бизнеса, киното и музиката. Сред тях са Нина Добрев, оперната прима Соня Йончева и Силви Вартан. Фитнес моделът Биляна Йотовска също се похвали в Инстаграм с престижната статуетка. Дарина Павлова несъмнено е сред успелите нашенки в чужбина и присъствието й също не е никак учудващо. Сподели:", "date": "2019.05.03", "title": "Три миски сред топ 20 на успелите жени в България"}
{"url": "https://pik.bg/%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D1%82%D1%8A%D1%80%D1%81%D0%B8-%D0%BD%D0%B0%D1%87%D0%B8%D0%BD%D0%B8-%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D0%BB%D0%B8%D0%B4%D0%B5%D1%80-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-news838637.html", "text": "Администрацията на Съединените щати търси начини за насочване на средства към самопровъзгласилия се президент на Венецуела, опозиционният лидер  Хуан Гуайдо, за да му помогне да плати на военни и на правителствени служители и да свали от власт президента Николас Мадуро. Това съобщи телевизия „Си Ен Ен”,цитирани от БНР. От телевизионния канал се позовават на информация от високопоставени американски представители. Високопоставен съветник от Републиканската партия е заявил пред медията, че администрацията на президента Доналд Тръмп \"се опитва да разбере как да помогне на временното правителство да осигури заплати\", добавяйки, че такава помощ \"ще включва плащания към различни хора, включително към военни\". По-рано тази седмица Гуайдо направи неуспешен опит за военен бунт срещу властта в Каракас. Междувременно Николас Мадуро призова за военно единство и противопоставяне на \"всеки един превратаджия\" в момент, когато страната продължава да се бори с политическа нестабилност. Сподели:", "date": "2019.05.03", "title": "Администрацията на САЩ търси начини да финансира опозиционния лидер Хуан Гуайдо"}
{"url": "https://pik.bg/%D0%BA%D1%80%D0%B8%D0%B2%D0%B8-%D1%81%D0%BC%D0%B5%D1%82%D0%BA%D0%B8-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BA%D1%8E%D0%BB%D0%B5%D0%B2-%D1%80%D0%B0%D0%B7%D0%B2%D0%B0%D0%BB%D0%B8-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-20-%D0%BC%D0%B8%D0%BB%D0%B8%D0%BE%D0%BD%D0%B0-%D1%81-%D0%B1%D1%80%D0%B5%D0%BD%D0%B4%D0%BE---%D1%82%D0%BE%D0%BF%D0%BE%D0%BB%D0%BE%D0%B2%D0%B3%D1%80%D0%B0%D0%B4%D1%81%D0%BA%D0%B8%D1%8F%D1%82-%D0%BF-news838494.html", "text": "Весела Кюлева, вдовица на разстреляния през есента на 2005 г. олигарх Емил Кюлев, е развалила предварителен договор за продажба на сграда в центъра на София с Евелин Банев-Брендо. Според брокери на недвижими имоти, Кюлева щяла да прибере около 20 милиона лева от приближени до кокаиновия трафикант за зелената сграда на ул. \"Леге\", която се помещава досами хотел „Рила“. Имотната сделка между вдовицата на Кюлев и Брендо е била задвижена миналата пролет, малко след като тополовградския Пабло Ескобар сложи ръка върху \"Рила\", плащайки 32 милиона лева за някогашния хотел на Политбюро на ЦК на БКП. Идеята на Брендо очевидно е била да закупи и стоящата до \"Рила\" откъм \"Леге\" някогашна сграда на ДСК и да съедини двете сгради. Банев се съгласил да плати поисканите от Кюлева 20 милиона лева за 6-етажната сграда, а преговорите се водели от тъста на кокаиновия трафикант Александър Добринов-Бицианито, твърди столичен таблоид. Двете страни даже подписали предварителен контракт за продажба на имота, който трябвало да бъде придобит чрез офшорното дружество \"Рила пропърти транс\", управлявано от доверения човек на Брендо Деян Лазаров. Сградата трябвало да премине в ръцете на Брендо още миналата есен, но в последния момент вдовицата на Кюлев се отказала от сделката. Смята се, че тя се е уплашила от осъдителните присъди на Евелин Банев за наркотрафик и пране на пари, постановени му в Италия, Румъния и България и не е искала да бъде свързвана с него по никакъв начин, коментира пред изданието запознат с провалената сделка. Сподели:", "date": "2019.05.03", "title": "КРИВИ СМЕТКИ: Вдовицата на Кюлев развали сделка за 20 милиона с Брендо - тополовградският Пабло Ескобар искал да сложи ръка върху бивша сграда на ДСК"}
{"url": "https://pik.bg/%D0%BD%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B1%D1%81%D0%BF-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%88%D0%BE%D0%BA%D0%B8%D1%80%D0%B0%D0%BD%D0%B8-%D0%BE%D1%82-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0---%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B0%D1%82%D0%B0-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-%D0%B4%D0%B5-news838447.html", "text": "Пълен шаш е настанал сред социалистите при появата на новите плакати за предизборната кампания на БСП. Причината са опънатите бръчки на Елена Йончева, която е направо неузнаваема на рекламните материали на левицата. Червените са потресени от неестествения вид на водачката на евролистата. \"Фотошопът много е играл тук, определено няма нищо общо със себе си. Бабите по селата може и да не я познаят, та тя не прилича на себе си\", шегуват се червените. Интересен е фактът, че се рекламират единствено пътуванията и срещине на Йончева, а останалите евродепутати никой не промотира и всички пари от партийната субсидия отиват за Сподели:", "date": "2019.05.03", "title": "НОВ СКАНДАЛ В БСП: Социалистите шокирани от Елена Йончева - обвиняемата за пране на пари депутатка си опъна бръчките за изборите (СНИМКА)"}
{"url": "https://pik.bg/%D0%BF%D0%B5%D1%82%D1%8A%D1%80-%D0%B2%D0%BE%D0%BB%D0%B3%D0%B8%D0%BD-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%B7%D0%B0-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%BD%D1%82-%D0%B2-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B5%D0%BD-%D1%81%D0%BE%D1%81-news838126.html", "text": "Като обществена телевизия БНТ би трябвало да представя на зрителите колкото се може повече гледни точки.  За жалост, не го прави. И дори се гордее, че не го прави. През последните години в БНТ господства една-единствена гледна точка - соросоидната. Според тази безкрайно едностранчива представа за света съществува един извисен елит, който трябва да свежда на простосмъртните и не толкова извисени зрители истината от последна инстанция. Посланието на соросоидния елит, окопал се на \"Сан Стефано\" 29, макар и не заявено гласно, е достатъчно ясно: вие, уважаеми зрители, не притежавате нито нашите знания, нито нашите умения; ние ги притежаваме, защото сме изкарали двуседмична специализация в Сиатъл, Вашингтон или Брюксел; затова няма да ни се бъркате и ще ни слушате и гледате внимателно, ако искате и вие да придобиете нещо от висшите евроатлантически ценности. Проблемът на тази маниакална вяра в собствената изключителност се разбива на ситни парченца при досега с действителността. Огромната част от продукцията на БНТ изобщо не отговаря на  претенциите на създателите си. За върховно интелектуално постижение там се смята вземането на интервю от Кристо. Ако пък напористата репортерка направи и филм за хитрия опаковчик, това вече е ненадминат връх в журналистиката. Много се радват водещите в БНТ и когато в предаванията им идват неуспели кандидат-депутати от \"Да, България\" или \"Демократична България\", вече не помня как се казваше въпросната формация.  Те, кой знае защо, биват представяни като писатели, поети или \"независими\" интелектуалци.  Основното, което тези провалени политици правят, е да сипят баналности в ефир. Техният порой от клишета изглежда като извор на мъдрост само в очите  на разни неориентирани БНТ служители. У зрителите обаче тази претенциозност предизвиква единствено досада и те реагират на видяното по най-логичния начин - превключват на друг канал. И тук, разбира се, БНТ шефовете имат готов отговор - нас рейтингите не ни интересуват, ние правим умни и високохудожествени предавания, а не  масова продукция. Добър аргумент, остава и да беше верен.  Защото повечето предавания на Националната телевизия са всичко друго, но не и това, в което ни уверяват създателите им. Погледайте, ако имате сили, сутрешния блок например. Там се прескачат няколко водещи.  Основното им \"качество\" е, че дори и двайсет години да бъдат в ефир, пак не можете да запомните имената им. Пластмасови  физиономии и пластмасови мисли. Триумф на празното говорене и откровеното безличие. Можете да харесвате или не Виктор Николаев и Антон Хекимян. Важното е, че ги гледате.  Защото правят интересни предавания и имат присъствие в ефир. С избора си на водещи шефовете в \"телевизията майка\" показват, че гледаемостта е последното, което ги интересува. Всъщност никак не е трудно да почнеш да водиш предаване в БНТ. Има само две изисквания за заемането на тази позиция. Първото - да си тотално неразличим мишок, готов да изпълни безпрекословно всяко, дори и най-глупавото решение, спуснато отгоре. Второто - да си соросоид. Разбира се, най-добре е да съчетаваш и двете \"качества\". Ако към този коктейл някой водещ прибави и стабилно количество патологична русофобия, моментално става един от най-ценните кадри в държавната телевизия. Какви са уменията на въпросните \"таланти\", си личи особено ясно в  \"История.бг\".  Водещият на предаването прави впечатление с две неща - много обича да размахва покритите си с пръстени ръце и много мрази всичко руско. Той добива истински страдалчески вид, когато в някое предаване няма възможност да наругае  Русия. В интерес на истината това му се случва рядко. Защото на каквато и тема да са предаванията, винаги се намира повод да се натърти каква зловредна роля винаги е играла Русия в българската история. Толкова са се професионализирали авторите на \"История.бг\" в антируския хейт, че успяват да прокарат тази теза дори когато се обсъждат хан Аспарух или хан Тервел, по чието време, както добре знаем, не е имало и помен от руска държава. Другите любими врагове на предаването са \"комунистите\". Водещи и участници не си дават особен труд да обяснят кои точно са \"комунистите\". За тях е важно публиката да научи само, че това са едни много лоши хора. И съответно всеки, който се е борил срещу тях, е прекрасен човек. Така в редиците на прекрасните хора, според екипа на \"История.бг\", влизат и такива личности като ръководителя на деветоюнския преврат от 1923 г. Александър Цанков, както и отявленият антисемит Богдан Филов. Тези, отговорни за смъртта на хиляди хора, премиери са причислени към \"светиите\" само защото са се борили с \"комунистите\". Антикомунистическата пропаганда съвсем неприкрито се превръща във възхвала на нацистите и техните епигони. Няма защо да се учудваме на прояви като \"Луков марш\" и на надигането на нацистки настроения в обществото. Предавания като \"История.бг\" отправят послания, които  възпитават точно такава публика. А какви са посланията на \"тежките\" публицистични предавания на БНТ, на тези, които най-много обичат да описват себе си като \"обективни\" и \"безпристрастни\"? Ако решите да загубите малко време, гледайки \"Панорама\" или \"Референдум\", бързо ще установите, че \"обективната истина\", пропагандирана и от двете предавания, преповтаря едно към едно догмите на Вашингтонския консенсус от 1989 г. - пазарът е свещен, държавата е много лош стопанин, приватизацията е лечението за всички беди. За водещите и събеседниците в тези предавания явно няма никакво значение това, че през изминалите 30 години действителността многократно опровергаваше тези клишета. За журналистите от БНТ щом някоя идея идва от Вашингтон и особено от либералния  естаблишмънт там, тя е свещена и никакви факти не могат да я накърнят. \"Америка за България\" не просто финансира журналисти на  БНТ.  Тя поставя в главите им идеите, които те после пропагандират в предаванията си. Ако новият генерален директор на обществената телевизия иска наистина да направи нещо полезно, той е длъжен да прекъсне именно тази връзка. Връзката между донорите на мисли и журналистите. Новият директор трябва да измъкне БНТ от соросоидното блато и да я превърне наистина в национална телевизия.  Да,  изключително трудно е да се пребориш с грантаджийския манталитет, който царува на \"Сан Стефано\" 29. Съпротивата ще бъде бясна. Тя вече е налице. Часове след назначаването на Емил Кошлуков за временен шеф срещу него ревнаха всички грантаджийски сайтове. Една журналистическа организация фантом - АЕЖ,  известна само на членуващите в нея, излезе със специална протестна декларация. Този \"смешен плач\" изразява страха  на протестърите, на онези, които нахално се нарекоха \"умни и красиви\", че вече няма да могат да ползват БНТ като бащиния. През последните няколко години редица от тях прекарваха повече време в студиата на Националната телевизия, отколкото в собствените си домове. Нека ги има, разбира  се. Все пак те изразяват една, макар и много слабо популярна, гледна точка.  Но ако е възможно, нека има и други хора. С нормално мислене. Сподели:", "date": "2019.05.03", "title": "Петър Волгин специално за ПИК и \"Ретро\": БНТ в соросоиден сос"}
{"url": "https://pik.bg/%D0%BD%D0%B0%D1%88%D0%B5%D0%BD%D0%B5%D1%86-%D1%81%D0%B8-%D1%82%D1%80%D1%8A%D0%B3%D0%BD%D0%B0-%D1%81-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%D0%BE%D1%82-%D0%B0%D0%B2%D1%82%D0%BE%D0%BA%D1%8A%D1%89%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B5%D0%B7-%D0%B4%D0%B0-%D0%BF%D0%BB%D0%B0%D1%82%D0%B8-7000-%D0%B5%D0%B2%D1%80%D0%BE-%D0%B7%D0%B0-%D1%80%D0%B5%D0%BC%D0%BE%D0%BD%D1%82%E2%80%A6-%D0%B7%D0%B0-news838632.html", "text": "Проверка за измама по чл.209, ал.1 по преписка на Районна прокуратура в Ардино е започната в полицейското управление, съобщават от регионалния пресцентър на МВР. В подадена жалба от чужд гражданин се твърди, че 46-годишен жител на Ардино взел лек автомобил „Мерцедес“ от паркинг на автокъща в Германия, без да заплати фактура за извършени ремонтни дейности, с което причинил имотна вреда на тъжителя за над 7000 евро. Група „Охранителна полиция“ продължава работата по случая. Сподели:", "date": "2019.05.03", "title": "Нашенец си тръгна с „Мерцедес“ от автокъща в Германия без да плати 7000 евро за ремонт,… законът го догони!"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82-%D0%B7%D0%B0%D1%82%D0%B2%D0%B0%D1%80%D1%8F-%D1%87%D0%B0%D1%81%D1%82-%D0%BE%D1%82-%D0%BA%D0%BB%D1%8E%D1%87%D0%BE%D0%B2%D0%B0-%D1%83%D0%BB%D0%B8%D1%86%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news838588.html", "text": "Във връзка с извършване на строително-монтажни работи на частен обект днес до 16:00 часа се въвежда ограничено движението по ул. „Петропавловска“, в участъка от кръстовището с бул. „Христо Ботев“ до кръстовището с ул. „Казашка“ във Враца, съобщава „Конкурент”. Строителната фирма, извършваща дейностите, е уведомила Община Враца и компетентните институции в регламентирания срок и е създадена временна организация за безопасност на движението. Сподели:", "date": "2019.05.03", "title": "Ремонт затваря част от ключова улица във Враца"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%B8-%D0%B4-%D1%80-%D0%B8%D0%B2%D0%BE-%D1%80%D0%B0%D0%BB%D1%87%D0%BE%D0%B2%D1%81%D0%BA%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0-news838646.html", "text": "Ние сме отговорни за това как ще продължи да се развива страната ни. Доказахме, че сме единствените, които можем да носим отговорност. Резултатите вече са налице и се виждат от всички. Това заяви кандидатът за евродепутат от ГЕРБ Андрей Новаков при откриването на предизборната кампания в град Мездра. Новаков отбеляза, че промените в област Враца са факт и то не само в инфраструктурата. „Сега виждам, че предстои откриването на нови предприятия, които ще предложат работни места и вече е започнало привличането на кадри. Именно местната власт е тази, която може по най-добрия начин да ви представи ползите от Европейския съюз“, подчерта Андрей Новаков, който е номер 3 в листата на ГЕРБ и СДС за европейските избори. Той бе категоричен, че има много такива примери в страната и единственият начин да продължим по този път на развитие е да гласуваме с номер 12 на изборите на 26 май. Кандидатът за евродепутат от ГЕРБ д-р Иво Ралчовски заяви, че за него е предизвикателство и чест да бъде в отбора на ГЕРБ. „Европа ни чува, което е резултат от работата на нашите евродепутати. Едно от нещата, които ме мотивираха да приема предложението да бъда част от листата - е желанието ми Северозападният регион да има свой представител в ЕП и да спре да се слави като най-бедният в Европа“, сподели д-р Ралчовски. Той изтъкна, че България все повече придобива облик на една развита европейска държава. „На 26 май правилният избор е номер 12 за бъдещето на България“, заяви в заключение д-р Ралчовски. „Радвам се, че в нашата листа са енергични хора, които се доказаха през годините. Те знаят как работят институциите и са наясно с вътрешните правила. Трябва да изберем тези, които защитават интереса на хората и на България, а не я клеветят. Гласувайте със сърце, но и с главите си. Не се поддавайте на манипулации“, каза на свой ред бившият евродепутат Владимир Уручев. Народният представител Красен Кръстев заяви, че има повече от 12 причини, за да се гласува с номер 12. „Андрей Новаков е млад и енергичен човек. Той вложи много усилия в борбата срещу пакет „Мобилност“. Предложеният от него и одобрен от ЕП бюджет за България в периода 2021-2027 година е 18 млрд. лева. Това е най-високият бюджет от присъединяването на страната ни към ЕС до момента. Д-р Иво Ралчовски е достойният кандидат на Северозападна България. Той е уважаван лекар с огромен авторитет сред хората. Убеден съм, че подкрепяйки го, гласът на България ще продължи да се чува. Гласувайте с номер 12 за достойните кандидати за евродепутати от ГЕРБ“, призова народният представител Красен Кръстев. „Кандидатите на ГЕРБ са професионалисти, отстояващи българските интереси, и допринасят за това ние, като местна власт, да имаме ресурс, с който да подобряваме условията на живот на всички хора“, бяха думите на кмета на Враца Калин Каменов. Общинският ръководител на ПП ГЕРБ – Мездра Яна Нинова подчерта, че листата на ГЕРБ и СДС за Евроизборите е безспорно най-добрата в България. „Изборите за членове на Европейския парламент ще определят не само бъдещето на Европа, но и мястото на България в нея“, категорична бе Нинова. Сподели:", "date": "2019.05.03", "title": "Кандидатите за евродепутати Андрей Новаков и д-р Иво Ралчовски откриха предизборната кампания на ГЕРБ в Мездра"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%BE-%D1%82%D1%80%D0%B8%D0%BE-%D0%BE%D0%B3%D0%BB%D0%B0%D0%B2%D1%8F%D0%B2%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%B8%D0%BC%D0%B5%D0%BD%D0%B0%D1%82%D0%B0-%D0%BA%D1%80%D0%B0%D0%B9%D0%BD%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B8-news838731.html", "text": "\"Въпреки желанието на клуба да работи в дългосрочен план с наставника Любослав Пенев, днес ние бяхме изненадани от неговото желание за напускане. При така създалата се ситуация ден преди важното ни гостуване на Черно море, обявяваме, че отборът ще бъде воден от досегашния помощник треньор Добромир Митов, а като консултанти със своя опит ще му помагат Димитър Пенев и Люпко Петрович\", гласи информация на официалния сайт на ЦСКА. Мачът във Варна утре е с начален час 17:30. Сподели:", "date": "2019.05.03", "title": "ИЗВЪНРЕДНО: Любопитно трио оглавява \"армейците\", имената крайно интересни"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D1%82%D1%80%D1%8F%D0%B7%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%B4%D0%BE%D0%BD%D0%BE%D1%81%D0%B0-%D0%B9-%D1%81%D1%80%D0%B5%D1%89%D1%83-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2---%D0%BD%D1%8F%D0%BC%D0%B0-%D0%B4%D0%B0%D0%BD-news838660.html", "text": "Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление, а предвид засиления обществен интерес, с разрешение на наблюдаващия прокурор и след заличаване на личните данни, пресцентърът на Специализираната прокуратура публикува пълния текст на постановлението за отказ. Става дума за доноса на Йончева срещу Банов, по който стана ясно, че няма никакви доказателства и данни за нарушения. Преписи от това постановление са изпратени на лицата, подали сигналите – на народния представител Елена Йончева, на Корнелия Нинова, като председател на Националния съвет на Политическа партия „Българска социалистическа партия“ и на Григор Здравков, като представител на НПО „Българска легия Антимафия“. На 22.04.2019 г., на брифинг в централата на ПП БСП, г-жа Йончева е заявила, че ще представи на прокуратурата оригиналния запис от разговор с участието на Боил Банов, показала е мобилен телефон, с твърдение, че с него е направен този запис, както и разпечатка на същия. Заявила е, че  „ “. Следват още публични изявления на Елена Йончева – че това се прави, защото Постановлението за отказ на Специализираната прокуратура от 11.04.2019 г. от Елена Йончева. Жалби срещу него са подадени от Григор Здравков – „Българска легия Антимафия“ /на 21.04.2019 г. в Специализираната прокуратура и на 25.04.2019 г. в Апелативната специализирана прокуратура/ и от Политическа партия „Българска социалистическа партия“, представлявана от председателя на Националния съвет Корнелия Нинова /на 25.04.2019 г./. Към тази жалба е приложен и запечатан плик, с посочване на съдържанието – мобилен телефон и разпечатка на запис от него, ведно с констативен протокол от нотариус за идентичност между съдържанието на записа в телефона и разпечатката на хартия. До настоящия момент, в хода на проверката никое от лицата, от които са снемани обяснения /включително и народният представител Елена Йончева, като подател на сигнала/ не споменава за съществуването на въпросния мобилен телефон. В обясненията си г-жа Йончева твърди, че на 11.04.2019 г. намерила в своята пощенска кутия в Народното събрание оптичен носител /диск/, с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура. На 30.04.2019 г. Апелативната специализирана прокуратура е изискала преписката от Специализираната прокуратура, за да осъществи инстанционен контрол върху постановения прокурорски акт от 11.04.2019 г., по повод подадените жалби от Григор Здравков и ПП БСП, казват още от спецпрокуратурата. не е обжалвано Сподели:", "date": "2019.05.03", "title": "ПЪРВО В ПИК: Спецпрокуратурата отряза Елена Йончева за доноса й срещу Боил Банов - няма данни за нарушения в компроматите на обвиняемата за пране на пари депутатка"}
{"url": "https://pik.bg/%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D0%B3%D1%83%D0%B1%D0%B8-%D0%BB%D0%B8%D0%B1%D0%B8%D0%B4%D0%BE%D1%82%D0%BE-%D1%81%D0%B8-news838590.html", "text": "Ключовият проблем на европейците е, че са загубили либидото си, смята председателят на Европейската комисия Жан-Клод Юнкер, цитиран от европейската редакция на Politico, цитирани от \"Фокус\". „Не се обичаме едни други. Загубили сме колективното си либидо“, заяви той в интервю пред немското издание Handelsblatt. Бившият премиер на Люксембург обясни защо според него става все по-трудно за Европейския съюз да убеди хората със своите аргументи срещу популизма. „Ние, европейците, не знаем достатъчно едни за други. Хората в Лапландия нямат идея какво мотивира хората в Сицилия“, каза Юнкер. „Но ЕС има нужда от единни правила за всички. Така че трябва да обръщаме повече внимание на чувствителността на другите“. По неговите думи, за последно в Европа е имало „колективно либидо“ пет или шест години след Втората световна война, въпреки че, както посочи той, „в наши дни европейците трябва да се влюбват много по-лесно, отколкото е било в 1952“. На фона на бързото наближаване на изборите за Европейски парламент на 23-26 май и засилващите се позиции на популистките сили, Юнкер счита, че няма да е лесно за традиционните консервативни и социалистически групи да се държат заедно. „Съществува враждебност между двете големи групи в Европейския парламент, каквато нямаше преди“, подчерта председателят на ЕК, визирайки неговата дясноцентристка Европейска народна партия (ЕНП) и Социалистите и Демократите. „Структурата на партиите е станала толкова разнородна, че е много трудно да се опише“. Също така той изрази съмнения относно амбициите на италианския вицепремиер Матео Салвини за формиране на десен съюз. „Нека да изчакаме и да видим дали този съюз изобщо някога ще се материализира“, заяви Юнкер. „На десните популисти не им е трудно да осъждат ЕС. Но предвид това, че те излизат от националистически движения, е срещу тяхната природа да се борят за нещо заедно на европейско ниво. Един съюз би се разпаднал бързо“. Сподели:", "date": "2019.05.03", "title": "Жан-Клод Юнкер: Европа загуби либидото си"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%B0%D1%82-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B7%D0%B0%D0%B2%D0%B5%D1%80%D0%B0-%D1%81-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%BE%D0%B2%D0%BB%D0%B0%D0%B4%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B5%D1%81%D1%82%D0%BD%D0%B0%D1%82%D0%B0-news838655.html", "text": "Шефът на столичния КАТ Тенчо Тенев, който от известно време се води в отпуск по болест, се е заел с лъскане на собствения си имидж и активен PR с цел да щурмува кметския пост в Хасково в полза на червената олигархична върхушка в града, която поддържа тесни контакти със скандалната водачка на червената евролиста Елена Йончева. Това съобщиха за ПИК източници от СДВР. Според тях „мозъкът“ на рекламната кампания на комисар Тенев е хасковският бизнесмен и бивш депутат Иван Стаматов. Същият, който заедно с доскорошната депутатка от БСП Елена Йончева бе в основата на скандала „Кумгейт“ в Хасково, довел до отлюспването на хасковския кмет Добри Беливанов от ГЕРБ и поставянето му в услуга на червената партия и местни олигарси. Навръх Великден \"ТВ Димитровград\" разпространи половинчасово рекламно филмче, озаглавено „Благодатният огън от Йерусалим - село Крум 2019“. Главен герой на филма е комисарят в болнични Тенчо Тенев, който с луксозна лимузина пътува чак до София, за да донесе благодатния огън в местното село Крум. Кмет на селото е комисарската съпруга. В началото на април регионални медии разкриха, че Тенев се е регистрирал адресно в Хасково. А целта на мероприятието била да участва като уж независим кандидат на местните избори през октомври. Новата регистрация на първия катаджия на Републиката пък била на адреса на бизнесмена Димитър Петков, известен в региона като Митьо Дебелия. Според източниците на ПИК Дебелия също гравитира в орбитата на Иван Стаматов. В началото на октомври 2017 година – в разгара на скандала „Кумгейт“, босът на фирма „Монолит“ Стаматов, който преди години бе депутат от коалиция “Български народен съюз” (ССД, ЗНС), бе сниман в лобито на централен столичен хотел в компанията на Елена Йончева, народен представител от Хасково. Седмица по-рано тогавашният депутат от ГЕРБ Делян Добрев разкри, че докато е бил в отпуск, кметът Добри Беливанов пребивавал в Монако и се возил в много скъп автомобил „Бентли“ на разноски на Стаматов. След като бе хванат в крачка, босът на „Монолит“ призна, че срещата му с Йончева в столичния хотел изобщо не е първата такава. Сега изглежда, че моделът „Стаматов – Йончева“ се е заел отново с политическо инженерство на регионално ниво. А целта на мероприятието е да запазят политико-олигархичния си контрол над Община Хасково като играят с двама кандидати на изборите през октомври. Единият е уж „независимият“ комисар Тенев, а вторият – собственият кандидат на БСП. Покрай работата си в КАТ и професионалните си изяви в националните медии Тенчо Тенев е понатрупал популярност в региона. За модела „Стаматов – Йончева“ обаче е без значение кой от двамата ще спечели, защото основната задача е листите за общински съветници, които ще оглавят кандидатите, да получат повече от 50% от гласовете. В СДВР обаче се чудят докога шефът им Георги Хаджиев и главният секретар на МВР Ивайло Иванов ще търпят политическите заигравания на деполитизирания шеф на КАТ. Особено, когато комисарят Тенев се води в отпуск по болест. Сподели:", "date": "2019.05.03", "title": "РАЗКРИТИЕ НА ПИК: Шефът на КАТ в скандална завера с Елена Йончева за овладяване на местната власт"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B4%D0%BD%D0%B5%D1%81-%D0%BD%D0%B5-%D0%BE%D0%B1%D1%89%D1%83%D0%B2%D0%B0%D0%B9%D1%82%D0%B5-%D1%81-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D0%B2%D0%B8-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B8-%D1%81%D0%B0-%D0%B2%D0%B8-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%B8-news838568.html", "text": "14-ят слънчев ден е време за любов и радост, но и на страдащите души. Проявявайте повече любов, доброта и внимание към околния свят, към всичко живо – хора, растения, животни, пише за tribune.bg астрологът Ивелина Пенчеваа в своя слънчев хороскоп за днес. „Обезателно помагайте на нуждаещите се от помощ! Препоръчва се да се правят материални планове, да се грижите за земните блага. Особено се препоръчва да ухажвате, да се грижите и да нахраните животните, включително бездомните. Хубаво е в този ден да си вземете домашен любимец в къщи. Добре е да се помирявате, да се жените, да давате подаръци, да раздавате милостиня, хляб и да се молите за душите на починалите“, съветва астрологът. „Хубаво е да си спомните за предците си и да отправите молитва за тези, които са напуснали този свят, да им запалите свещичка. Денят е добър за парични операции, за покупки, за строителни работи. Препоръчва се да натрупвате знания, да бъдете в приповдигнато настроение и да се отдадете на активна почивка. Ден на мира и съгласието. Добре е за помирение. Полезно е да се правят планове“, добавя тя. „Не приемайте навътре това, което се случва в този ден! Да се помнят мъдрите думи на цар Соломон: ”И това ще отмине…”! Не е желателно да се внася хаос. Не нарушавайте хармонията, не спорете в този ден! Приветстват се тишината и спокойствието. Не нанасяте обиди и оскърбления на никое живо същество! Не се препоръчва да обличате кожени дрехи, особено родените в този слънчев ден. Не бива да се гладува“, предупреждава астрологът. „Не вземайте никакви важни решения! Не е време за активни дела. Не общувайте с хора, които не ви харесват и са ви неприятни“, добавя тя. „Добре е да се ядат млечни продукти, да се опече хляб, баница. Подходящо е още да се консумират орехи, ядки. Категорично се забранява да се яде телешко месо и други месни продукти“, предупреждава астрологът. „Неясни сънища не се тълкуват. Ярките пък се сбъдват много бързо. Ако в съня си ядете, пиете, видите мляко – това е знак за просперитет. Да видите кръв е предупреждение за тежка болест“, добавя тя. Сподели:", "date": "2019.05.03", "title": "АСТРОЛОГ ПРЕДУПРЕЖДАВА: Днес не общувайте с хора, които не ви харесват и са ви неприятни"}
{"url": "https://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B7%D0%B0%D0%B2%D0%B5%D0%B4%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%BA%D0%BE%D0%BF%D1%80%D0%B8%D0%B2%D1%89%D0%B8%D1%86%D0%B0-news838683.html", "text": "Служителите на посолството на Китайската народна република, начело с Н.Пр. Дун Сяодзюн са на посещение в гр. Копривщица, където бяха посрещнати от кмета на града Генчо Герданов. Визитата идва в отговор, както на интензивните контакти и задълбочаване на сътрудничеството между Софийска област и провинциите Джянси и Хубей, така и на приятелските взаимоотношения на областния управител на Софийска област Илиан Тодоров и новоназначения китайски посланик Н.Пр. Дун Сяодзюн. Целта на посещението е служителите на китайското посолство да се запознаят със забележителностите и историята на гр. Копривщица и тя да се превърне в предпочитана дестинация за китайските туристи. Припомняме, че по покана на Тодоров, посланик Дун Сяодзюн присъства на тържественото отбелязване на 143-тата годишнина от Априлското въстание. Копривщица бе първият град, който той посети, след назначаването му за посланик на КНР. Ползотворните и приятелски отношения между Илиан Тодоров и Н.Пр. Дун Сяодзюн са пример за успешно сътрудничество в областта на образованието и културата и една добра основа за увеличаване на притока на китайски туристи в гр. Копривщица. Сподели:", "date": "2019.05.03", "title": "Китайският посланик заведе служителите на посолството в Копривщица"}
{"url": "https://pik.bg/%D0%B3%D0%BB-%D0%BA%D0%BE%D0%BC%D0%B8%D1%81%D0%B0%D1%80-%D0%B8%D0%B2%D0%B0%D0%B9%D0%BB%D0%BE-%D0%B8%D0%B2%D0%B0%D0%BD%D0%BE%D0%B2-%D0%BC%D0%B2%D1%80-%D0%B2%D0%B8%D0%BD%D0%B0%D0%B3%D0%B8-%D0%B5-%D0%B8%D0%BC%D0%B0%D0%BB%D0%BE-%D0%B8-%D0%B8%D0%BC%D0%B0-%D0%B4%D0%BE%D1%81%D1%82%D0%BE%D0%B9%D0%BD%D0%B8-%D1%85%D0%BE%D1%80%D0%B0-%D0%B7%D0%B0-%D0%BA%D0%BE%D0%B8%D1%82%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B3%D1%80-news838678.html", "text": "Главният секретар на МВР откри 23-тото издание на републиканския турнир по стрелба „Бинев, Трошанов, Ангелов“ 23-години след трагичната загуба на тримата ни колеги, тяхната саможертва не е забравена и продължава ще ни води в професионалния път. В МВР винаги е имало и има достойни хора, за които сигурността на гражданите е висш приоритет. Радвам се да видя тук толкова много млади служители. Това е показателно, че всички се стремим да усъвършенстваме своите умения и способности, посочи в своето приветствие главен комисар Ивайло Иванов, след което даде официален старт на турнира. Заедно с него на официалната церемония по откриването присъстваха министърът на вътрешните работи Младен Маринов, заместник- министърът на вътрешните работи Стефан Балабанов, директорът на СДВР ст. комисар Георги Хаджиев, директорът на Агенция „Митници“ Георги Костов, ръководството на ОДМВР- София и близки на загиналите полицаи. В тяхна памет и в памет на всички полицейски служители, загубили живота си при изпълнение на служебния си дълг, присъстващите сведоха глави в едноминутно мълчание. Майор Йордан Бинев, мл. лейтенант Красимир Трошанов и мл. лейтенант Ангел Ангелов губят живота си по време на полицейска операция в столичния квартал „Люлин“ на 3 май 1996 г. В тяхна памет ежегодно се провежда републикански турнир по стрелба с пистолет, организиран съвместно от Спортна асоциация на МВР и ОДМВР- София. В тазгодишното издание участват 100 служители от 19 структури на вътрешното ведомство. Състезателната част се провежда на стрелбищния комплекс на Академия на МВР. Сподели:", "date": "2019.05.03", "title": "Гл. комисар Ивайло Иванов: МВР винаги е имало и има достойни хора, за които сигурността на гражданите е висш приоритет"}
{"url": "https://pik.bg/%D0%BC%D0%B0%D1%84%D0%B8%D1%8F-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D1%82%D0%B0%D1%80%D0%B8%D1%84%D0%B0-%D0%B7%D0%B0-%D0%BA%D1%80%D1%8A%D0%B2-%D0%BD%D0%B0-%D1%87%D0%B5%D1%80%D0%BD%D0%BE-news838591.html", "text": "ената на кръвта в София на черно удари 600 лв. за една бележка, ако е от редките АВ и В групи. Тези за групи О и А вървят от 200 до 350-400 лева, установи проверка на „Монитор“ пред два хематологични центъра в столицата - Националния център по хематология и този в Университетската болница „Света Анна“. Търговците са наясно с нуждите на отделните болници, както и колко милилитра кръв са нужни за дадена операция. За по-голяма убедителност дори споменават и имена на хирурзи от различните софийски болници. За коремна операция се изискват най-много бележки – 4. През лятото цената им пада почти наполовина, тъй като тогава плановите операции в болниците спират заради горещините, оперират само по спешност и търсенето намалява. Каква цена ще поискат от „купувача“ дилърите на кръв преценяват на място според облеклото и марката на автомобила, с който е дошъл. Ако нуждаещият се е с по-лъскаво возило и марково облекло, се заковава най-високата цена. Търговията на кръв у нас е забранена, а санкцията е до 1000 лв. При повторно нарушение може да скочи на 10 000 лв. Въпреки това пазарът с кръв се шири без проблем. Глобени и санкционирани няма. Нормативната уредба допуска легално плащане на кръв и кръвна плазма само в случай, когато те са необходими за производството на ваксини, серуми и имуноглобулини, но търговията се осъществява не между физически, а между юридически лица, каквито са кръвните центрове и фирмите производителки на лекарствените препарати. Цената на банка кръв варира и може да достигне до 500 лева, коментират медицински специалисти от Варна. Средната цена е 100 до 150 лева. Тези, които продават пред Районния център за трансфузионна хематология в двора на МБАЛ „Света Анна“, предлагат офертите си на хора с близки в операционните на варненските болници. Има и платени кръводарители с редки кръвни групи. Но за жалост и регистърът на платените кръводарители намалява защото цената на кръвта е много ниска - 90 лв. за литър. Районният център за трансфузионна хематология осигурява дневно с 60 до 80 единици еритроцитен концентрат лечебните заведения в Североизтока, съобщава \"Монитор\". „С болничните лечебни заведения имаме сключени договори за снабдяване с кръвни съставки на базата на изразходваната от тях кръв през предходната година. Те имат определени лимити за безвъзмездни количества и ако ги надвишат, получават платена кръв, но срещу 180 лв., а не за 90 лв. Варненец е рекордьорът по кръводаряване в региона, като е дарявал от своята кръв 160 пъти. Изявеният донор е с изключително рядката кръвна група АВ с отрицателен резус фактор. В момента той е пенсионер“, обясни още д-р Йорданова. По около 12 500 кръводарители преминават годишно през Кръвния център във Варна и даряват кръв. Всяка година там се преработват кръвните продукти на общо 23 000 дарители от Североизточна България, тъй като в Кръвния център е концентрирана цялата дейност по диагностика и преработка и за областите Добрич, Силистра, Шумен и Търговище. Броят на кръводарителите средно е около 60 на ден, но кръводарителите у нас постоянно намаляват кръвта е недостатъчна и с нея масово се търгува на черно. Цената на сакчето кръв на черно в Русе надхвърли 250 лева. Ако кръвната група е от редките, а операцията е спешна, сумата може да е около 400 лева. От години група роми са превърнали кръводаряването в доходоносен бизнес. Обикновено стоят в района на болницата и чакат някой притеснен близък на пациент да ги потърси. Те осъществяват логистиката и договарят заплащането. Разполагат със списък с телефонни номера на донорите на кръв и веднага се обаждат при нужда. Обикновено донорът пристига в рамките на половин час. Много често нуждаещите се ползват и фейсбук групата „Кръводарители в Русе”, в която се обръщат за помощ. При спешни случаи често търсят съдействие и от медиите. Сподели:", "date": "2019.05.03", "title": "Мафия: Рекордна тарифа за кръв на черно"}
{"url": "https://pik.bg/%D0%BD%D0%B5-%D0%BC%D1%83-%D0%BC%D0%B8%D0%BD%D0%B0-%D0%BD%D0%BE%D0%BC%D0%B5%D1%80%D1%8A%D1%82-%D0%BC%D0%B8%D0%BD%D1%8E-%D1%81%D1%82%D0%B0%D0%B9%D0%BA%D0%BE%D0%B2-%D0%BF%D0%BE%D0%B8%D1%81%D0%BA%D0%B0%D0%BB-%D1%81%D0%BC%D1%8F%D0%BD%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%BC%D1%83-%D0%BD%D0%BE-news838685.html", "text": "По повод публикации в медии за подадени от Миню Стайков искания за отвод на прокурор от Специализираната прокуратура, Пресцентърът на ПРБ съобщава следното: На 18.07.2018 г. Специализираната прокуратура е образувала досъдебно производство за това, че в периода от 2015 г. до 2018 г., на територията на Република България е действала организирана престъпна група по смисъла на чл. 93, т. 20 от НК, създадена с користна цел и с цел съгласувано извършване на престъпления по чл. 234 от НК – държане и продажба на акцизни стоки без бандерол, когато такъв се изисква по закон в немаловажни случаи - престъпление по чл. 321, ал. 3, вр. с ал. 2 от НК. По това досъдебно производство на 06.09.2018 г. като обвиняемо лице е привлечен и Миню Стайков, на когото са повдигнати и предявени обвинения за участие в посочената по-горе организирана престъпна група, както и за престъпления против данъчната система, извършени при условията на продължавана престъпна дейност. Наблюдаващ прокурор по делото е Ангел Кънев – прокурор от Специализираната прокуратура. Прокурор Кънев наблюдава и друго досъдебно производство, образувано на 09.10.2018 г. за това, че в периода от м. януари 2015 г. до м. октомври 2018 г., на територията на Република България е действала организирана престъпна група по смисъла на чл. 93, т. 20 от НК, създадена с користна цел и с цел извършване на престъпления, наказуеми с лишаване от свобода повече от три години - данъчни престъпления, документни престъпления, както и престъпления против паричната и кредитната система по чл.248а от НК.. На 02.05.2019 г. са постъпили искания от Миню Стайков за отвод на прокурор Ангел Кънев като наблюдаващ двете разследвания. По първото от тях Стайков е обвиняем, а по второто към 02.05.2019 г. няма никакво процесуално качество. Искане за отвод е постъпило и от свидетел, разпитван по второто наказателно производство. Исканията са идентични - с твърдения за неправомерни действия на прокурор Кънев във връзка с извършваните персонални данъчни ревизии на обв. Миню Стайков и членове на неговото семейство; за упражняване на психологически натиск върху друг обвиняем, с цел даване на лъжливи показания; за свързаност и близки отношения с лица и търговски дружества /собствениците на „Винпром Пещера“/, за които се сочи, че са конкуренти на бизнеса, развиван от обв.Стайков и притежаваните от него търговски дружества. Последното се мотивира с данни за покупки на недвижими имоти, осъществявани от Ангел Кънев. Съобразно НПК, по исканията за отводи незабавно се е произнесъл прокурор от Апелативната специализирана прокуратура. Те са отхвърлени, със следните мотиви: - твърденията за неправомерни действия и намеса на прокурор Ангел Кънев при извършваните данъчни ревизии на Миню Стайков и членовете на неговото семейство са голословни и неподкрепени от каквито и да било доказателства; - същото се отнася и до твърденията на обвиняемия М.Стайков за упражнен натиск от прокурор Ангел Кънев върху обвиняем при провеждането на разпит на 05.09.2018 г. в гр.Карнобат. От извършената проверка по повод на това твърдение се установи, че на посочената дата прокурор Кънев изобщо не е бил в гр.Карнобат. Процесуално-следствените действия по делото /по което е привлечен като обвиняем и Миню Стайков/ на 05.09.2018 г. в гр.Карнобат са извършвани под ръководството на друг прокурор от Специализираната прокуратура; - напълно неоснователни са и твърденията на Миню Стайков за близки връзки и познанство на прокурор Кънев с физически лица и търговски дружества развиващи конкурентен бизнес. Проверка на последните твърдения е извършена и от главния прокурор Сотир Цацаров, до когото са били адресирани копия от молбите за отвод, с оглед данни за дисциплинарни нарушения. От информация в Имотния регистър, както и от представените нотариални актове и други документи е установено, че: - през 2016 г. и 2017 г. прокурор Ангел Кънев е закупувал земеделски имоти в землищата на с. Малък Манастир, община Елхово, на с. Планиново, община Тополовград и на с. Козичино, община Поморие, вкл. и чрез търгове, провеждани на сайта на фирма „Агрион“; - както тези, така и други притежавани от него земеделски имоти /закупувани от частни лица/, са придобити на пазарни цени и плащанията по всички сделки са извършвани по банков път; - паричните средства за тези сделки са с ясен и деклариран по съответния законов ред произход. - прокурор Ангел Кънев не познава и не е имал каквито и да е контакти с лицата, сочени от обв. Стайков като конкуренти. Ръководството на ПРБ е на становище, че исканията за отвод целят персоналното компроментиране на прокурор Ангел Кънев и отстраняването му като наблюдаващ прокурор по посочените досъдебни производства. Неслучайно тези искания са разпространени в определени медии и така в публичното пространство преди официалното им депозиране в съответната прокуратура. Подаването на исканията за отвод е непосредствено след осъществено претърсване в дома на обв. Стайков в гр. София и откриването там на документ, който е от съществено значение за ангажиране на наказателната му отговорност. Ръководството на ПРБ изразява позиция в подкрепа на всеки прокурор, който изпълнява служебните си задължения в съответствие със закона и няма да допусне провеждането на подобни персонални атаки от страна на обвиняеми и свързани лица с цел осуетяване на разследването срещу тях. Ръководството на ПРБ счита, че прокурор Ангел Кънев не е извършил твърдяните нарушения и работата му по наблюдаваните от него досъдебни производства заслужава висока оценка. Сподели:", "date": "2019.05.03", "title": "НЕ МУ МИНА НОМЕРЪТ: Миню Стайков поискал смяна на прокурора по делото му, но..."}
{"url": "https://pik.bg/%D0%BC%D0%B2%D1%80-%D0%BE%D0%BF%D0%BE%D0%B2%D0%B5%D1%81%D1%82%D0%B8-%D0%BC%D0%B5%D1%80%D0%BA%D0%B8%D1%82%D0%B5-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%83--news838662.html", "text": "Въвеждаме мерки за сигурност и гарантиране на обществен ред по време на публичните събития от програмата на Апостолическото пътуване на Негово Светейшество Папа Франциск у нас. Мерките в никакъв случай няма да възпрепятстват възможността на гражданите, пожелали да присъстват на организираните събития, стана ясно от брифинг на МВР. Заместник-директорът на ГД „Национална полиция“ старши комисар Тодор Гребенаров, заместник-директорът на СДВР старши комисар Антон Златанов, директорът на ОДМВР – Пловдив старши комисар Атанас Илков, полк. Росен Тодоров – заместник-началник на НСО, Кристина Лазарова – директор „Сигурност“ в Столичната община и Христо Петров – изпълнителен директор на Центъра за градска мобилност в Столичната община представиха подробна информация за предприетите мерки във връзка с Апостолическото пътуване на Негово Светейшество Папа Франциск в България в периода 5-7 май, включително и за военния парад в София.Те подчертаха, че въведените мерки в никакъв случай няма да възпрепятстват възможността на гражданите, пожелали да присъстват на организираните събития с Папа Франциск. Целта е повече сигурност както за хората и за гостите на тази изключителна проява, така и за останалите жители на столицата. Ст. комисар Гребенаров уточни, че щабът, създаден в началото на тази година, е извършил голяма по обем работа, включително се е запознал и с навиците и изискванията на Ватикана, присъствали са лично на такава проява, за да бъдат възпроизведени точно мерките за сигурност. Тези мерки не са прекомерни, а са задължителни и съответстват на световните стандарти. Както в София, така и в Раковски, ще бъдат изградени контролно-пропускателни пунктова, откъдето след щателна проверка ще се допускат желаещите да присъстват на събитията. Призивът към гражданите ни е да дойдат колкото се може по-рано, контролните пунктове ще имат готовност за проверки 3 часа по-рано от планираното начало на проявите. По този начин ще се избегне и създаването на излишно напрежение. Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие. За времето на провеждането на мероприятията няма да се допуска използването на дронове, за да не се застрашава живота и здравето на присъстващите, отбеляза полк. Тодоров. Тези проверки няма да се отличават от останалите стандартни, които се осъществяват при различни масови прояви. В близост до пунктовете центрове на БЧК ще осигуряват минерална вода, ще има и медицински екипи. Ст. комисар Илков акцентира върху временните ограничения на движението по автомагистрала „Тракия“, като увери, че пътни полицаи ще регулират подходите към Раковски и че срокът на тези ограничения ще е максимално кратък и след отпадане на необходимостта движението по автомагистрала ще бъде веднага възстановявано. Създадената организация е гъвкава, мерките за сигурност са сериозни, но в същото време те няма да затруднят живота на хората, обобщиха от щаба. Те допълниха, че посетителите на военния парад по случай 6 май – Ден на храбростта и празник на Българската армия, ще преминават през същите контролно-пропускателни пунктове , изградени за събитията, свързани с официалната визита на Папа Франциск. Сподели:", "date": "2019.05.03", "title": "МВР оповести мерките за сигурност по време на Апостолическото пътуване на Папа Франциск у нас"}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%80%D0%B0%D0%B7%D0%BF%D0%B8%D0%BB%D1%8F-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B0-%D0%BE%D1%82-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D0%BF%D1%83%D1%81%D0%BD%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8-news838744.html", "text": "Водачът на листата на ВМРО за предстоящите европейски избори Ангел Джамбазки се срещна с бургазлии на шатрата на партията на площад \"Тройката\". Джамбазки взе отношение и по проблема със спряната вода на циганите от махала \"Кумлука\", пише \"Флагман\". Припомняме, че евродепутатът от партията на \"зелените\" Ромео Франц определи решението за дискриминационно и опита да окаже натиск на Общината и ВиК-Бургас да пуснат водата на ромите. \"Много е лесно от \"Брюксел 1\" да искаш нещо подобно. Ако иска можем да съберем пари и да му пратим всички роми със задължения - да ги вземе в дома си, в Брюксел. Там има течаща вода, вътрешна тоалетна - всичко. Да поживеят при него, да се омешат културите, да видим после какво ще говори\", каза Джамбазки. Сподели:", "date": "2019.05.03", "title": "Ангел Джамбазки разпиля евродепутата от \"Зелените\", който искаше да пуснат водата на бургаските цигани"}
{"url": "https://pik.bg/%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F%D1%82-%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%81-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D0%B4%D1%83%D0%BC%D0%B8-%D1%81%D0%BD%D0%B8%D0%BC%D0%BA%D0%B8-news838666.html", "text": "Временният треньор на Левски Георги Тодоров даде пресконференция преди гостуването на \"сините\" на Ботев (Пловдив). Мачът на \"Коматево\" е в събота от 20:00 часа. Ето и част от най-интересните фрази, които Тодоров сподели: \"Няма да мога да разчитам на Сейдахмет, Буш и Унтонджи. Това са хората, които със сигурност отпадат. Надявам се всички други да покажат най-доброто от себе си\". \"Аз съм служител на клуба. За един месец едва ли друг човек ще се съгласи да дойде. Клубът има нужда от мен, ако мога нещо да помогна. Пожелавам на следващия треньор наистина да промени Левски. Такъв клуб заслужава отборът да радва феновете\". \"Линията е да се залага на млади футболисти\". \"Ако няма резултати, ако тимът не играе добре, нормално е хората, които дават пари да променят линията. С даването на шанс на младите играчи се улеснява и работата на школата\". \"Надявам се, че ще мога да помогна. А от следващия сезон Левски да играе изключително важна роля в първенството. Не мога да повярвам, че клубът е толкова дълго време без трофей\". Сподели:", "date": "2019.05.03", "title": "Временният наставник на \"сините\" с любопитни думи (СНИМКИ)"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BA%D1%83%D0%BF%D0%B8-%D1%81%D1%82%D0%B0%D0%BC%D0%B1%D0%BE%D0%BB%D0%BE%D0%B2%D0%B8%D1%8F-%D1%85%D0%B0%D0%BD-%D0%BD%D0%B0-%D0%BA%D0%BE%D0%BB%D1%8E-%D1%84%D0%B8%D1%87%D0%B5%D1%82%D0%BE-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news838604.html", "text": "88-годишният американски мултимилионер Eдмънд Бек купи втора емблематична сграда във Велико Търново, дело на знаменития майстор Колю Фичето, съобщава вестник „Борба”, цитиран от „Трафикнюз”. След като купи и реставрира изключително красивия хан \"Хаджи Николи\" на Самоводската чаршия в старата столица, заможният тексасец и неговият български бизнеспартньор Любо Марков са закупили и руините на Стамболовия хан. Миналата година Великотърновският общински съвет разреши на един от водещите предприемачи в града Хилендар Тодоров да изкупи общинската земя, върху която се намират останките на хана срещу 230 000 лв. Преди това пък Тодоров изкупи собствеността на сградата от многобройните наследници, пръснати по целия свят. Стамболовият хан е построен през 1842 г. от Колю Фичето и е бил собственост на чичото и бащата на Стефан Стамболов. Сградата е била действаща до 1945 година. След национализацията е затворена, а през 1980 година е изгоряла при пожар. След 1989 г. се оказва, че ханът има 18 наследници, които така и не успяват да се разберат за неговото бъдеще и той е оставен да пустее в руини. От него са запазени основите, но фасадата трябва да бъде възстановена като част от архитектурния ансамбъл в старата част на Велико Търново. \"Ще възстановим хана в автентичен вид, има запазени фотоси и планове. Проектирането е възложено на арх. Драгомир Йосифов и неговия екип, които са водещи в сферата на културното ни наследство. Компромис с визията и предназначението на сградата няма да се правят, а както хан \"Хаджи Николи\", така и Стамболовият хан трябва да са гордости за града\", коментира Любо Марков. Сподели:", "date": "2019.05.03", "title": "Американски милионер купи Стамболовия хан на Колю Фичето във Велико Търново"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%B0%D0%BA%D0%BE-%D0%BF%D0%BE%D0%BB%D1%83%D1%87%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D1%89%D0%B5-%D0%BF%D0%BE%D0%B8%D1%81%D0%BA%D0%B0%D0%BC-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B0-news838657.html", "text": "Относно пакета „Мобилност“ мога да обобщя, че успяхме да избегнем най-лошия сценарий, макар че не го спряхме, където искахме. Щяхме да го направим, ако при гласуването участваха всички евродепутати от България. Понеже това не се случи, законопроектът мина на първо четене с много негативни текстове. Това каза кандидатът за евродепутат от ГЕРБ Андрей Новаков, който заедно д-р Иво Ралчовски се срещнаха с представители на превозвачите от област Враца. Новаков обобщи, че най-вероятно ще има нов еврокомисар по транспорта, което може да доведе до повече възможности за положително развитие на ситуацията. „Взел съм решение за себе си, че ако имам подкрепата на хората ще поискам членство в комисията по транспорт, така че по най-прекия начин да работим за българския интерес. Ако получа офис в следващия европарламент, можем да го направим своеобразен офис на българския транспортен бранш. Затова е много важно кои ще са новите евродепутати. Горд съм, че съм заедно в листата с д-р Иво Ралчовски, защото виждам колко е уважаван в Северозапада и хора се отнасят с респект към него”, каза още Новаков. Той подчерта и ролята на Владимир Уручев, който дълги години достойно представя Враца и България в ЕП. Кандидатът за евродепутат от ГЕРБ д-р Иво Ралчовски заяви, че ГЕРБ е партията, която се чува в европарламента. „За мен е чест да бъда в този силен отбор, заедно с изключителни професионалисти, които имат познания и капацитет да работят в ЕП и да носят все повече позитиви за България и нашия регион. Аз съм убеден, че тези избори ще протекат в правилната поска, за да изпратим силен отбор в Европа”, заяви д-р Ралчовски. Кметът на Община Враца Калин Каменов бе категоричен, че със завършването на скоростната отсечка от Ботевград до Видин транспортният поток ще се увеличи драстично. „Убеден съм, че това ще раздвижи транспортния бизнес в региона и фирмите ще бъдат много по-печеливши, особено когато имат и добро лоби в Европейския парламент в лицето на Андрей Новаков и д-р Иво Ралчовски”, допълни Калин Каменов. В отговор на въпрос от представителите на превозвачите областният управител Малина Николова заяви, че по време на ремонта на отсечката Мездра – Ботевград ще има алтернативни маршрути. „Очаква се в програмата на АПИ да бъде включен ремонт на пътя Мездра – Роман, така че ще има възможност по време на ремонта на Мездра-Ботевград да се движим без проблеми. Алтернатива е и ремонтираният път през Искърското дефиле. В тазгодишната програма на АПИ е заложен текущ ремонт и на пътя през Витиня, който ще се ползва много активно”, уточни Малина Николова. Сподели:", "date": "2019.05.03", "title": "Андрей Новаков във Враца: Ако получа подкрепата на хората, ще поискам членство в транспортната комисия в ЕП"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B2-%D0%B4%D0%BE%D0%BB%D0%BD%D0%B0-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%8F-%D0%BF%D1%80%D0%B5%D0%B4%D0%B8-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D1%85%D0%B5%D0%BC%D1%83%D1%81-%D0%B8%D0%B4%D0%B2%D0%B0-%D0%B4%D0%BE-%D0%BF%D0%BB%D0%B5%D0%B2%D0%B5%D0%BD-%D0%B4%D0%BE-news838676.html", "text": "Премиерът Бойко Борисов и министърът на отбраната Красимир Каракачанов са на посещение при военните от Долна Митрополия. Борисов, Каракачанов и командирът на Военновъздушните сили генерал-майор Цанко Стойков проведоха и  работна среща с ръководството на факултет „Авиационен“ на Националния военен университет и командването на Военновъздушната учебна база „Георги Бенковски“ в град Долна Митрополия. Обсъдиха организацията по изпълнение на решението на Народното събрание за откриването на Висше военновъздушно училище „Георги Бенковски“, считано от 1 януари 2020 г. За по-малко от 31 дни и след обещанието на премиера, успяхме точно на Великден да възкресим Военно въздушното училище. Това заяви вицепремиерът и министър на отбраната Красимир Каракачанов. \"Ангажиментът, който поехме и, който е заложен в управленската програма, бе изпълнен\", каза още Каракачанов. \"Поехме ангажимент и го свършихме. Не сте длъжни да ни благодарите, толкова бях впечатлен, че ми е приятно отново да съм сред вас. Мога да обещая, че държавата ще ви осигури това училище. Възложил съм на ръководството, какви терени и какво имаме на разположение, като трябва да има общежитие и в града, защото ще има и цивилни, които ще идват да се обучават тук\", заяви премиерът Борисов. Той допълни, че само за година магистрала \"Хемус\" ще дойде до Плевен и ще отнема много малко време, за да се стигне до военно-въздушното училище, което ще е голямо облекчение за всички. \"На времето не ми вярваха, като се правеха магистрала \"Марица\" и \"Тракия\", а сега в Димитровград имат недостиг на работна ръка\", допълни премиера. \"Живот и здраве ще чуете и други неща. Има ли път има и инвеститори, така че ръководството да бъде смело, да възстановим базата и производството, дали ще е на самолети, дали на дронове. Министър Каракачанов ще пътува и за САЩ\", заяви още Борисов. Борисов беше посрещнат с военни почести от почетен караул. Сподели:", "date": "2019.05.03", "title": "ПЪРВО В ПИК: Борисов при военните в Долна Митрополия преди празника: \"Хемус\" идва до Плевен догодина (ВИДЕО/ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BD%D0%B8%D0%BA%D0%BE%D0%BB%D0%B0%D0%B9-%D0%B1%D0%B0%D1%80%D0%B5%D0%BA%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8-%D0%BF%D0%BE%D1%80%D0%BE-news838560.html", "text": "Евродепутатът Николай Бареков прави разтърсващи разкрития за милионите на \"боркинята\" срещу корупцията и водач на червената евролиста Елена Йончева, къщите й за гости и земите с адвокати на КТБ, за които първо ПИК разкри. Съобщава и подробности за порочните връзки на заместника на Корнелия Нинова в БСП Кирил Добрев с паравоенните структури около президента Румен Радев. Николай Бареков развенча изцяло казаното от Кирил Добрев пред ПИК TV навръх 1 май, че бил спрял Бареков на парламентарните избори. \"Това не е вярно и не се общува така с една дама, защото той каза някакви измислени неща за теб. Видях, че той е в приповдигнато настроение и напоследък чувам, че на \"Позитано\" 20 от обяд се занимават с употреба на алкохолни напитки, поради липса на други занимания. Самата БСП е пробита партия - техният основен опонент ГЕРБ има повече симпатизанти в самата партия БСП, отколкото има Корнелия Нинова. Добрев и хората около него са по-скоро на двойна езда\", съобщи Бареков. Той заяви, че социалистите не правят никаква кампания и само Йончева се опитва да се спаси, обикаляйки страната. \"Йончева обаче събира едва по 4-5 човека, където и да отиде и се вижда, че нямат подкрепа. БСП не прави кампания и това не е случайно. БСП няма симпатизанти в партията си и те не подкрепят лидера\", каза Бареков. Николай Бареков заяви, че Йончева трябва да обясни къде са отишли тези 700 хиляди взети от КТБ, след това да покаже и техниката, която е закупила. \"Една техника си има паспорт, на който пише всички данни, дори и часът на производство. Ако тя е взела такава техника да си занесе паспортите, като прокуратурата за два часа може да разбере всичко\". \"БСП трябва незабавно да оттегли от своята листа Елена Йончева, първо имаше апартамент гейт, който засегна много хора. След това новия скандал къщи за гости. Един зам.-министър си отива, а Елена Йончева стои\", заяви Бареков. По повод разкритието на агенция ПИК за закупените гори от Йончева с адвокати от КТБ, Бареков заяви, че Нинова сигурно чака прокуратурата да щракне белезниците на Йончева. Гостът в студиото запита, какви социални послания може да прокламира, след като е има имоти за милиони и се държи като олигарх. Бареков запита не е ли това олигарх, който се пази от всички и има достъп до всички медии. Той предложи, че след като е толкова социална Елена Йончева и не иска да се оттегли от кампанията, да върне парите на държавата. \"Генералско движение в БСП винаги е имало. Г-н Кирил Добрев е единствения български политик, който беше заловен с 300 хиляди марки, кеш в пликове и чанти. Това беше само преди 10-тина години\", заяви Бареков. \"Има две страшни неща които се наказват от всички европейски депутати, това са педофилия, корупция или прани на пари. Йончева да не разчита на европейския парламент, защото червените мобифони добре са си направили сметката как ще отрежат главата на Корнелия Нинова, а Йончева ще остане оплетена и изоставена.\" \"Най-големия дарител на партията на Радан Кънев и на Иво Прокоиев, защото бях осъден от Лозан Панов за 120 хиляди лева, защото съм го нарекъл олигарх. И то ме осъди Върховния съд, при положение че на долна инстанция бях осъден на много по-малка сума\", заяви Бареков и допълни, че именно затова никога няма да падне мониторинговия доклад на ЕС. Сподели:", "date": "2019.05.03", "title": "САМО В ПИК TV: Николай Бареков с разтърсващи разкрития за милионите на Елена Йончева и порочните връзки на Кирил Добрев с паравоенните структури около Румен Радев (ОБНОВЕНА)"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D0%BF%D0%B0%D1%82%D0%B0-%D1%81-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2-%D0%BD%D0%B5%D0%B4%D0%B5%D0%BB%D1%8F-news838692.html", "text": "Негово Светейшество папа Франциск отправя приветствие към българския народ два дни преди посещението си у нас. Във видеообръщение Светият отец отбелязва великото дело на светите братя Кирил и Методий, поставя акцент и върху предстоящата среща с Негово Светейшество българския патриарх Неофит. В приветствието си към българите папа Франциск изтъква, че неговото апостолическо пътуване в България, което ще се проведе в периода 5-7 май, ще мине под мотото – „Мир на земята“. Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали. Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск. „Скъпи братя и сестри от България, С Божията помощ след няколко дни ще бъда между вас. Да дойда в България, за мен и за моите сътрудници ще бъде едно поклонничество под знака на вярата, на единството и на мира. Защото вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба. По неговите стъпки ще имам честта да се срещна с Негово Светейшество Патриарха и Светия Синод на Българската православна църква. Заедно ще покажем желанието да следваме Господа Исуса по пътя на братското общение между всички християни. Скъпи мои, Цялото мое поклонничество ще мине под знака на спомена за Светия Отец Йоан XXIII, който за почти десетте години, прекарани в София като апостолически легат, установи с вашия народ връзки на уважение и на обич, които продължават и до днес. Той бе човек на вярата, на общението, на мира. Затова избрах като мото на посещението заглавието на неговата историческа енциклика \"Pacem in terris\" - Мир на земята. Бих искал да ви помоля да ме придружавате с вашата молитва. Благодаря! Бог да даде мир и благоденствие на България!“ Сподели:", "date": "2019.05.03", "title": "ПЪРВО В ПИК TV: Папата с обръщение към българите преди посещението си в неделя"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B8-%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D1%89%D0%B5-%D0%BF%D0%BE%D1%81%D0%B5%D1%82%D1%8F%D1%82-%D1%80%D1%83%D1%81%D0%B5%D0%BD%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D0%BD%D0%B0-4-%D0%BC%D0%B0%D0%B9-news838674.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще посетят Русенска област на 4 май 2019 г. (събота). Те ще бъдат придружени от Пламен Нунев – областен координатор на ГЕРБ – Русе и народен представител. В 10.00 часа започва посещението на кандидадите за евродепутати от  листата на ГЕРБ и СДС в русенския автомобилен производител Sin Cars, намиращ се на бул. „Трети Март“ № 56. От 11.00 часа кандидатите за евродепутати ще открият проекта за Wi Fi безплатен интернет в града на площад „Свобода“. От 12.30 часа Mария Габриел и Новаков ще присъстват на откриването на осмия международен турнир по вдигане на тежести „Купа Русе“ 2019. Събитието ще се състои в спортната зала на Русенския университет „Ангел Кънчев“. В 13.30 часа кандидадитът за евродепутат Андрей Новаков ще отиде за среща с местни жители в село Долна Студена /Община Ценово/. В 15.00 часа Мария Габриел и Андрей Новаков ще се включат в честванията по повод празника на Бяла. Събитието започва в салона на Народно читалище „Трудолюбие 1884“ – град Бяла. От 17.00 часа ще се проведе среща с жители на град Бяла на площад “Екзарх Йосиф I“. В 20.00 часа кандидатите за евродепутати ще бъдат на концерта на „Диана експрес“, с който завършва първият ден от празненствата по повод празника на града. Сподели:", "date": "2019.05.03", "title": "Мария Габриел и Андрей Новаков ще посетят Русенска област на 4 май"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B8-%D0%BA%D0%BE%D0%B8-%D1%83%D0%BB%D0%B8%D1%86%D0%B8-%D1%81%D0%B5-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BA%D0%B0%D1%80%D1%82%D0%B0-news838569.html", "text": "Изпълнителният директор на Центъра за Градска Мобилност в София Християн Петров разясни пред сутрешния блок на БТВ  какви промени в движението на градския транспорт да очакваме във връзка с предстоящите празници, гостуването на папа Франциск и парада за Гергьовден. „Надяваме се да не настъпи хаос тези дне – каза Християн Петров.  - Трябва да се знаят районите, затворени за паркиране за тези дни. За живущите в централната градска част на София и тези с винетни стикери за тези райони, този стикер важи за всички зони, намиращи се непосредствено до тях. Най-усложнена ще бъде ситуацията на 4 и 5 май, като бих посъветвал гражданите да избягват да идват в центъра с колите си и да използват метрото и другия градски транспорт. Опитваме се максимално чрез медиите да запознаем хората какво предстои. София е малко по-празна отколкото в другите петъци сега, което означава, че много хора са извън града. Автомобилите, които са били оставени в райони, които е трябвало да освободим,  сме преместили напълно безплатно до свободни зони. Хората трябва да се обадят до контактния център на Градска мобилност за да разберат откъде да си ги приберат. Ще има присъствие на служители на КАТ и на Центъра за градска мобилност ,ккоито ще дават информация къде е най-добре хората да оставят автомобила си или откъде да минат. Най-точната информация могат да получат от сайта „София.бг”. Там е публикувана цялата информация”. Сподели:", "date": "2019.05.03", "title": "ВАЖНО: Ето как променят движението в София и кои улици се затварят (КАРТА)"}
{"url": "https://pik.bg/%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%BA%D0%BE%D0%BB%D0%B8%D1%82%D0%B5-%D1%83-%D0%BD%D0%B0%D1%81-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D1%81%D1%8A%D1%81-150-000-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-news838334.html", "text": "Към средата на 2016 г. автомобилите са били 3 213 408, а сега три години по-късно, броят им е паднал с близо 468 хил., отчита \"Монитор\". Абсолютен лидер в класацията е \"Фолксваген”, като 15 процента от колите по родните пътища са на германския производител - общо 453 859 регистрирани коли, но както и при общия брой коли, тук също преобладават тези с възраст над 20 години. На второ място е \"Опел” - 350 320 автомобила. В челната тройка попада и \"Мерцедес”, като се оказва, че в България има регистрирани над 283 хил. автомобила от иначе тузарската марка (283 075). В топ 10 влизат \"Рено” с 203 819 автомобила, \"Ауди” (173 539), \"Форд” (197 637), \"Пежо” - 186 541, БМВ (138 857), \"Тойота” (124 557) и ФИАТ – 111 847. Както може и да се очаква, регистрираните превозни средства, а не само леки автомобили, са доста възрастни - общо 1,57 млн. от всичките 3,63 млн. са над 20-годишни. Автомобилният парк в България намалява средно със 150 000 автомобила всяка година. Общият брой леки коли е 2 745 582, като по пътищата ни се движат над 150 различни модела, показват данни на МВР към началото на април тази година. Сподели:", "date": "2019.05.03", "title": "ТЕНДЕНЦИЯ: Колите у нас намаляват със 150 000 на година"}
{"url": "https://pik.bg/%D0%B4%D1%80%D0%BE%D0%BD-%D0%B4%D0%BE%D1%81%D1%82%D0%B0%D0%B2%D0%B8-%D0%B1%D1%8A%D0%B1%D1%80%D0%B5%D0%BA-%D0%B7%D0%B0-%D0%B6%D0%B5%D0%BD%D0%B0-%D1%87%D0%B0%D0%BA%D0%B0%D1%89%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F-news838375.html", "text": "Първа доставка на бъбрек бе извършена от дрон. Човешкият орган беше предназначен за трансплантация, а доставката му се оказа напълно успешна. Дронът е разработен от експерти от университет в Мериленд. Създаден е така, че да бъде едновременно изключително бърз, евтин и безопасен метод, с който да се изпревари часовникът и чакащите трансплантация да получат шанс за живот. Доставката, извършена от дрона, е била на изключително късо разстояние. Но все пак пробивът е исторически. Устройството е създадено така, че да поддържа функциите на човешкия орган и едновременно с това да го достави максимално бързо до реципиента, което само по себе си е голям пробив в сферата на медицината. Пациентът, получил новия бъбрек, е 44-годишна жена от Балтимор. Прекарала 8 години в чакане, след като била диагностицирана с бъбречна недостатъчност. Освен че на карта е заложен човешки живот, колкото по-бързо един орган стигне от донора до реципиента, толкова по-добре. След като органът бъде отстранен от донора, той става по-уязвим с всяка изминала секунда. Един от най-фините моменти при подобна операция е именно пренасянето на органа. Бъбрекът, транспортиран от специалния дрон, е достигнал до своя получател за 5 минути. В голяма част от случаите обаче нещата не завършват по план. Обикновено органите се транспортират със самолет, а заради натоварения въздушен трафик понякога се получават закъснения. В процентно отношение грубо 1,5% от органите, предназначени за трансплантация, не достигат до пациентите. Сподели:", "date": "2019.05.03", "title": "Дрон достави бъбрек за жена, чакаща трансплантация"}
{"url": "https://pik.bg/%D0%B4%D0%B6%D0%BE%D0%BA%D0%B5%D1%80%D0%B0-%D1%81%D1%82%D0%B0%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D0%BA-news838430.html", "text": "Един от най-великите тенисисти и въобще спортисти в света - Новак Джокович, обмисля дали да не се включи в политиката. Джокера заяви, че винаги се опитва да представи страната си в най-добрата възможна светлина. Сърбинът Джокович отбеляза, че понякога се пита дали не трябва да се занимава с политика или с някои въпроси, свързани с тениса, които не касаят строго самата игра. \"Правя всичко съзнателно и отговорно, влагам всичките си сили в него. Не мога да правя нещата половинчато. Винаги се опитвам да помагам и представям страната си по най-добрия начин. Когато се срещам с хората в Сърбия, говоря с тях, но не искам да се ограничавам до собствената си страна, да обичам само нея, а да мразя другите\", коментира Ноле. Сподели:", "date": "2019.05.03", "title": "Джокера става политик?"}
{"url": "https://pik.bg/%D0%B2%D1%8F%D1%80%D0%B0-%D0%BD%D0%B0-%D1%81%D0%B2%D0%B5%D1%82%D0%BB%D0%B8-%D0%BF%D0%B5%D1%82%D1%8A%D0%BA-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D1%81%D0%B2%D1%8A%D1%80%D0%B7%D0%B0%D0%BD-%D1%81%D1%8A%D1%81-%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D1%87%D0%B5%D1%80%D0%BF%D1%8F%D1%82-%D0%B8-%D1%82%D0%B5%D0%B7%D0%B8--news838535.html", "text": "Ето какво разказва синаксара на празника. Преди още да възлезе на императорския престол, бъдещият василевс Лъв I, наричан Макелий, разхождайки се по това място, видял един заблудил се слепец да броди из гъсталака. Слепецът помолил младия Лъв да му намери вода, за да утоли жаждата, която изпитвал, и той \"навлязъл в гъстата гора, търсил тук и там вода и като не намерил, върнал се опечален\". Тогава чул женски глас: \"Не трябваше, Лъве, толкова да се трудиш да търсиш вода, понеже водата е наблизо\". Ободрен от гласа, Лъв подновил търсенето, но то и сега било безрезултатно. И отново се чул гласът: \"Императоре Лъве, влез по-навътре в гъстата гора и ще намериш локва; ще вземеш с шепа от мътната вода и ще утолиш жаждата на слепеца; ще намажеш с калчица слепите му очи и веднага ще познаеш коя съм, понеже отдавна съм на това място\". Така и станало. Изпълнило се не само чудното проглеждане на слепеца, но не след дълго време Лъв станал и император. \"Този добър и смирен човек, известен със своята нравственост и милосърдие\", още тогава разпознал в гласа и чудото с изцелението Пречистата Владичица, Майката Божия. След като се изпълнило пророчеството за неговото възкачване на императорския византийски престол, на мястото, от което почерпил водата, построил великолепен храм. Божията Майка обещала на император Лъв: \"В този храм аз ще изпълнявам молбите на тези, които идват при мен с надежда и непоколебима вяра. И няма да има нищо, което да ми пречи или да не ми се подчини ­ нито бяс, нито болест, превъзхождаща лекарското изкуство\" (цит. по Алис-Мери Талбот, \"Чудотворньiе образьi в константинопольском храме \"Живоносного източника\", Сб. \"Чудотворная икона в Византии и Древней Руси\", Москва 1996 г.). И наистина, тук ставали най-различни чудеса. Синаксарът на празника Живоприемни източник, споменава за имп. Юстиниан Велики (527- 565), \"който зле страдал от задръжка на урината, и получил тук изцерение\". В знак на благодарност \"той изградил църквата отново, още по-голяма и по-красива\". Във времето на императорите Василий Македонец и сина му Лъв Мъдри \"станали много чудеса на изцеление от най-различни болести ­ безплодие, червени отоци, червен вятър, кръвоизливи, течения, огница, рани, циреи, рак, кожни болести и др.\". Синаксарът предава и разказа за един възкресен мъртвец от Тесалия, който починал в кораба на път за Константинопол преди още да стигне до Живоприемния източник. \"Преди обаче да издъхне, усърдно помолил моряците да го откарат в църквата на извора и преди да го погребат, да излеят върху трупа му три ведра от водата на извора\". Моряците изпълнили молбата му и когато \"излели върху трупа му три ведра вода, мъртвият оживял\". Сред онези, които тук изпитали помощта на Божията Майка, били и самият император Лъв Мъдри, който страдал от камъни в бъбреците, съпругата му Теофана и брат му Стефан, страдащ от охтика (туберкулоза). Също и светите патриарси Йоан Йерусалимски Милостиви и Тарасий Цариградски. А следното чудо показало, че Пресвета Богородица пребивава на \"това място отдавна\" и бди над него. След много години при опасност от срутване Майката Божия се явила на събраните в храма богомолци и ги предупредила да го напуснат. \"Когато и последният човек излязъл, храмът се сгромолясал\". Това чудо вероятно е станало при едно от земетресенията, които нанесли сериозни поражения на Константинопол през VIII и IX в. За съжаление храмът заедно с манастира при него пострадали при обсадата на Константинопол от българския цар Симеон през 924 г., който изгорил целия комплекс. Впоследствие обаче, за четири години той бил възстановен в целия си блясък. През 1422 г. при обсадата на Константинопол от султан Мурад II в манастира бил разположен главният щаб на османските турци. Манастирът с храма най-вероятно е унищожен при превземането на Константинопол през 1492 г. Доказателство за това е свидетелството на френския пътешественик Пиер Жилес, който през 1547 г. посетил Константинопол, вече като столица на Османската империя. В своите пътни бележки той отбелязал, че храмът вече не съществува, но болните продължавали да посещават Живоприемния източник. По чудесен начин именно чрез Живоприемния източник Божията Майка ясно и категорично показала, че истинското благодатно и богоугодно изповедание е само православното. След като през 1204 г. Византия е разгромена от рицарите на IV Кръстоносен поход и столицата на православния свят Константинопол е превърната в център на новооснованата на нейно място Латинска империя, \"великите и свръхестествени чудеса, които са ставали в този храм на Майката Божия, секват\" (цит. по А. М. Талбот). продължило не само през цялото време на латинското господство (1204-1261), но и по времето на възстановяването на Византия при император Михаил VIII (1259-1282), който сключил Лионската уния от 1274 г. \"Божествената благодат се върнала над източника във Влахерна само след като имп. Андроник II Палеолог (1282-1328) се отказал от прозападната религиозна политика на баща си Михаил VIII\". Между 1306 и 1328 г. византийският историк Никифор Калист написал цяло съчинение, посветено на Живоприемния Богородичен източник. Освен това създал и \"богослужебно последование на установения празник ­ обновление на църквата Живоприемни източник\"(А.-М. Талбот). Никифор Калист обаче отбелязва, че това обновление е станало в \"първата събота след Пасха\", а не в първия петък. В такъв случай обновлението, което днес се отбелязва на Светли петък, е извършеното през 1835 г. обновление при Цариградския патриарх Константин I (1830-1834). През 1833 г. патриарх Константин поискал от султана и получил разрешение да изгради отново храма при Живоприемния Богородичен източник, който в продължение на четири века, от 1547 г. когато Пиер Жилес видял, че е останало само аязмото, до този момент не е съществувал. Вероятно новоизграденият храм, който съществува и до днес, е бил осветен от патриарха на Светли петък, и това празнично събитие влязло в Синаксара. Трябва да се отбележи обаче, че богослужебната възхвала на Пресвета Богородица като Живоприемен и Животодаващ източник започва непосредствено след първото чудо в Балъклъ и се е развила след изграждането на храма от император Лъв I и основаването на манастира там. Известно е още и това, че първият, който нарича Божията Майка Живоприемен източник и въвежда това наименование в църковна употреба е преп. Йосиф Песнописец, живял през IX в. Във времето на Никифор Калист се появява и завършеният иконографски тип на Пресвета Богородица ­ Живоприемни източник, познат днес в православния свят. Никифор Калист описва храма и в него мозайка на Пресвета Богородица като Живоприемен източник, без да посочва къде точно е било мястото є. Мозайката е представена като \"пълно развитие на образа\". Там Божията Майка е изобразена фронтално и допоясно, седяща във фиала и държаща Младенеца Христос, благославящ с двете ръце. От фиалата изтича вода през два или три отвора и се влива в по-голям басейн под нея. \"Божията майка е представена като източник, от който се излива Водата ­ Христос\". Вероятно малко по-късно, след възобновяването на целителната сила на Богородичния източник (сам Никифор Калист описва петнадесет нови чудеса, станали при управлението на имп. Андроник II) иконографите започват да прибавят и образите на болните, черпещи от животоспасителната, но и целебна за душите вода. Създаденият иконо-графски тип на празника Пресвета Богородица ­ Живоприемни източник, в действителност е изображение на вътрешността на храма в Балъклъ. В центъра му е фиалата с животворната вода, върху която е изобразена Пресвета Богородица фронтално, с издигнати молитвено ръце, а в медальона на гърдите й е Младенецът Христос, благославящ. В двата горни ъгъла, императорската и патриаршеската фигури и съпровождащите ги велможи и духовни лица изобразяват тържествен вход в храма. Този иконографски тип на Живоприемния източник, заедно с богослужебното последование се разпространил много бързо из Византийската империя. Най-ранното запазено изображение извън Константинопол е открито в Мистра, Пелопонес, и е датирано от 1311 г. Празникът Живоприемни източник, или по-точно Пресвета Богородица Живоприемни източник, се отбелязва на Светли петък ­ първия петък след Възкресение Христово. Свързан е с \"обновлението на храма на Пресвета Владичица и Богородица, който се намира вън от стените на Цариград и се нарича \"Живоприемен източник или още \"Балъклъ\". Така е записано в началото на синаксара на празника. Празникът обаче има своята предистория, свързана с чудо, извършено от Божията Майка през V в. на мястото, където се намира и до днес изграденият през 1833-1835 г. храм \"Живоприемен източник\". Отдръпването на милостта на Пресвета Богородица от това място Сподели:", "date": "2019.05.03", "title": "ВЯРА: На Светли петък отбелязваме голям празник, свързан със Света Богородица! Черпят и тези четири имена"}
{"url": "https://pik.bg/%D0%B2%D0%BC%D1%80%D0%BE-%D1%81-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%81%D1%82%D0%B0%D0%BD%D0%B5-%D0%BE%D1%81%D0%BD%D0%BE%D0%B2%D0%B5%D0%BD-%D1%84%D0%B0%D0%BA%D1%82%D0%BE%D1%80-%D0%B2-%D0%B5%D1%81-news838577.html", "text": "\"Напълно постижимо е да имаме трима евродепутати, защото доказахме на последните избори, че ВМРО може да участва във формати, които могат да изместят ДПС. Целта ни е да направим един резултат и отново да изместим ДПС от третото място.\" Това заяви Юлиан Ангелов от ВМРО по повод предстоящите европейски избори и целите на партията. Той допълни, че вижда огромна огромна подкрепа листата на ВМРО и към водача Ангел Джамбазки, който води класацията за най-разпознаваем евродепутат. \"Нашия слоган е Браним България, а концертите които правим е да покажем, че трябва да защитаваме българщината и нашита традиции, които са част от националните ни интереси. Затова се борим за Европа на нациите\", допълни Ангелов. Депутатът от ВМРО бе категоричен, че за тях няма разлика между европейски и национални сецнности, защото и ЕС е съставен на базата на християнските ценности. Ангелов определи шансовете на България да стане основен фактор в ЕС, тъй като страната ни е разположена на много ключово място в континента. \"България има стратегическо място и тук минават транспортните коридори, влиянието между Изтока и Запада и да можем да направим така, че да станем още по-важни за Европа, защото около нас има още държави, които не са в ЕС, затова имаме много важна роля в Западните Балкани, като ние ще имаме полза от това\", допълни още Юлиан Ангелов. Битката на ВМРО пък ще бъде срещу чуждоналаганите идеологии, която водят от години. \"Ние държим на това за запазим българското и да защитаваме националните си интереси. Другата битка на ВМРО е срещу навлизането на радикалния ислям. Да огриничим влиянието на радикални вероизповедания. Това минава и през нелегалната миграция, защото те са носителите на радикалния ислям\", завърши представителят на ВМРО. Сподели:", "date": "2019.05.03", "title": "ВМРО с категорична позиция: България ще стане основен фактор в ЕС"}
{"url": "https://pik.bg/%D1%81%D1%82%D1%80%D0%BE%D1%8F%D1%82-%D0%BD%D0%BE%D0%B2-%D0%B7%D0%B0%D1%82%D0%B2%D0%BE%D1%80-%D0%BA%D1%80%D0%B0%D0%B9-%D0%B4%D1%83%D0%BF%D0%BD%D0%B8%D1%88%D0%BA%D0%BE-%D1%81%D0%B5%D0%BB%D0%BE-%D0%B7%D0%B0-400-%D0%BE%D1%81%D1%8A%D0%B4%D0%B5%D0%BD%D0%B8-news838337.html", "text": "Ще строят нов затвор за 400 осъдени в бившите казарми край дупнишкото село Самораново. Финансирането е по Норвежкия финансов механизъм и ще струва около 35 млн. лева, съобщи заместник-министърът на правосъдието проф. Николай Проданов. \"Идеята е да бъдат въведени близки и дори еднакви до тези в Норвегия стандарти за подготовка на служителите в българските затвори. В бъдещия комплекс ще бъде изграден и обучителен център за подготовка на кадри по охраната на затворите и специалисти за системата за изтърпяване на наказанията - психолози, аминистратори и други\", отбеляза още той. Сега в бившите казарми при Самораново в затворническото общежитие към бобовдолския затвор изтърпяват присъда около 100 лишени от свобода с по-лек режим, каза още Проданов. Очаква се изграждането на затвора да започне до една година. Проданов допълни, че първоначалният проект е бил той да бъде в общежитието в Казичене, по-близо до София. Теренът там обаче се оказал неподходящ. Сподели:", "date": "2019.05.03", "title": "Строят нов затвор край дупнишко село за 400 осъдени"}
{"url": "https://pik.bg/%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D1%82-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D0%BE%D1%82-%D0%B8%D1%81%D0%BF%D0%B0%D0%BD%D0%B8%D1%8F-%D1%83%D1%82%D1%80%D0%B5-news838634.html", "text": "Бизнесменът Ветко Арабаджиев, който е обвинен като ръководител на престъпна група за данъчни престъпления и пране на пари, ще бъде върнат под конвой от Испания в събота на Летище София, съобщиха източници на ПИК от прокуратурата. Това става след решение на втори съд в Испания, който е уважил искането на Специализираната прокуратура за екстрадиция на Арабаджиев. У нас ще бъде върнат само той, защото производството на съпругата му Маринела все още не е приключило. Ветко и Маринела Арабаджиеви бяха арестувани в началото на март в градчето Кабрера де Мар край Барселона. Двамата бяха обявени за издирване заради разследване за данъчни престъпления. По делото е обвинен и техният син Вълчо, който наскоро излезе от ареста срещу 500 000 лв. гаранция. Сподели:", "date": "2019.05.03", "title": "Екстрадират Арабаджиев от Испания утре"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D1%83%D0%BC%D0%B5%D0%BD-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D1%81-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BA%D1%8A%D1%89%D0%B8%D1%82%D0%B5-%D0%B7%D0%B0-%D0%B3%D0%BE%D1%81%D1%82%D0%B8-news838580.html", "text": "Моят син по никакъв начин не е бил в одитните екипи на \"Делойт\". Бил е една година стажант, след което напусна. Това може да се провери много лесно. В момента, в който се извърши проверка, ще се установи - \"Делойт\" е наистина компания, която не прави компромиси с подобни неща. Това заяви пред Нова телевизия министърът на земеделието Румен Порожанов. \"По нито един финансиран европейски проект не е работил. Синът ми и неговите приятели са одитори, но по никакъв начин не работят с европейски земеделски фондове\", заяви още Порожанов. Скандала с \"къщите за гости\", в който бяха намесени и имената на служители от ДФ \"Земеделие\", той коментира така: \"От направените проверки до края на 2018 г. установиха - ДФ \"Земеделие\" си е свършило работата. Ние качихме всички къщи за гости на страницата - през 2016 г., с ясното послание - абсолютно всеки, който иска да се ползва от тях, да бъде информиран, а също така - да се подаде сигнал, ако има нарушения. Данните, които оповестихме към края на 2018 г. - 32 къщи за гости са с искане за пълно възстановяване, а над 60 са с непълно изпълнение на бизнесплана\". На въпрос колко дела са заведени с изисквания да се възстановят парите, той отговори: \"Не мога да отговоря конкретно, трябва да се провери в Разплащателната агенция. Но при констатирани неправомерни действия, средствата се възстановяват\". \"Програмата е одобрена в началото на 2008 г. и веднага са стартирани приеми. Всичко е одобрено от ЕК. Разплащателна агенция е спазвала стриктно процедурите - и по договаряне, и по разплащане. По всеки един сигнал, който е получен, незабавно е организирана проверка... Неизползването по предназначение на тези обекти е в основата на проблема. Няма липса на контрол, отново го повтарям. Проблемът е в начина, по който впоследствие са използвани обектите от бенефициентите. Всеки един сигнал е бил проверяван\", заяви министър Порожанов. Той коментира още: \"Прекалено много се анатемосва темата. Защото сега заради едни конкретни обекти слагаме черен кръст на цялата програма. Има много къщи за гости, които функционират нормално\". Порожанов отбеляза, че според вече бившата шефка на ДФ \"Земеделие\" - Иванка Багдатова-Мизова, която бе отстранена заради конфликт на интереси с къща за гости, че въпросният обект е бил стопанисван от нея и семейството й преди тя да заеме този пост. \"Телефонът й е бил оставен за контакт и тя е забравила да го свали, когато е постъпила във фонда. Така ми обясни тя\", коментира министърът. Сподели:", "date": "2019.05.03", "title": "ГОРЕЩА ТЕМА: Министър Румен Порожанов с последен коментар за скандала с къщите за гости"}
{"url": "https://pik.bg/%D0%B2-%D0%BB%D0%BE%D0%BD%D0%B4%D0%BE%D0%BD-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B8%D1%8F-%D0%BF%D1%80%D0%BE%D1%86%D0%B5%D1%81-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6-%D0%B2-%D1%81%D0%B0%D1%89-news838543.html", "text": "ТАСС, цитирана от \"Фокус\". В Лондонски съд започнаха изслушванията по делото за екстрадиране на основателя на „Уикилийкс“ Джулиан Асандж в САЩ, предаде Тъй като днес бяха предварителните изслушвания, очаквано те продължиха много кратко време, допълва агенцията. Самият Асандж се включи с видеовръзка от затвор в Лондон, където се намира от 11 април, когато беше арестуван в посолството на Еквадор, където преди това се укриваше седем години. В своето кратко изказване Асандж се обяви против екстрадирането му в САЩ, като се определи като журналист. „Аз не съм съгласен с екстрадиране заради моята журналистическа работа, която е удостоена с много награди и е защитила много хора“, заяви Асандж. В края на заседанието председателстващият съдия Майкъл Сноу постанови, че следващите изслушвания по делото ще се състоят на 30 май. Те отново ще бъдат процедурни. По-разширени изслушвания съдията насрочи за 12 юни. Сподели:", "date": "2019.05.03", "title": "В Лондон започна съдебния процес по делото за екстрадиране на Джулиан Асанж в САЩ"}
{"url": "https://pik.bg/%D0%B4%D0%B0%D1%80%D0%B8%D1%85%D0%BC%D0%B5-10-000-%D0%BB%D0%B8%D1%82%D1%80%D0%B0-%D0%BA%D1%80%D1%8A%D0%B2-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-news838545.html", "text": "Близо 10 000 литра кръв са ни източили безплатно по време на пролетната доброволческа кръводарителска кампания, организирана от Националния център по трансфузионна хематология и Българския червен кръст. Това става ясно от справка на Министерството на здравеопазването за Монитор. В нея са се включили 21 871 кръводарители от цялата страна, като само тези в София са 4879 души. Общо 9841,950 литра са събрани по време на кампанията, като заедно с консервантите след обработката те са станали 9842,013 литра. В столицата те са съответно 2195,550 и 2195,613 литра. Оказва се, че в последните няколко години кръводарителите и дарената кръв се увеличават. На 74 419,137 л възлиза тя през 2018 г., като с консервантите тя е станала 85 160,143 литра. От нея 72 052,221 л са предоставени на болниците за кръвопреливане. Година по-рано, през 2017-а, са събрани от дарителство 72 169,118 л, които след влагане на консервантите за съхранение са станали 82 322,143 литра. Тогава към лечебните заведения са насочени 71 582,870 литра кръв и кръвни продукти. Количеството получена през 2018 г. кръв е увеличено съответно от увеличения брой кръводарители, посочиха от Националния център по трансфузионна хематология. Само за една година те бележат ръст от 3,4% за цялата страна, а за София – 4,1 на сто. В цяла България през 2017 г. те са били 164 031 човека, а през минала година – 169 633. С 2000 човека са се увеличили те в София. От 37 776 те са станали 39 320 души за същия период. Оказва се, че най-много даряват младите хора около 30 години, както и тези от 31 до 40 Съвсем младите, между 16 и 20 години, са само 4% от всички кръводарители в страната, броят им е 7111. Между 21 и 25 години са 15 675 души, което е 9 на сто, 26-30-годишните са 23 034, или 14%, 31-35-годишните са 26 163, или 15 на сто, между 36 и 40 години са 26 732, което е 16 на сто, а между 41 и 45 години са 24 524, което е 14 процента. Хората в зряла възраст също даряват кръв, макар и с възрастта броят им да намалява. Тези между 46 и 50 години са 20 031 и представляват 12 на сто, 51-55-годишните са 14 491, което е 9% от всички кръводарители, 56-60-годишните са 8936, или 5 на сто от всички останали, а тези между 61 и 65 години са най-малко – 2936 човека, което е само 2 процента от всички. В началото на всяка година Националният център по трансфузионна хематология спуска лимити на болниците за безплатно отпускане на кръв, кръвни продукти и плазма. Колко точно се полага на конкретно лечебно заведение, зависи от броя на операциите и тяхната сложност. Изчисленията се правят на базата на потреблението им в предишни години. Ако клиниките успеят да се вместят в спуснатите цифри, не плащат нито лев. Превишат ли го обаче, за всеки литър отгоре трябва да броят по 90 лева на центъра по хематология, от който са го взели. Тази цена е закована в Закона за кръвта, кръводаряването и кръвопреливането. В него изрично е уточнено, че такова разплащане се осъществява само между здравни заведения. Там е записано още, че кръв и кръвни продукти не се продават на частни лица нито пък частни лица могат да продават кръвта си. Въпреки това обаче пазарът на черно продължава да съществува. През 2018 г. 33 болници в София са получили надлимитни количества кръв и кръвни съставки. Става въпрос за общо 2 709,356 литра, за които те са платили 106 882,91 лева. Сподели:", "date": "2019.05.03", "title": "Дарихме 10 000 литра кръв безплатно"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D1%80%D0%B0%D0%BC%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0---%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D0%BD%D0%B0%D0%BF%D1%83%D1%81%D0%BA%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news838682.html", "text": "Любослав Пенев е много вероятно да си тръгне от ЦСКА. Това е най-коментираната тема във форумите на \"червените\" фенове днес. Твърди се, че треньорът вече бил уведомил Гриша Ганчев и хората от ръководството, че няма да води повече отбора. Новината не се приема никак добре от привържениците, които са зад Любо дори и след лошите резултати на гранда,  напоследък, акцентира \"Топспорт\". Мълви около \"армейците\" сочат, че в клуба е възникнал разнобой свързан с изграждането на игровия облик на \"червените\" за следващия сезон и по специално - изпълнителите, които трябва да бъдат привлечени. До края на деня трябва да има яснота по казуса кой ще води ЦСКА за спора във Варна. Ако се приеме оставка на клубната легенда Любо Пенев, то се очаква Люпко Петрович да оглави тима. Не е изключен и вариант с Христо Янев, който е сред любимците на \"армейската\" публика. Днес Пенев трябваше да има пресконференция преди двубоя с Черно море на \"Тича\". Тя изненадващо беше отменена. \"Пресконференцията на старши треньора Любослав Пенев преди мача срещу Черно море, която беше насрочена за 13:45 часа, се отменя. Двубоят от XXXII кръг на Първа лига е утре (4 май) от 17:30 часа на стадион \"Тича\" във Варна\", пише в сайта на ЦСКА. Сподели:", "date": "2019.05.03", "title": "ИЗВЪНРЕДНО: Драма на \"Армията\" - Любо Пенев напуска \"червените\"?"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%81%D0%B2%D0%B0%D0%BB%D0%B8-%D0%BC%D0%B0%D1%81%D0%BA%D0%B0%D1%82%D0%B0-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2%D1%8A%D1%80%D1%82%D1%8F%D1%82-%D1%81%D1%83%D1%87%D0%B0%D1%82-%D0%BD%D0%BE-%D0%B2%D1%81%D0%B5-%D0%B4%D0%BE-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0-news838579.html", "text": "Политологът Антон Тодоров информира за странна предизборна среща днес на водача на листата на БСП Елена Йончева с топ приватизаторите на Димитровград, които се промотират като десни. Според Тодоров и Нинова и Йончева въртят, сучат, но все до приватизацията опират. „Съдете сами! Днес Йончева се е срещнала с приватизаторите на един от най-големите химически комбинати преди двадесетина години - \"Химкомбинат\"-Димитровград, днес \"Неохим\". Димитър Стефанов Димитров и неговият син Стефан Димитров приватизираха за жълти стотинки цял химически комбинат през 2000 г. Бащата беше скандално близък с Христо Бисеров в силните му години. Синът, Стефан Димитров, е скандално близък с Радан Кънев и т.н. стара десница, групирана около Демократична България днес. Стефан Димитров дори беше кмет на Димитровград преди два мандата - пак от т.н. стара десница. Днес Йончева и Деница Златева са били на среща с \"десния\" Стефан Димитров, на когото са обещали подкрепа като бъдещи уж \"леви\" евродепутати. Акцентирам на две неща - явно \"лявото\" и \"дясното\", произлезли от един бекапейски шинел играят много синхронизирано и договорено в тези избори с цел да нанесат максимални щети на ГЕРБ”, прогнозира Тодоров. Според него не било случайно изявлението преди две седмица на Елена Йончева, че ще помага на старата десница. Аз няма да коментирам повече. Само ще кажа, че на тези пладнешки ..... Милиончева обещава европейска помощ, когато влезе в европарламента. Това е мерзост!”, реагира политологът. Тодоров акцентира върху няколко документа: „Разгледайте внимателно параметрите на приватизационния договор на Химкомбината в Димитровград, днешният \"Неохим\". Вижте числата - комбинатът е купен през 2000 г. за 100 000 щ.долара, от които 30 000 щ.долара /колкото един апартамент/ платени кеш в деня на сделката, а другите 70 000 - \"платени\" с държавни облигации!!!! Сподели:", "date": "2019.05.03", "title": "ГОРЕЩО В ПИК: Антон Тодоров свали маската на Елена Йончева: Въртят, сучат, но все до приватизацията опират (СНИМКИ/ДОКУМЕНТИ)"}
{"url": "https://pik.bg/%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B8-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news838561.html", "text": "Лидерът на опозицията във Венецуела Хуан Гуайдо разглежда евентуална чуждестранна военна намеса, като крайна мярка за сваляне на правителството на Николас Мадуро, съобщи ТАСС, цитирана от „Фокус”. Руската агенция се позовава на местни медии. „Аз не изключвам възможността за военна интервенция, тъй като е напълно ясно какво представлява режима на Мадуро – заявява Гуайдо. - Но това е крайна мярка. На първо място трябва да се стремим към мирен преход на властта“. По неговите думи, властите отхвърлят всички алтернативни предложения на опозицията. Гуайдо също така заяви, че венецуелската опозиция разчита на помощ от чуждестранни инвеститори, за възстановяване на икономиката на страната, след свалянето на Мадуро. „Много ме тревожи икономическата ситуация, но ние ще можем да се развием бързо, след като възстановим доверието. Ние вече говорихме с чуждестранни инвеститори и те изразиха готовност да инвестират във Венецуела, след като бъде възстановена правовата държава“, заяви Гуайдо. Сподели:", "date": "2019.05.03", "title": "Хуан Гуайдо не изключи чуждестранна военна намеса във Венецуела"}
{"url": "https://pik.bg/%D1%84%D0%BB%D0%BE%D1%80%D0%B8%D0%B4%D0%B0-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B4%D0%B0-%D0%B2%D0%BB%D0%B8%D0%B7%D0%B0%D1%82-%D1%81-%D0%BE%D1%80%D1%8A%D0%B6%D0%B8%D0%B5-%D0%B2-%D1%87%D0%B0%D1%81-news838377.html", "text": "Учителите във Флорида да имат правото да влизат с оръжие в час, разреши парламентът в американския щат. Очаква се губернаторът Рон Десантис да утвърди спорния закон, прокаран с мотив за превенция срещу нова масова стрелба в училище, подобна на извършената в Паркленд. Там през февруари 2018 г. бивш ученик застреля 17 души. Противниците му оспорват: проблемът със стрелбите няма да се реши с разрешаването на още оръжия. Текстът бе одобрен миналата седмица в Сената на щатския парламент. Сега в долната камара той получи 65 гласа „за“ и 47 „против“. Той предвижда преподавателите сами да решат дали да носят оръжие, след като преминали 144 часа курс на обучение. След стрелбата в Паркленд Доналд Тръмп предложи да бъдат въоръжени преподавателите в САЩ, но отказа да обмисли забрана на автоматичните оръжия. Такова оръжие беше използвано в Паркленд. Сподели:", "date": "2019.05.03", "title": "Флорида разреши на учителите да влизат с оръжие в час"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B8%D0%B7%D0%B8%D0%B3%D1%80%D0%B0%D0%BB-%D1%87%D1%83%D0%B1%D0%B0%D0%BA%D0%B0-news838563.html", "text": "Питър Мейхю, актьорът, който изигра Чубака и беше любимец на феновете на „Междузвездни войни\", почина на 74 години в дома си в Тексас САЩ, съобщиха от семейството му, предаде БГНЕС. Британско-американският актьор изигра Чубака в оригиналната трилогия, започваща през 1977 г., както и в по-късните филми до 2015 година. Според списание „Варайъти“ Мейхю е бил открит случайно от продуцентите на „Междузвездни войни“, докато работил като санитар в болница. Създателят на филма Джордж Лукас го облича в костюма на легендарния Чубака заради гигантския му ръст – 218 сантиметра. \"Той вложи сърцето и душата си в ролята на Чубака и се раздаваше във всеки кадър\", се казва още в съобщението на семейството му. \"Пребори се с инвалидната количка, за да стои изправен и да изиграе още веднъж Чуи в\" Междузвездни войни: Пробуждането на силата\", заявяват близките му, цитирани от Би Би Си. В изявлението се казва още, че актьорът е бил \"силно ангажиран\" с организации с нестопанска цел и е създал своя собствена фондация, която според тях е подкрепяла \"всичко, от отделни лица и семейства в кризисни ситуации до храна и доставки за децата във Венецуела\". Семейството на Мейхю не уточнява каква е причината за смъртта му. Роденият в Лондон актьор е живеел със съпругата си Анджи и трите си деца. Марк Хамил, който изигра Люк Скайуокър в оригиналните филми на \"Междузвездни войни\", описа Мейхю като \"най-нежния гигант\". „Голям мъж с още по-голямо сърце, който винаги ме караше да се усмихвам и лоялен приятел, когото обичах много. По-добър човек съм, защото го познавах.\", това написа Хамил в Туитър. Сподели:", "date": "2019.05.03", "title": "Почина актьорът, изиграл Чубака"}
{"url": "https://pik.bg/-news619608.html", "text": "След тежък запой закъснял за служба лейтенант бърза към казармата. Телефонът звъни (приятен женски глас): - Г-н лейтенант, желаете ли секс по телефона? - Ъъъ... да... да... - Свързвам ви с командира на частта, полковник Петров! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619610.html", "text": "Митничар спира ТИР за проверка: - Какво карате? - Храна за пилета. Митничарят оглежда старателно товара и възкликва: - Ама това е кокаин! - А-а, ако щат да го ядат! Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B3%D0%B0%D1%80%D0%B0-%D0%BF%D0%BE%D0%B4%D1%83%D1%8F%D0%BD%D0%B5-%D1%81-3-%D0%BC%D0%BB%D0%BD-%D0%BB%D0%B5%D0%B2%D0%B0-news838350.html", "text": "Започва реконструкцията на гара Подуяне. Гарата е част от жп линията София - Пловдив, която е най-натоварената в страната. За 2017 г. броят на пристигащите и заминаващи пътници по това направление са 1 400 000 души. Пълното обновяване на гарата ще струва малко под 3 милиона лева. Проектът се осъществява с европейско съфинансиране. Предстои още и реновирането на гарите Искър и Казичене. Сподели:", "date": "2019.05.03", "title": "Ремонтират гара Подуяне с 3 млн. лева"}
{"url": "https://pik.bg/-news619609.html", "text": "Един митничар умрял и отишъл при Господ. Отворил той една голяма книга и казал: – Ти си много почтен човек, дал си много дарения за домове за сираци, ти си за Рая! Но като отворил на другата страница, какво да види: – Ама ти толкова много си крал, ти си разорил толкова много хора! Къде да те сложа сега? А митничарят скромно: – На бариерата си е ОК! Сподели:", "date": "2019.05.03", "title": "ВИЦОВЕ"}
{"url": "https://pik.bg/%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%BD%D0%B5%D0%BB%D1%81%D1%8A%D0%BD-%D0%BC%D0%B0%D0%BD%D0%B4%D0%B5%D0%BB%D0%B0-%D0%B1%D0%B5-%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%B0-%D0%B7%D0%B0-%D0%BD%D0%B0%D0%B4-100-000-%D0%B4%D0%BE%D0%BB%D0%B0%D1%80%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-%D1%81%D0%BD%D0%B8%D0%BC%D0%BA%D0%B0-news838566.html", "text": "Картина, нарисувана от бившия южноафрикански президент Нелсън Мандела , представляваща вратата килията на остров Робен , където той е държан в продължение на 18 години, бе продадена вчера за 112 575 долара в Ню Йорк, съобщи АФП, цитирана от БТА. Творбата, създадена през 2002 г. от Мандела, далеч надхвърля прогнозата на организатора на търга, който предвиждаше, че ще бъде продадена за между 60 000 и 90 000 долара. Според аукционната къща това е първият път, когато на пазара е била продадена картина, нарисувана от носителя на Нобелова награда за мир от 1993 г. Тя е 59 на 42 см и на нея са изобразени в лилаво решетките на килията, гледани отвън, а в ключалката на вратата е поставен ключ. Сподели:", "date": "2019.05.03", "title": "Картина на Нелсън Мандела бе продадена за над 100 000 долара в Ню Йорк (СНИМКА)"}
{"url": "https://pik.bg/-news619599.html", "text": "Тя толкова добре си беше сложила фон-дьо-тена, ружа, перлите и сенките на очите, че 5 строителни фирми искаха да пращат майстори при нея. Ей така, да ги учи… как се прави двойна замазка с грундиране и боядисване. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619600.html", "text": "Днес ми е микс от Бетовен и Рей Чарлс - ни чувам, ни виждам! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619602.html", "text": "Мъж закарва трабанта си на сервиз и казва: — Искам да му поставите дискови спирачки. — Десет лева. — Искам да му сложите и двигател от ферари. — Десет лева. — И тунинг вътре и вън. — Десет лева. Мъжът пита смаяно: — Бъзикате ме! Майсторът отговаря: — Ами ти пръв започна! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619605.html", "text": "Митничар влиза на проверка в автобус и пита: – Цигари, алкохол, наркотици, оръжие? Пътник от последната седалка се обажда: – За мен две бири, ако обичате! Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%84%D0%B5%D0%B9%D1%81%D0%B1%D1%83%D0%BA-%D0%BF%D1%80%D0%B5%D0%BC%D0%B0%D1%85%D0%BD%D0%B0-%D0%BF%D1%80%D0%BE%D1%84%D0%B8%D0%BB%D0%B8%D1%82%D0%B5-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8-news838562.html", "text": "\"Фейсбук\" премахна окончателно профилите в социалната мрежа и в \"Инстаграм\" на няколко крайнодесни личности, съобщават световните медии, цитирани от БТВ. Сред тях са авторът на конспиративни теории Алекс Джоунс, създател на сайта \"Инфоуорс\", лидерът на организацията \"Нация на исляма\" Луис Фарахан, известен с антисемитските си и хомофобски позиции, и крайнодесният коментатор Майло Янопулос. От \"Фейсбук\" обявиха, че ще премахнат всички страници, групи, акаунти и събития, свързани с тях. От компанията коментираха, че това е част от политиката им срещу хора или организации, които насърчават насилието и омразата. Сподели:", "date": "2019.05.03", "title": "\"Фейсбук\" премахна профилите на няколко крайнодесни личности"}
{"url": "https://pik.bg/-news619601.html", "text": "Катаджия спира автомобил. – Минахте на червен светофар. – Шофьорът, без да каже нищо, подава 10 лв. – И с превишена скорост- – Шофьорът прибира 10-те и подава 50 лв. – Изглеждате ми подпийнал. – Шофьорът сдменя 50-те лв. със 100. – Тая кола не е ли крадена? – На мястото на 100-те лева се появява дуло на пистолет 45-ти калибър… – Ами… Да се върнем на това, че сте пил… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619603.html", "text": "Син на генерал играе вкъщи на войници: – Тате, виж, тук съм строил десния фланг, а тук левия…– Правилно, сине! А тук сигурно се крие тилът? – Не, тези войници ми строят вила. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619604.html", "text": "- Каква е целта на Вашето посещение? - попита отегчено митничарят. - Подвижна и строго охраняема! - отвърна чистосърдечно снайперистът... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619607.html", "text": "Разговор в казармата: - Редници, къде бяхте? - Ами до банята, г-н старшина, взехме по един душ… - Веднага да върнете душовете на мястото им! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619606.html", "text": "Гарнизон в офицерско градче. Всички се познават. При заместника по политическата част влиза съпругата на един от офицерите: - Вчера започнах да пера ризата на мъжа ми и вижте какво намерих! - И му показва дамски бикини. - Дааа... вижте, оставете ми \"вещественото доказателство\", а аз ще помисля как да накажем вашия прелюбодеец. Жената си тръгва, а заместникът си мисли - да сложа бикините в бюрото - не върви, в касата - също не върви... Сложил ги набързо в джоба на ризата си и забравил за тях. Вечерта се прибрал в къщи и се преоблякъл. Жена му започнала да пере ризата, отворила джобчето и намерила бикините. Отишла при мъжа си: - Шегаджия такъв! Тези бикини ги търся втори ден и се чудя къде ли съм ги сложила... Сподели:", "date": "2019.05.03", "title": "ВИЦОВЕ"}
{"url": "https://pik.bg/%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D1%81-%D0%BC%D0%BE%D1%80%D0%B1%D0%B8%D0%BB%D0%B8-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D1%81%D1%82%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-news838425.html", "text": "Два нови случая на морбили в Бургаско са регистрирани през изминалата седмица. С тях общият брой заразените от началото на годината е нараснал на шестима. Първите двама заразени за годината бяха регистрирани през март, информира \"Бургас24\". Припомняме, че към средата на април бе съобщено за 355 случая на морбили в цялата страна, 300 от тях са лабораторно потвърдени. Сподели:", "date": "2019.05.03", "title": "Заразените с морбили в Бургаско стават все повече"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-news838400.html", "text": "Регионалната служба по заетостта в Монтана отчита намаляване на безработицата през март в трите северозападни области Монтана, Видин и Враца. Те са с хиляда по-малко в сравнение с края на февруари. По-малко са и в сравнение със същия период на миналата година. Най-високо равнище на безработица през март е отчетено в община Ружинци - 57 на сто. Най-ниска е безработицата в община Враца - 5,5 на сто. Нова работа през март в трите региона са започнали над 1700 души, уточниха от Регионалната служба по заетостта в Монтана. Сподели:", "date": "2019.05.03", "title": "Безработицата в Северозапада намалява"}
{"url": "https://pik.bg/%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BC%D0%B5%D1%85%D0%B0%D0%BD%D0%B8%D1%87%D0%BD%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%BB%D0%BE%D0%B2%D1%8F%D1%82-%D0%B2%D1%80%D0%B5%D0%B4%D0%BD%D0%B8-%D0%B5%D0%BC%D0%B8%D1%81%D0%B8%D0%B8-news837908.html", "text": "Могат ли \"механични дървета\" да се окажат търсения лек за климатичните промени? Компания със седалище в Дъблин, Ирландия, планира да издигне в САЩ подобни съоръжения, които да улавят въглеродния диоксид директно от въздуха, предаде Ройтерс, цитирана от БТА. След успешен тест в Аризона компанията \"Силикон Кингдъм Холдингс\" планира в рамките на една година да изгради 1200 прочистващи въздуха метални колони. Създателите на технологията виждат в нея по-евтина алтернатива на настоящите комерсиални методи. \"Трябва да осъзнаем как да действаме, за да си осигурим безопасен климат\", казва изобретателят на технологията Клаус Лакнер от университета на Аризона, САЩ. Специалистите очакват в рамките на 2-годишния пилотен проект, който вероятно ще бъде осъществен в Калифорния, да бъдат улавяни около 36 500 метрични тона въглероден диоксид годишно. Количеството се равнява на годишните въглеродни емисии от около 8 хил. автомобила. От компанията наричат съоръженията си \"механични дървета\", тъй като са високи, стройни и абсорбират въглероден диоксид подобно на истинските. Устройствата са оборудвани с наподобяващи филтри компоненти, които извличат газа директно от въздуха. Директното извличане на въглероден диоксид набира сила. В миналогодишен доклад на ООН беше отбелязано, че вероятно това е необходимата технология за поддържането на глобалните температури под катастрофални нива. В тази сфера обаче комерсиалните \"играчи\" все още са само \"една шепа\", отбелязва Дженифър Устър от Политехническия институт в Устър, Масачузетс в придружаващ публикацията коментар. Сподели:", "date": "2019.05.03", "title": "ИРЛАНДСКО ОТКРИТИЕ: \"Механични дървета\" ловят вредни емисии"}
{"url": "https://pik.bg/%D1%81%D1%82%D1%80%D0%B0%D0%B4%D0%B0%D0%BB%D0%B5%D1%86-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%BE-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D0%BC%D1%8A%D1%87%D0%B8-%D0%B2%D0%B5%D1%81%D0%B5%D0%BB%D0%B8%D0%BD-%D0%BF%D0%BB%D0%B0%D1%87%D0%BA%D0%BE%D0%B2---%D0%B5%D0%BA%D1%80%D0%B0%D0%BD%D0%BD%D0%B8%D1%8F%D1%82-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D0%BA%D0%B0%D1%80%D0%B0-%D0%BD%D0%B0-%D0%BF%D0%BE-news838496.html", "text": "Веселин Плачков крие хранително разстройство, видяха зрителите на \"Смени жената\". Дамата, която смени Мариана Попова в дома на артистичната двойка, бе изумена, че актьорът нито закусва, нито обядва, нито вечеря. Дъщерята на Попова потвърди страховете й като разказа, че най-известният екранен Левски си ляга гладен, когато е уморен. Явно хранителното разстройство не е тайна и за семейството на Плачков, понеже камерата показа и майка му, която живее в Плевен. Докато тя хапваше сладко-сладко супа в ресторант в града, любимият на Мариана Попова предпочете да потича в парка и едва след това седна на масата. Майка му през цялото време го убеждаваше да обръща по-голямо внимание на храненето си, но очевидно то е болна тема на Плачков. Той не искаше да говори за липсата на апетит въобще и омаловажаваше проблема. На финала на предаването темата бе подмината и от Мариана Попова, въпреки че фигурираше в правилата, които остави в наследство нейната заместничка в къщата и по правилата на \"Смени жената\" двамата трябваше да я обсъдят на всеослушание, пише \"Хотнюз\". Сподели:", "date": "2019.05.03", "title": "СТРАДАЛЕЦ: Хранително разстройство мъчи Веселин Плачков - екранният Васил Левски кара на пост и молитви"}
{"url": "https://pik.bg/%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BB%D1%8E%D0%B1%D0%B8%D0%BC%D0%B8%D1%8F-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news838446.html", "text": "Двамата с Добри са се снимали и с големи шапки сомбреро. Най-красивата българка за 2013 г. Нанси Карабойчева и съпругът й, волейболният национал Добромир Димитров, са на екзотична ваканция в Мексико. Нанси сподели кадри от плажовете в Канкун. Карабойчева и ученическата й любов се ожениха миналата година в родния им град Пазарджик. Преди да си кажат \"да\", двамата имаха дълга връзка, но дори сега често им се налага да са разделени заради кариерите си. Димитров играе в Италия, а моделката се развива успешно като маркетинг специалист у нас. Сподели:", "date": "2019.05.03", "title": "Мис България с любимия в Мексико"}
{"url": "https://pik.bg/%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B8%D1%82%D0%B5-%D1%82%D0%BE%D1%80%D0%B1%D0%B8%D1%87%D0%BA%D0%B8-news838325.html", "text": "Скоро туристите, които пристигат в Португалия и отиват в магазина, няма да могат да използват найлонови торби или контейнери за храна за еднократна употреба. \"Зелената партия“ представи в парламента на страната законопроект за премахване на найлоновите опаковки за плодове, зеленчуци и хляб. Депутатите вече го приеха на първо четене, съобщава БГНЕС. Всички магазини ще трябва да намерят екологична алтернатива на леките пластмасови опаковки, които не се разграждат. През 2021 г. ЕС ще забрани продажбата на някои пластмасови продукти за еднократна употреба, които могат да бъдат заменени с такива за многократна употреба. Под забраната ще попаднат всички пластмасови прибори за еднократна употреба, сламки за напитки, кутии за храна и други пластмасови изделия - общо около десет артикула. Очаква се до 2030 г. повече от 50% от цялата пластмаса да бъде преработена в ЕС. Сподели:", "date": "2019.05.03", "title": "Португалия забранява найлоновите торбички"}
{"url": "https://pik.bg/-news619561.html", "text": "Пострадал от финансовите пирамиди пита приятеля си: – Аз загубих 1000 лева и по цяла нощ не мога да спя! Ти как спиш, след като загуби 10 000 лева?! – А-а, спя си като бебенце. – Как така? – Ами два часа спя, събуждам се, плача, пак спя два часа, пак се събуждам, пак плача… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619566.html", "text": "– Кондуктор, какво е това безобразие? Влакът едва тръгна, а на мен вече ми откраднаха куфара! – Нищо чудно, господине, това е бърз влак! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619564.html", "text": "Отива мъж на работа. Колегите го питат: – Какво става с теб, не изглеждаш никак добре! – От няколко дни ме мъчат еротични сънища, покой нямам… – Как така ще те мъчат еротичните сънища?! – Ами само на немски език са! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619567.html", "text": "Минава кораб покрай остров насред океана. По едно време един от пътниците забелязва човек на острова и пита капитана: – Какъв е тоя брадясал човек, дето подскача, крещи и ръкомаха така oживено? – Ми, не знам – отвърнал капитанът, – но всяка година като минаваме с кораба покрай острова, оня нещо полудява! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619568.html", "text": "„Търся мъж – непиещ, непушач, да не ходи по жени, с цел – брак“. На другия ден се звъни на вратата. Женато отваря – някакъв тип, пиян като кирка, с цигара в уста. – Какво искате? – Ами дошъл съм за обявата. – Пиете ли? – Редовно. – Пушите ли? – По две кутии на ден. – А по жени ходите ли? – Всяка вечер с различна! – А защо си дошъл при мене тогава, като бях писала, че търся точно обратното? – Дойдох да ти кажа да не разчиташ на мен.. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619565.html", "text": "Закуска в леглото, обяд в леглото, вечеря в леглото – мислите си романтика… друг път... Дископатия!! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619563.html", "text": "Отидох да ловя риба, ей така… да разпусна малко. По едно време цигарите ми свършиха и се сетих, че синът ми вчера си забрави неговите в колата. Запалих си и като започна да кълве… акули, русалки, делфини, Лох Нес чудовища!! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619569.html", "text": "Две приятелки си говорят: – Моят мъж ме носи на ръце… – Аз пък не се напивам толкова много. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619574.html", "text": "В почивен дом мъж се запознал с дама. Първата вечер той погалил ръката ѝ. На втората я погалил по лакътя. Жената се ядосала и му викнала: – Вие да не мислите, че съм за един месец тук?! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619570.html", "text": "Обир в „Макдоналдс”. – Всички пари от касата в торбата! – За тук или за вкъщи? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619577.html", "text": "Народът и властта отдавна са в интимни отношения, но удоволствие от това получава само властта. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619572.html", "text": "Новина: – Огнеборец с риск за живота си изнесе от горящата банка чувалче с 1 000 000 долара. Всичките опити да бъде намерен героят останаха безуспешни. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619571.html", "text": "– Ало, „Софийска вода“ ли е? – Да, какво обичате? – От чешмата ми тече вода! – А… вие какво очаквахте? – Ами, като гледам сметката, очаквах да е поне бира! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619576.html", "text": "Телефонистка: – Номерът, който търсите, не отговаря… – Ама, съвсем ли? – Не! Първите две цифри отговориха, но останалите мълчат. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619575.html", "text": "Той: – Снощи заспах с усмивка на лицето! Тя: – От обич към мен ли, скъпи? Той: – Не, дядо утре ще вари ракията… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619578.html", "text": "– Патенце, миличко, обещай ми, че ако умра, няма да се влюбиш и да ми изневериш! – Мише, а ако не умреш… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619579.html", "text": "На въпроса от логическия тест: – Кое от изброените е излишно: морков, лук, бентли, картоф? Седмокласничките масово отговорили: морков, лук, картоф! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619581.html", "text": "– Тате, какво значи „любовник“? – Това е мъж като всички останали, моето момче, само че не е длъжен да мие съдовете вкъщи. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619584.html", "text": "Срещат се две приятелки, едната е бременна. Другата я пита: – Вече знаеш ли пола на бебето? – Ти пък, още не знам кой е бащата! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619582.html", "text": "Евала на тоя, дето е измислил Wi-Fi-то, бе! Иначе как щях да разбера, че в блока ни живеят Тigritzata, Bruсe Lee и Bossat?! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619580.html", "text": "На бара: – За вас? – Искам една „Кока“. – Бъдете малко по-конкретни – кока или кола, че разликата е 128 лв… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619583.html", "text": "Екзистенциално: – Къде бихте искали да живеете? – Не къде, а с кого! – Е, тогава, с кого? – Зависи къде! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619585.html", "text": "Една жена затваря слушалката на телефона в дома си, мъжът й възкликва: – Не мога да повярвам, ти свърши разговора само за 50 мин. – Какво си се развикал, бе, беше грешка – отговорила жената. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619523.html", "text": "Приятел води пийнал мъж в дома му. Съпругата го почва от вратата:  - Свиня такава, говедо! После се обръща към приятеля и пита:  - А вие кой сте? Стъписан, човекът отговаря:  - Неговият ветеринарен лекар.... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619526.html", "text": "Стои наркоман пред огледалото и си говори: – И тук съм аз, и там съм аз. В този момент се чука на вратата: – Кой е? – Аз. – Егати, и там съм аз. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619525.html", "text": "Някъде по обяд мъж става от дивана със зверски махмурлук, дълго си търси чехлите, обува ги, много бавно, едва местейки крака отива в кухнята. Минавайки покрай клетката с папагала сваля покривалото, влиза в кухнята, вади бира от хладилника, пие бавно с наслада, тръгва обратно. Минавайки покрай клетката с папагала слага обратно покривалото, ляга на дивана и заспива. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619528.html", "text": "Попитали радио Ереван какво е това “юбилей”. Радиото отговаря: - Това е, когато има много цветя, а ти все още си жив. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619524.html", "text": "Една баба чете некролог и си говори на глас: - Брей, от какво ли е умрял? Зад нея един пияница се обажда: - Чети надолу, там си пише - от жената, от децата, от семейството... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619529.html", "text": "Попитали радио Ереван: - С какво се глади дамски чорапогащник? - С мъжка ръка. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619527.html", "text": "Стои наркоман пред огледалото и си говори: – И тук съм аз, и там съм аз. В този момент се чука на вратата: – Кой е? – Аз. – Егати, и там съм аз. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619531.html", "text": "Попитали радио Ереван какво е журналистиката. - Ами съобщават, че лорд Джон е умрял за онези, които никога не са знаели, че лорд Джон въобще е живял. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619534.html", "text": "Анкета на Радио Ереван: - Има ли живот след смъртта? - Има, има… - казва 25-годишна мацка, вдовица на 85-годишен милионер. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619533.html", "text": "Попитали Радио Ереван: – Каква е разликата между шефа и мъжа? Радиото отговорило: – Шефът знае кой му е заместникът, а мъжът не знае! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619536.html", "text": "Питат радио Ереван: - Може ли мъж, обременен от комплекси, да има успех сред хубавите жени? - Може - отговаря радиото. - Ако комплексите му са хотелски и петзвездни! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619535.html", "text": "Попитали Радио Ереван: - Що е кредит? Радиото отговорило: - Подадена ръка за помощ, трепереща от нетърпение. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619532.html", "text": "Попитали Радио Ереван: - Възможно ли е филмът да бъде с хепиенд, ако в края главният герой загива? Радиото отговорило: – Да. Ако главният герой е тъщата. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619538.html", "text": "Бременна жена отишла на астролог, за да получи хороскопа на бъдещото си дете. - Под какъв знак беше заченато детето? - попитал астрологът. - Под една табелка \"Пушенето забранено\". Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619537.html", "text": "Попитали радио Ереван какво е журналистиката. - Ами съобщават, че лорд Джон е умрял за онези, които никога не са знаели, че лорд Джон въобще е живял. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619539.html", "text": "Вървим си двамата с жена ми по улицата и излъчваме сексапил – тя е секси, а аз съм пил. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619542.html", "text": "Защо всички \"лесни\" рецепти започват с думите: \"Вземете килограм свинско, авокадо, перо от задника на полярна сова, три очи от динозавър и киноа\"? Откъде, по дяволите, да търся свинско? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619544.html", "text": "Кой колко работи? Японецът: за семейството - жената и децата... 2 часа; за фирмата... 2 часа; за Япония... 4 часа. Бай Ганьо: за семейството... 1/2 час, то и без това и жената работи; за фирмата... 1/2 час, то и те толкова и ми плащат; а за Япония... хич не ми пука! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619543.html", "text": "Обява: \"Опитен психотерапевт търси работа. Търся вече трети месец. Що за скапана държава! Всички са гадни смотаняци - мразя ги! Звънете, нещастници!\" Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619522.html", "text": "Трима отявлени хайлази претърпели корабокрушение. Единият случайно хванал златната рибка и тя им обещала 3 желания Първият поръчал каса бира... Вторият поръчал 5 каси бира... Третият поискал цялото море да е от бира... Тогава първият му викнал: - Идиот, а сега къде ще пикаем! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619540.html", "text": "В автобуса млада жена с голям бюст е с блузка на Ралф Лорън. Някакъв се загледал в логото. Жената: - Харесва ли ви кончето? - Не, хиподрума... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619487.html", "text": "Веднъж Пучини видял на улицата просяк, който свирел на цигулка негова пиеса и го посъветвал: - По-живо, по-живо! На другия ден маестрото забелязал, че на гърдите на просяка с цигулката вече виси табела: ”Ученик на Пучини”. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619486.html", "text": "Един треньор събрал футболен отбор, който побеждавал наред - немци, бразилци, италианци… Журналисти го питат, как е успял? Треньорът отговаря: - В нападение играят чеченци - трудно е да ги удържиш, в полузащита са грузинци - с тях е трудно да се разбереш, в защита са азербайджанци - докато не платиш, няма да минеш, а на вратата е арменец - и да вкараш гол, не можеш да докажеш… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619488.html", "text": "След края на боксов мач треньорът успокоява загубилия боксьор: - Спокойно бе! Паднал си, много важно! Искам да ти кажа, че в третия рунд яко изплаши противника си... - А, как така го изплаших? - Абе, голям майтап, тоя помисли, че те е убил... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619492.html", "text": "След футболна среща побеснелият треньор влиза в съблекалнята и пита: - Кой идиот даде идеята така да се напиете всички снощи? Тишина. - Питам пак. На кого беше идеята за запивка? Пак тишина. - Добре, ще перифразирам. Кой вчера първи каза: \"Е, и сега какво?\" Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619490.html", "text": "Диригентът пита замислено виолончелиста: - От колко време свирите? - От петгодишен! - Вече е крайно време да спрете. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619493.html", "text": "Вървяла си Червената шапчица и изведнъж Кумчо Вълчо изскочил на пътя. Хванал Червената шапчица и я завел в храстите. – Давай - казал той! – Ама как да давам - казала тя - аз съм такава малка и дребна! Как да давам? – Абе, давай ти казах! – креснал Вълчо. И Червената шапчица тръгнала да си сваля гащичките. Вълкът погледнал и казал – Да не съм те довел тука да акаш, ма? Давай баницата!!! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619495.html", "text": "Загубил се Крали Марко в пустинята. Ходил, ходил накрая стигнал до един оазис. Гледа над оазиса се навела ламя и пие вода. Какво да прави Марко, бил много жаден, започнал да се бие с чудовището. След 3-часова битка ламята спряла Марко и го попитала: – Какво искаш??? Марко отговорил: – Много съм жаден, искам да пия вода!!!  – Ми пии бе, що се биеш!!! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619494.html", "text": "Седят двама рибари на брега на морето. Единият измъква русалка и дълго я разглежда. След това я хвърля обратно в морето. - Защо? - пита го другият. - А как? - отвръща колегата му. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619489.html", "text": "По време на концерт избухнал бой между обоиста и цигуларя. В антракта диригентът отишъл да види какво става. - Той ми счупи обоя - пояснил обоистът. - Той ми скъса две струни - възразил цигуларят - и не искаше да ми каже кои! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619491.html", "text": "Родителите на известен спортист в захлас гледат по телевизията победите на сина си. Майката казва на бащата: - Интелигентността е взел от мен. - Права си, вярно е. Защото моята си я имам още... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619501.html", "text": "Живял някога един принц, който веднъж попитал прекрасна принцеса: - Ще се омъжиш ли за мен??. И тя му отговорила: - Не.... И оттогава принцът заживял дълго и щастливо, ходел на лов и за риба, всеки ден се виждал с приятели, пиел много бира и грог, играел голф, разхвърлял чорапи из двореца, не свалял дъската в кенефа, спял със слугини, приятелки, съседки и която друга му скимне и пял под душа,бъркал си в носа и гръмко се оригвал...Правел си каквото пожелае, защото можел! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619498.html", "text": "Феята към Пепеляшка: - Алкохол да не си близнала! Той трябва да ти предложи брак, а ти да избягаш! А не на обратно, като миналият път! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619503.html", "text": "Червената шапчица стои на улицата и се опитва да хване такси. До нея спира лимузина, прозорецът се отваря и един мъж пита: - Къде отиваш, Червена шапчице? - Ами, бързам за радиото. Баба има рожден ден и искам да я поздравя! - Чудесно, красавице! Аз съм директор на радиото. Качвай се в колата и аз ще те уредя! Качва се Червената шапчица в колата и радостно заявява: - Ах, колко съм ви благодарна, готова съм да направя всичко за вас. Мъжът това и чакал, отбил колата в близката горичка, разкопчал си панталона, извадил оная работа и казал: - Давай, Шапчице! - Ох, аз...не знам, ах колко се срамувам,...за първи път ми е, ...много съм притеснена... - Спокойно, бе! Всички ...се стесняват първия път. - успокоява я мъжът. - Е, добре тогава! - съгласява се Червената шапчица. Хваща инструмента, навежда се към него, въздъхва тежко, отваря уста и казва: - Скъпа бабо.... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619502.html", "text": "Върви си Червената шапчица из гората и носи чудни дарове за баба си.Изведнъж насред пътя от храстите се чул страшен глас: - Стой, аз съм Големият лош вълк! Какво носи в кошницата? Червената шапчица отговорила с разтреперан глас: - Ами-и-и-и, масълце, питка, сиренце... Вълкът я прекъснал: - А хартийка имаш ли? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619500.html", "text": "Кацнали две гарги на едно високо дърво да си отпочинат малко. По едно време долната гарга се разшавала и рекла: -Брей, какъв едър и топъл дъжд заваля! А горната заядливо и се сопнала: -Каквито си искам-такива ги пускам......... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619504.html", "text": "Дете на програмист пита: - Тате, татеееееее! Що слънцето всеки ден изгрява, ей от там? - Щом работи, тати, не го пипай! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619497.html", "text": "Имало едно време един принц. Той бил толкова грозен, че Пепеляшка си тръгнала към десет, десет и половина. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619499.html", "text": "В съдебната зала: - Тридесет години затвор? - провиква се драматично подсъдимият. - Но, господин съдия, аз съм на шейсет и девет години! - Съдът не иска от вас невъзможни неща, - отвръща достолепно магистратът, - Изкарайте колкото можете! Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D0%B7%D0%B2%D0%B5%D1%80%D1%81%D0%BA%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%80%D0%B0%D0%BA%D0%BE%D0%B2%D1%81%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0%D1%82%D0%B0---%D1%81%D0%BD%D0%B0%D0%B9%D0%BF%D0%B5%D1%80-news838534.html", "text": "Драконовски мерки за сигурност при посещението на папата. В Раковски всички вярващи, които искат да го видят на живо, трябва да са на площада, два часа преди пристигането му. Всички, които искат да видят папата отблизо на площадите или пък в храмовете в Раковски, ще минат задължително щателна проверка. Папата ще пристигне в Раковски около 10.30 в понеделник. Час и половина преди това входно-изходните артерии на града ще бъдат затворени. Полиция и жандармерия ще има по пътищата, а снайперисти по покривите на сградите. „Но тези мерки, независимо колко са засилени, те няма да ограничат възможността на гражданите, които са решили да посетят в този ден град Раковски да видят главата на римо-католическата църква”, увери старши комисар Атанас Илков – директор на ОДП – Пловдив. В църквата, в която папата ще даде първо причастие на децата, ще влязат само 750 души със специален пропуск. Децата, които ще получат първо причастие, ще бъдат облечени с т.нар. алби, които вече са в църквата. Отвън вече са изградени двете кули, на които ще се монтират огромни екрани. Службите вече получиха на място последни инструкции, а Спешната помощ подсилва екипите. Още от петък град Раковски ще бъде блокиран от полиция и жандармерия. Сподели:", "date": "2019.05.03", "title": "СТАВА СТРАШНО: Зверски мерки за сигурност в Раковски заради посещението на папата - снайперисти излизат по покривите на сградите"}
{"url": "https://pik.bg/%D1%87%D0%B5%D1%88%D0%BC%D0%B8%D1%82%D0%B5-%D0%B2-%D1%86%D0%B0%D1%80-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BF%D1%80%D0%B5%D1%81%D1%8A%D1%85%D0%BD%D0%B0%D1%85%D0%B0-news838327.html", "text": "Само две чешми - до езерото със златните рибки и на детската площадка, работят в Цар Симеоновата градина в Пловдив, спасявайки хората от жажда в топлите дни. Останалите фонтанки, включително и емблематичната чешма \"Хорцето\" са пресъхнали. Те не са пускани от миналата година, а от общинското предприятие \"Градини и паркове\" бяха обяснили, че крановете масово са окрадени, уверявайки, че ще бъдат ремонтирани. Засега обаче чешмите служат само за красота, пише \"Марица\". И Пеещите фонтани не са пуснати, въпреки че вече е май. Въпреки официалния празник неколцина работници почистваха вчера дъното, от което е махната боята. Преди да бликнат водните струи, трябваше да се направи ремонт, за който от градския бюджет бяха заделени около 150 000 лева. Фонтаните бяха пуснати за първи път преди четири години, но много скоро на места боята се олющи и се наложи настилката да се прави наново. Тогава за виновник беше посочен работник, който непредпазливо е хвърлил във водата чувал с хлор, за да я пречисти. Още близо 150 000 лева общината ще даде за поддръжката на съоръжението в рамките на една година. Сподели:", "date": "2019.05.03", "title": "Чешмите в Цар Симеоновата градина пресъхнаха"}
{"url": "https://pik.bg/-news619463.html", "text": "- Скъпи, тази рокля прави ли ме дебела? - А ти мислиш ли, че тази вратовръзка ме прави плешив? - Ама ти си си плешив... - Е, да де... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619460.html", "text": "Хората на Земята нямат пари, за да доставят вода в сухите райони на Земята, но имат пари, за да търсят вода на Марс. Това води до въпроса: Има ли на Земята разум? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619461.html", "text": "Нострадамус шамари котката си: - Тук ли ще пикаеш след малко ти, бе, тука ли, бе!? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619465.html", "text": "Ако вкъщи нямате найлонова торбичка, пълна с други найлонови торбички, значи не сте никакви българи! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619462.html", "text": "- Съставям графика на отпуските, твоят месец с коя буква е? - С \"ю\"... - Добре, записвам те за юнуари. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619466.html", "text": "Срещат се двама приятели: - Жоре, какво правиш? - Записах се в хора и сега отивам на репетиция. - Хор ли?! Ти и хор?! И какво правите там? - Ами… пием ракия, после биричка, играем на карти… - А кога пеете? - Като се прибираме… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619468.html", "text": "Интересен български народ. Говедата си брои на глави, а учените си - на членове. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619472.html", "text": "- Докторе, разговарям със себе си. - Нормално, вътрешен диалог. - Да, но аз говоря на немски език! Не мога да разбера какво искам да си кажа! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619471.html", "text": "Обява:\"Продава се булчинска рокля! Носена е само веднъж по погрешка\". Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619469.html", "text": "Виждайки падаща звезда, водопроводчикът Грую не можа да формулира ясно желанието си, поради което получи петлитрова руса бутилка ракия с големи гърди… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619467.html", "text": "- Когато не си плащаш данъците, някъде там плаче дете на държавен служител, на което не му стигат джобните за кокаин... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619473.html", "text": "- Здравей, приятелю! Колко време не сме се виждали! Вече ожени ли се, или продължаваш сам да си готвиш? - И едното, и другото. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619470.html", "text": "Гърция. Турист пита местен жител: - Как живеете тук? - Не много добре. Знаете ли, тук нищо не расте. - Как, дори ако се засее ръж? - Е, ако се засее, е друга работа... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619474.html", "text": "Момче от село става войник. След време пише писмо до вкъщи: \"Ако знаете колко е хубаво в армията! Можеш да се излежаваш в леглото чак до шест сутринта!...\" Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619481.html", "text": "Лекция по литература. Руса студентка става и възмутено се обръща към професора: – Стига с този Гогол! Гугъл се казва! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619483.html", "text": "Малко преди началото на мача единият отбор излиза от съблекалнята, хваща рефера в тунела и започва да го налага. - Ама какво правите - дърпа се нещастникът. - Защо ме биете, мачът даже не е започнал... - Автобусът ни тръгва веднага след мача, може тогава да нямаме време... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619480.html", "text": "Учителят: - Кои зъби се появяват последни при човека? Иванчо: - Изкуствените. Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%82%D0%B0%D1%80%D0%B0%D0%BD-%D1%81%D1%82%D1%8F%D0%B3%D0%B0-%D0%BA%D1%83%D1%84%D0%B0%D1%80%D0%B8%D1%82%D0%B5-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news838427.html", "text": "Белгийският нападател на Манчестър Юнайтед Ромелу Лукаку ще пропусне оставащите мачове на тима до края на сезона заради контузия. Според медии в Англия, Лукаку пък няма да играе повече за \"червените дяволи\". Името на Ромелу Лукаку усилено се спряга за трансфер в Италия. 25-годишният централен нападател на няколко пъти в последните месеци сподели, че не е сигурен в оставането си на \"Олд Трафорд\". Има сериозна опасност пък \"червените дяволи\" да не стигнат до квота за Шампионска лига този сезон, което може да доведе до мащабна чистка в клуба. Сподели:", "date": "2019.05.03", "title": "Таран стяга куфарите на \"Олд Трафорд\"?"}
{"url": "https://pik.bg/-news619485.html", "text": "Гледам 100 метра спринт на олимпийските игри и ми се струва, че съм свидетел на престъпление: Гърми пистолет и група негри се разбягват със страшна сила... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619482.html", "text": "След футболна среща побеснелият треньор влиза в съблекалнята и пита: - Кой идиот даде идеята така да се напиете всички снощи? Тишина. - Питам пак. На кого беше идеята за запивка? Пак тишина. - Добре, ще перифразирам. Кой вчера първи каза - \"Е, и сега какво?\" Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619506.html", "text": "Малко момченце отива в църква, построена в чест на герои от войната. На стената пълно с барелефи... Малкия пита свещеника: - А какво има на тия картинки? - Синко, това е в памет на тези, които са загинали по време на служба. Момчето се стреснало и попитало: - На сутрешната или на вечерната?! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619507.html", "text": "В самолет: - Карай към Виена! - Не мога, за Чипровци съм. - Как за Чипровци?! Там няма летище. - Не знам. Разбери се с бабата отзад, с картофите и леката картечница. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619510.html", "text": "Учителка изпитва ученик. - Разкажи урока! Ученикът мълчи. - Кажи поне заглавието на урока! Ученикът мълчи. - Какъв предмет учим сега? Ученикът мълчи. По едно време от задния чин се чува шепот. - Леле! Тая вещица го разхожда из целия материал! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619511.html", "text": "Учителка изпитва ученик. - Разкажи урока! Ученикът мълчи. - Кажи поне заглавието на урока! Ученикът мълчи. - Какъв предмет учим сега? Ученикът мълчи. По едно време от задния чин се чува шепот. - Леле! Тая вещица го разхожда из целия материал! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619512.html", "text": "Срещат се двама евреи: - Здрасти, Моше. Имаш ли малко пари да ми дадеш назаем? - Съжалявам, нямам и стотинка в себе си. - А у вас? - У нас всички са добре, благодаря. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619508.html", "text": "Седи си един на една пейка с много тъжна физиономия. Идва при него един и му казва: - Защо си толкова тъжен? Какво е станало? - Седни, ще ти разкажа. Мъжът сяда. - Проблемът е, че пейката е прясно боядисана... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619509.html", "text": "Двама индианци край пазара: - Ех,Червен бизон, да знаеш как ми липсва жена ми. - Защо? Какво е станало с нея? - Вчера я смених за едно уиски. - И още ти е мъчно за нея? - Не, но страшно ми се пие. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619518.html", "text": "Един с интерес разглежда бирата пред себе си. - Какво си се умислил? - питат го. - Седя и се чудя - това още предишната бира ли е или вече следващата... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619513.html", "text": "- Знаеш ли, че според статистиката над 30% от жените изневеряват на мъжете си? - Статистика, статистика ... За какво ми е на мене тая статистика? Дай имена, адреси, телефони ... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619520.html", "text": "Срещат се двама. - Нещо не ми изглеждаш добре! - Болен съм, братче. Едва гледам! Толкова ми е зле, че спрях да пуша! - Брей, сериозна работа! Сигурно си спрял и да пиеш? - Е, чак толкова зле още не ми е ставало! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619519.html", "text": "Бирата била течен хляб. Докторите казват, че по съдържание на калории водката била нещо като течно месо. Що ли не взема да си направя един сандвич... Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619548.html", "text": "Срещна ме домоуправителят и вика: - Събирам пари за входната такса! Отговорих му: - Съчувствам ти! И аз събирам за нова пералня и знам колко е трудно. Успех! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619547.html", "text": "Обява: \"Предсказвам по пин кода на вашата кредитна карта.\" Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619545.html", "text": "Обява: \"Продава се дог. Яде всичко. Много обича деца\". Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619546.html", "text": "И най-добрият любовник е нечий кофти мъж Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619521.html", "text": "Просъница - това е когато се опитваш да си намериш дънките в хладилника. Махмурлук е, когато наистина ги намериш там.. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619549.html", "text": "Ако покрай коледните празници видите в кръчма някой да се налива сам, не бързайте с неправилните изводи. Може това да е коледното парти на някой фрилансър или едноличен търговец. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619556.html", "text": "Младеж изпраща приятелката си, с която ще се женят следващата седмица, но още не са правили секс, до дома ѝ. Когато влизат във входа, той й казва: – Хайде да правим секс, защо да чакаме до сватбата? Девственост, целомъдрие – това са остарели предразсъдъци, а аз вече не мога да трая от нетърпение. За какво са тия глупости? – Не мога! Имам цели три причини, заради които не мога да го направя. Първо – до сватбата остава една седмица. Ние се познаваме цели три години, а какво са три години в сравнение с една седмица. Второ – могат да ни видят родителите ми, а представяш ли си, какъв скандал ще стане тогава? – И трето? – И трето – от този секс по входовете много ме боли кръстът! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619557.html", "text": "Скромно предложение към съставителите на задачи за тестове по математика: – Минка има 750 приятели във фейсбук. Само за една седмица тя получила още 180 покани за приятелство. Какво има Минка? Верен отговор: – Големи цици! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619550.html", "text": "Ще бесят металист и чалгар. Питат ги за последното им желание. - Ако може за последно да ми пуснете \"Доко, Доко\" - казал чалгарят. - А мене ако може да ме обесите, преди да му изпълните желанието! - проплакал металистът. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619558.html", "text": "31.08.2017 Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619587.html", "text": "Ако дясната ви ръка е на дупето на великолепна брюнетка, лявата – под бюста на прекрасна блондинка, а лицето – в пазвата на едрогърда червенокоска, не е задължително да сте попаднали в рая… Вие просто сте в час пик в метрото… от „Люлин“ към центъра Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619560.html", "text": "Някакъв поръчва в ресторанта: – Един коняк, чаша вино, голяма водка, бутилка шампанско, халба бира и едно кафе. И моля, кафето да е без кофеин, че имам слабо сърце… Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619586.html", "text": "Съседки си приказват. Една почва да се жалва: – Ох, всичко ме боли, ръцете, краката, съвсем съм зле със здравето. Съседките: – Лъжеш! Вчера от вас излязоха двама мъже, днес още един. – Ех, че злоба. Едно място да ти е здраво и за него да ти завиждат! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619559.html", "text": "Анкета: – Какво ще направите, ако видите малко зелено човече? 60% – оставям пиенето! 30% – почвам да пия! 9% – отивам на психиатър! И само едно малко момиченце каза: – Ще пресека улицата! Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619588.html", "text": "Тежка криза – да отидеш до банкомата да теглиш пари, а той да те попита за 50 лева до понеделник. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619598.html", "text": "– Прибирам се по-рано от командировката, веднага отварям гардероба – празно, под кревата – празно, в хладилника – празно. – А жена ти как реагира? – Не съм женен, бе! Обрали са ме. Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619597.html", "text": "Срещнах маце, което ми каза, че за петдесет лева ще направи всичко, което поискам. Сега познайте на чия вила картофите са извадени?! Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%88%D0%BE%D0%BA-69-%D0%BE%D1%82-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D0%B8%D1%8F%D1%82-%D0%B0%D0%BB%D0%BA%D0%BE%D1%85%D0%BE%D0%BB-%D0%BD%D0%B0%D0%BB%D0%B8%D0%B2%D0%B0%D1%82-%D1%81%D0%B5-%D0%BF%D0%BE-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D0%BE%D1%82-13-%D0%B3%D0%BE%D0%B4%D0%B8%D1%88%D0%BD%D0%B8-news838547.html", "text": "69% от учениците в Бургаско са употребявали алкохол, а 31% никога не са опитвали. Тази стряскаща информация е от анкета между 186 ученици от 2 бургаски училища – СУ \"Епископ Константин Преславски\" – Бургас и СУ \"Св. св. Кирил и Методий\" в Средец.  Анкетирани са младежи между 14 и 18 години, съобщиха от пресцентъра на РЗИ-Бургас. 39% от гимназистите съобщават, че са се напивали само един-два пъти, но други 40% заявяват, че пият един-два пъти месечно. 10% признават, че пият алкохол веднъж седмично, 8% - 2-3 пъти на седмица, а 3% се наквасват повече от това. Най-много учениците се наливат с огнена вода у дома – 36%, а 33% падат под масата на гости на приятел. В заведения алкохол сипват на 23%, а 8% се наливат в паркове или на улицата, пише флагман. Запитани на каква възраст учениците започват да употребяват  алкохол, 40 % отговарят - 13-14 години, 39 % между 15-16 години, 15%  признават, че това се случва на 17 – 18 години, а 6% на 11-12-годишна възраст. 65% от анкетираните ученици казват, че никога не са се напивали, 23 % са се напивали поне веднъж, а при 12 % това се е случвало повече от три пъти. Влиянието на връстниците е твърде силно в периода на юношеството, когато започва да се отстоява независимостта от родителите и да се формират приятелски групи. В този преход от детство към зрялост, юношите експериментират различни поведенчески роли, които са характерни за зрелия човек. В масовата българска култура пиенето на алкохол е една от тези роли, които се толерират и дори се насърчават, включително и в семейството. Посягането към пристрастяващи субстанции у младите хора е всъщност не толкова проява на липса на знание, колкото резултат от криза в този период. По този повод отговорното възпитание у дома и разрешаването на съществуващите вече социални проблеми е важна предпоставка, за да може да се изгради ефикасна от заплахите в това направление позиция, заключват от Регионалната здравна инспекция в Бургас. Сподели:", "date": "2019.05.03", "title": "ШОК! 69% от учениците в Бургас пият алкохол, наливат се по домовете от 13-годишни"}
{"url": "https://pik.bg/-news619594.html", "text": "Утре ще се проведе публична мотивираща лекция на тема: „Как да станем толкова уверени в себе си, колкото дебела жена в клин?“ Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619596.html", "text": "Грипът прави неприлично предложение: – Какво ще кажеш – 1 седмица, в леглото, само аз и ти? Сподели:", "date": "2019.05.03", "title": "ВИЦОВЕ"}
{"url": "https://pik.bg/-news619595.html", "text": "Вчера намерих в парка една млада гъска със счупено крило. Тя не може да отлети на юг, а тук няма да понесе зимата. Добри хора, моля, помогнете кой с колкото може, за да мога да я отнеса до Тайланд или поне до Бали… Сподели:", "date": "2019.05.03", "title": "ВИЦОВЕ"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%87%D0%B0%D0%BB%D0%B3%D0%B0-%D0%BF%D0%B5%D0%B2%D0%B5%D1%86%D1%8A%D1%82-%D0%B7%D0%B0%D0%B4-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%B5%D0%B2%D0%B3%D0%B5%D0%BD%D0%B8%D1%8F-%D0%B1%D0%B0%D0%BD%D0%B5%D0%B2%D0%B0-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D0%BF%D0%B0%D1%80%D1%82%D0%B8-news837845.html", "text": "Фолкпевецът и режисьор Георги Георгиев-Готи, който издигна Евгения Банева за кандидат евродепутат, направи реклама на партията си чрез разголена и провокативна снимка във Фейсбук. Георгиев е председател на партия \"Българско национално обединение\", която кандидатира Радо Шишарката за президент през 2016 година, а сега се спря на обвиняемата в пране на пари Евгения Банева, която е в ареста. На снимката, която е пусната на страницата на партията, а не в личния профил на Готи, режисьорът е гол до кръста в компанията на плеймейтката Жанета Осипова, която пък е по бельо. В същия вид Осипова предизвика фурор пред катедралния храм \"Свети Александър Невски\" през зимата, когато се разходи в същия комплект, но с булченски воал и събра погледите на минувачите покрай църквата. Тогава двамата снимаха клипа към фолк-парчето „Правиш ме крейзи“. Провокативната снимка събра и съответните коментари. „Нещо не лОвя връзката между тая снимка и Българско национално обединение“, пише потребител, а друг отбелязва: „И аз се чудя - бельо ли рекламираме, сайт за секс ли..., или колко са готини младежите…“ Банева е водач на листата на партия \"Българско национални обединение\". Партията е регистрирана с Решение № 114-ЕП от 9 април 2019 г. на ЦИК. Кандидатурата на Банева за евродепутат няма да я изкара от ареста, коментираха юристи. Баневи попаднаха в килия в края на октомври. Бяха арестувани във Франция, по-късно екстрадирани в България. Банев получи обвинение като лидер на организирана престъпна група за пране на 1,3 млрд. лв. и данъчни престъпления. Обвинени за участници са съпругата му Евгения и майка му – Мария. Сподели:", "date": "2019.05.03", "title": "СКАНДАЛНО: Чалга певецът зад кандидатурата на Евгения Банева за евродепутат рекламира партията си гол (СНИМКА)"}
{"url": "https://pik.bg/%D1%88%D0%B0%D1%88-%D0%BA%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%B7%D0%B0%D0%B2%D0%B5%D0%B4%D0%B5-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-%D0%BF%D0%BB%D0%B0%D0%B6-news838433.html", "text": "Наталия Кобилкина заведе новородения си син на море. \"Първият плаж на Филип, морско момче ще бъде\", написа развълнувана Наталия Кобилкина в мрежата. Сексоложката роди в края на февруари, а 2 месеца по-късно заведе първородния си син на море в Гърция. Щастливата майка пусна снимки от разходката. \"Искам да му дам всичко това, което аз и сестрите ми нямахме. Когато синът ми се усмихва, целият свят спира в тези красиви сини очи, от които струи любов\", казва Наталия. Да са живи и здрави! Сподели:", "date": "2019.05.03", "title": "ШАШ: Кобилкина заведе бебето на плаж"}
{"url": "https://pik.bg/%D0%BA%D0%BE%D1%82%D0%BA%D0%B0-%D1%81%D0%BA%D1%80%D0%B8-%D0%BF%D0%B5%D1%87%D0%B5%D0%BB%D0%B8%D0%B2%D1%88-%D0%B1%D0%B8%D0%BB%D0%B5%D1%82-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-news837928.html", "text": "Американка получи печалбата си от 50 000 щатски долара от лотарията \"Пауърбол\" с два месеца закъснение, като обясни, че котката й е скрила билета, съобщи ЮПИ. Жената купила няколко билета за лотарията с тираж на 23 февруари и ги сложила на сигурно място - на нощното шкафче. Котката й обаче ги бутнала заедно с други хартии и те паднали зад леглото. Жената, която е на 67 години, ги открила чак при пролетното почистване. \"Когато купувам лотарийни билети, никога не гледам тегленето на номерата. Проверявам дали съм спечелила чак след няколко дни. Този път не знаех обаче, че котката ги е бутнала от шкафчето\", обясни тя. Късната проверка показала, че единият от билетите е печеливш и жената потърсила печалбата си от клона на лотарията в Балтимор. \"Нямам големи планове за парите - каза късметлийката. - Ще направя някои ремонти у дома и ще даря 10 процента на църквата си. Ще използвам част от сумата, за да помогна на хората.\" Сподели:", "date": "2019.05.03", "title": "Котка скри печеливш билет от лотарията"}
{"url": "https://pik.bg/%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87%D0%BD%D0%BE%D1%82%D0%BE-%D0%B8%D0%B7%D0%BA%D0%B0%D1%87%D0%B2%D0%B0%D0%BD%D0%B5-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D1%89%D0%B5-%D0%B5-%D0%BD%D0%B0-4-%D0%BC%D0%B0%D0%B9-news838438.html", "text": "На 4 май (събота) ще се състои традиционното колоездачно изкачване на Витоша. Официалният старт ще бъде даден в 14.00 часа пред резиденция \"Бояна\". Финалът на 20.5-километровото трасе е пред хижа \"Алеко\", съобщиха организаторите. А над 200 състезатели от 23 клуба във всички възрастови групи ще участват в колоездачния \"Мемориал Димитър Котев\" в София. Надпреварата с награден фонд 2520 лева ще се състои на 5 май (неделя) до зала \"Арена Армеец\", като ще включва 36 обиколки от по 930 метра с премийни спринтове на всеки три обиколки. Началото ще бъде дадено в 11.00 часа при най-малките, при които се очаква да се включат около 60 деца. Ветераните стартират в 13.00 часа, а мъжете започват в 15.00 часа. Стартът е първи кръг за сезона в десетото издание на колоездачната купа \"Долчини\", която включва още шест състезания - в Дупница и Паничище (18 и 19 май), в Чепеларе и Пампорово (7 и 8 юни) и завършва на 6 и 7 юли в района на Банско и Разлог, като последните две надпревари са включени в календара на Международния колоездачен съюз (ЮСИ). Сподели:", "date": "2019.05.03", "title": "Колоездачното изкачване на Витоша ще е на 4 май"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D1%88%D0%B5%D0%B9%D1%85%D0%BE%D0%B2%D0%B5%D1%82%D0%B5-%D0%BE%D1%82-%D0%BA%D0%B0%D1%82%D0%B0%D1%80-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D0%BF%D1%81%D0%B6-news838461.html", "text": "Катарските собственици на Пари Сен Жермен обмислят оттегляне от клуба, съобщава \"Льо Паризиен\". Базираната в Лондон \"Катар Спортс Инвестмънтс\" възнамерява да намали финансирането на клуба в близките години, а след световното първенство през 2022 година, което ще се проведе в Катар, може и да прекрати участието си в клуба. Причина за промяна в намеренията на катарците е в постоянните критики по техен адрес. Собствениците са недоволни от подигравките, които търпят във Франция след всеки провал на ПСЖ в Шампионска лига. Високите данъци във Франция също не устройват катарците, които от влизането си в клуба през 2011 година са платили на френските власти 1 милиард евро. Според информациите катарците може да пренасочат финансирането си към италианския Рома, като дори вече са водени преговори с президента на римския клуб Джеймс Палота. Сподели:", "date": "2019.05.03", "title": "ЖЕСТОК УДАР: Шейховете от Катар се оттеглят от ПСЖ"}
{"url": "https://pik.bg/%D0%B5%D1%81-%D1%81%D0%BA%D0%BE%D1%87%D0%B8-%D0%BF%D1%80%D0%BE%D1%82%D0%B8%D0%B2-%D0%BC%D0%B5%D1%80%D0%BA%D0%B8-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%BA%D1%83%D0%B1%D0%B0-news838423.html", "text": "Европейският съюз обеща мерки, за да отговори на пълното прилагане на закона \"Хелмс-Бъртън” от САЩ, което ще отвори пътя за съдебни дела в американските съдилища за конфискувана от Куба собственост. ЕС смята, че ходът на САЩ противоречи на международното право и Брюксел ще използва всички подходящи мерки за справяне с последиците от закона \"Хелмс-Бъртън”, включително във връзка с неговите права на СТО, гласи изявление на шефа на дипломацията на ЕС Федерика Могерини. Администрацията на президента Доналд Тръмп обяви, че ще разреши воденето на съдебни дела в американските съдилища за имущество, конфискувано от комунистическото правителство на Куба, като наложи прилагането на закона \"Хелмс-Бъртън” от 1996 г., който беше отменена от последователни президенти. \"Европейският съюз изразява дълбоко съжаление за пълното активиране на закона „Хелмс-Бъртън” (LIBERTAD) от САЩ от 1996 г.”, каза Могерини. \"Решението е нарушение на ангажиментите, поети в споразуменията между ЕС и САЩ от 1997 г. и 1998 г., които оттогава са били спазвани от двете страни без прекъсване“, посочи още тя. По думите й това ще предизвика ненужни търкания и ще подкопае доверието и предвидимостта в трансатлантическото партньорство, съобщава БГНЕС. В резултат на действията на американското правителство кубинско-американците с американско гражданство от четвъртък могат да предявят иск за обезщетение в американските съдилища от кубинското правителство или частни компании заради \"откраднатите\" им имоти на острова. Активирането на закона „Хелмс-Бъртън” има за цел да отслаби кубинското правителство, което Вашингтон счита за стоящо зад президента на Венецуела Николас Мадуро и президента на Никарагуа Даниел Ортега. Сподели:", "date": "2019.05.03", "title": "ЕС скочи против мерки на САЩ срещу Куба"}
{"url": "https://pik.bg/%D0%BA%D0%BE%D1%89%D1%83%D0%BD%D1%81%D1%82%D0%B2%D0%BE-%D0%BF%D0%B8%D1%88%D0%BB%D0%B8%D0%B3%D0%B0%D1%80%D0%B8-%D0%BE%D1%88%D1%83%D1%88%D0%BA%D0%B0%D1%85%D0%B0-%D1%82%D1%80%D0%B8-%D0%BF%D0%B0%D1%80%D0%B0%D0%BA%D0%BB%D0%B8%D1%81%D0%B0-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-news838401.html", "text": "Три дни преди това, била получена жалба от 62-годишна жена от Павелско, че е разбита входната врата на параклис \"Света Богородица\", на който тя е отговорник. Параклисът се намира в гробищния парк на селото. Жената заявила, че липсват парите от дарения и продажба на свещи. При огледа е установено, че е разбита и входната врата на намиращ се в същия гробищен парк параклис \"Свети Георги\", като от него също липсват парите от дарения и продажба на свещи. По трите случая е работил екип от криминалисти и разследващ полицай при РУ-Чепеларе, които са установили, че евентуални извършители на деянията са четирима младежи на възраст между 14 и 17 години, настанени в дом за деца, лишени от родителски грижи в Нареченски бани. Момчетата са извършвали деянията в различно съучастие, като всеки от тях има и други подобни прояви. Работата по случаите продължава. Сподели:", "date": "2019.05.03", "title": "КОЩУНСТВО: Пишлигари ошушкаха три параклиса в Родопите"}
{"url": "https://pik.bg/%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%80%D0%B0%D0%B1%D0%BE%D1%82%D0%B5%D0%BD-%D0%B4%D0%B5%D0%BD-%D0%BE%D1%82%D0%BF%D1%83%D1%88%D0%B2%D0%B0%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D0%B7%D0%B0-%D1%82%D1%80%D0%B0%D1%84%D0%B8%D0%BA%D0%B0-%D0%BF%D1%80%D0%B5%D0%B4%D0%B8-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news838571.html", "text": "От 16 ч. до 20 ч. днес се ограничава движението на камиони над 12 тона по автомагистралите и най-натоварените отсечки. За улеснение на трафика от 10 ч. тази сутрин до неделя, в района на ремонтираните виадукти по автомагистралите \"Хемус\" и \"Тракия\" ще има по две ленти за Бургас и Варна и по една за София. От Пътната агенция напомнят на водачите да карат със съобразена скорост и да не използват аварийните ленти за изпреварване. В последния работен ден преди Гергьовден са предприети специални мерки за безопасно придвижване по основните пътища в страната. Сподели:", "date": "2019.05.03", "title": "В ПОСЛЕДНИЯ РАБОТЕН ДЕН: Отпушват магистралите за трафика преди Гергьовден"}
{"url": "https://pik.bg/%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%BF%D1%80%D0%BE%D0%BB%D0%B5%D1%82-%D0%B4%D0%BD%D0%B5%D1%81-%D1%89%D0%B5-%D0%B5-%D1%81%D0%BB%D1%8A%D0%BD%D1%87%D0%B5%D0%B2%D0%BE---%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-27-%D0%B3%D1%80%D0%B0%D0%B4%D1%83%D1%81%D0%B0-%D1%81%D1%83%D1%82%D1%80%D0%B5%D1%88%D0%BD%D0%B0-%D0%BC%D1%8A%D0%B3%D0%BB%D0%B0-%D0%BF%D1%80%D0%B5%D1%87%D0%B8-%D0%BD%D0%B0-%D1%88-news838533.html", "text": "Днес в сутрешните часове на отделни места в низините ще се образува краткотрайна мъгла. Минималните температури ще бъдат между 6° и 11°. Утре ще бъде предимно слънчево, след обяд над планинските райони с временни увеличения на облачността, но вероятността за валежи е много малка. Ще духа слаб юг-югозападен вятър. Температурите ще се повишат и преобладаващите максимални ще бъдат между 22° и 27°. Атмосферното налягане е и ще се задържи малко по-ниско от средното за май. Над планините ще преобладава слънчево време, след обяд с развитие на купеста облачност, но само на отделни места ще превали краткотрайно. Ще духа до умерен югозападен вятър. Максималната температура на височина 1200 метра ще бъде около 15°, на 2000 метра – около 7°. Над Черноморието ще бъде предимно слънчево. В сутрешните часове на отделни места с намалена видимост. Ще духа слаб югозападен вятър. Максимални температури на въздуха: 20°-23°. Температурата на морската вода е 15°-16°. Вълнението на морето ще бъде 1-2 бала. На 03.05.2019 слънцето ще изгрее в 06:19 часа и ще залезе в 20:29 часа. Продължителност на деня 14:10 часа. На 03.05.2019 луната ще изгрее в 05:56 часа и ще залезе в 18:53 часа. Осветеност на диска в 0h UT 4 %. Фаза на луната: новолуние. Сподели:", "date": "2019.05.03", "title": "ИСТИНСКА ПРОЛЕТ: Днес ще е слънчево - живакът скача до 27 градуса! Сутрешна мъгла пречи на шофьорите (КАРТА)"}
{"url": "https://pik.bg/%D0%B8-%D0%B1%D0%B8%D0%B0%D0%BD%D0%BA%D0%BE%D0%BD%D0%B5%D1%80%D0%B8%D1%82%D0%B5-%D0%BD%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0-%D0%B7%D0%B0-%D1%80%D0%B0%D0%B1%D0%B8%D0%BE-news838424.html", "text": "Италианският гранд Ювентус е поредният клуб, който иска да привлече в състава си полузащитника Адриен Рабио. Според \"Тутоспорт\" ръководството на Юве сериозно обмисля възможността да предложи договор на талантливия халф на Пари Сен Жермен, който през лятото става свободен агент. Изданието твърди, че спортният директор на \"бианконерите\" Фабио Паратичи води преговори с майката на Адриен Рабио - Вероник, която е и негов личен агент. 24-годишният футболист отказа да поднови договора си с ПСЖ и след това беше отстранен от първия отбор на парижкия гранд. Реал Мадрид, Ливърпул и прочие колоси са свързвани със сериозен интерес към Рабио. Сподели:", "date": "2019.05.03", "title": "И \"бианконерите\" на опашката за Рабио"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%81%D0%BF%D0%B5%D1%88%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BB%D0%B5%D0%BA%D0%B0%D1%80%D0%B8-%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B0%D0%BD%D0%B8%D0%B5%D0%B2-%D0%B4%D0%B0%D0%B2%D0%B0%D1%82-%D0%BE%D1%89%D0%B5-50-%D0%BC%D0%BB%D0%BD-%D0%B7%D0%B0-%D0%B7%D0%B4%D1%80-news838593.html", "text": "Премиерът Бойко Борисов разговаря с представители на Българския лекарски съюз (БЛС) и министъра на здравеопазването Кирил Ананиев, съобщиха от правителствената информационна служба. Срещата се провежда в Министерски съвет. Чрез субсидията трябва да се повиши стартовата заплата на медицинските сестри и тя да стане 950 лв. Парите се отпускат от бюджета на здравното министерство. Борисов разговаря с с председателя на Българския лекарски съюз д-р Иван Маджаров, с представителя на Сдружението на областните болници д-р Тодор Черкезов и с председателя на Националното сдружение на общинските болници в България д-р Неделчо Тотев. На разговорите присъстваха също министърът на здравеопазването Кирил Ананиев, заместник-министърът Жени Начева и директорите на „Пирогов“ и Александровска болница проф. Асен Балтов и доц. Костадин Ангелов в качеството им на представители на сдружението на държавните болници. По време на срещата при премиера Борисов беше обсъден механизмът, по който болниците да получат допълнителни средства през второто полугодие на годината през бюджета на Министерството на здравеопазването и чрез увеличение на цени на клиничните пътеки по линия на здравната каса. Всички участници в разговорите при премиера Борисов се обединиха около решението приоритетно да бъдат увеличени цените на клиничните пътеки, свързани с детското и майчино здравеопазване. Председателят на БЛС благодари за срещата при премиера и обясни: \"На днешната среща се постигна споразумение по най-бързия начин да се премине към повишаване цените на най-недофинансираните пътеки - тези за лечение на деца и бременни жени. Ние заявяваме, че освен парите, които са осигурени чрез МС  трябва да се върви и през законовия път чрез НЗОК за увеличаване цените на клиничните пътеки. БЛС настоява, ако има икономия на средства за тази година, те да бъдат насочени към изплащането на надлимитна дейност\". Директорът на \"Пирогов\" проф. Асен Балтов отбеляза, че средствата за специалистите по здравни грижи не са на нужното ниво: \"Вече имаме ясни и конкретни суми, което ни дава възможността за преразпределение на нашия ресурс и ние да отпуснем повече средства за фонд \"Работна заплата\". Мисля, че нещата вече ще тръгнат в нормален ред\". В резултат на постигнатите договорености днес ще бъдат коригирани цените на основни клинични пътеки в лечебните заведения - например такива, свързани с детското и майчиното здравеопазване, както и клинични пътеки в областта на пулмологията и други звена. Това ще доведе до увеличаване приходите на лечебните заведения. Д-р Тодор Черкезов, председател на Контролния съвет на Националното сдружение на областните болници заяви: \"Областните болници работят в специфични условия и ние не сме достигнали нивата на заплащане на колегите от университетските болници. От днешната среща има три позитивни момента. На първо място - отпуснати са достатъчно средства, на второ място - че те ще бъдат усвоени през увеличаване цените на клиничните пътеки и на трето място - разработената стратегия от МЗ, която осигурява финансирането в сектора. Тези три механизма ни дават основание да мислим, че когато те бъдат реализирани правилно, ще можем да осигурим и договорените възнаграждения в нашата система\". Министър Ананиев обобщи: \"Ние ще използваме единствено и само законоустановените механизми за финансиране на лечебните заведения. Такава е Наредба 3 - за финансиране на високопланински и трудно достъпни лечебни заведения, както и на психиатричните лечебни заведения. Вторият механизъм е финансиране през НЗОК по клинични пътеки - някои пътеки с десетилетия не са изменяни като цена, не е финансиран достатъчно добре и клиничният персонал. Акцентът ще е върху разходите за персонал. МЗ е готово с методиката за формиране разходите за персонал и определяне на индивидуалните работни заплати. На финалната права сме да приключим работата по тази методика, която ще бъде готова до 15 май. Тази методика цели едно справедливо, обективно, недискриминационно разпределение на разходите за персонал. За нас изключително важно е да остойностим по един законов начин всички разходи, свързани с майчиното и детското здравеопазване\". Министър Ананиев сподели, че разпределението на средства за конкретните лечебни заведения се извършва на базата на вътрешни правила. \"Ситуацията в различните лечебни заведения е много различна. Целта е да се остойности по достойнство труда на хората, които работят в тези лечебни заведения. От 1 юни ще бъдат променени съответните клинични пътеки и от 1 юни ще започне финансирането на лечебните заведения по Наредба 3 на МЗ. Касово заплатите ще бъдат изплатени през месец юли\". Целта на срещата е да се обсъди как ще бъдат изразходвани допълнително отпуснатите през април 50 млн. лв. Сподели:", "date": "2019.05.03", "title": "ПЪРВО В ПИК TV: Борисов на спешна среща с лекари и министър Ананиев. Дават още 50 млн. за здравеопазването (ОБНОВЕНА/СНИМКИ)"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BE%D0%B1%D0%BB%D0%B0%D1%81%D1%82-%D1%85%D0%B0%D1%81%D0%BA%D0%BE%D0%B2%D0%BE-%D0%BD%D0%B0-3-%D0%BC%D0%B0%D0%B9-news838625.html", "text": "Водачът на листата на ГЕРБ и СДС Мария Габриел ще посети днес област Хасково. В 11.00 часа Мария Габриел ще разговаря с кмета на община Любимец инж. Анастас Анастасов. В разговорите ще участват областният координатор на ГЕРБ-Хасково Делян Добрев, народните представители д-р Георги Станков, Евгения Ангелова и Митко Полихронов. Гостите ще разгледат строящия се нов Младежки дом в Любимец и реновираната Специализирана болница за рехабилитация в града. В 13.30 часа Габриел ще бъде гост на кмета на община Свиленград инж. Георги Манолов. Тук тя ще разговаря с екипа, който работи вече повече от 10 години по европейски проекти и програми, и благодарение на който в Свиленград са направени големи инвестици с евросредства. В 15.00 часа водачът на листата на ГЕРБ и СДС ще посети Харманли. Там по покана на кмета Мария Киркова ще бъдат разгледани някои от обектите-символи на Харманли, които предстои да бъдат възстановени - Гърбавият мост и местността Извора на Белоногата. В 16.30 часа Мария Габриел и народните представители ще посетят ОУ \"Шандор Петьофи\" и ДГ \"Слънце\" в Хасково. Двата обекта са част от проект по програма Региони в растеж, благодарение на който в Хасково бяха реновирани училищни сгради и детски градини. По-късно Мария Габриел ще посети най-големия хасковски квартал \"Орфей\", където са санирани по Националната програма за енергийна ефективност десетки блокове. В 18.00 часа тя ще посети изложбата „Творчество без граници“ и ще участва в награждаването на участниците в 10-ти юбилеен конкурс, организиран с нейна подкрепа. Сподели:", "date": "2019.05.03", "title": "Мария Габриел ще посети област Хасково на 3 май"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%B5%D0%BD-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-news838567.html", "text": "Не се намесвайте във финансовите проблеми на ваш приятел. Не бъдете прекалено откровени и не споделяйте бъдещите си планове. Начинанията са успешни и ви зареждат с увереност. Новина за приходи може да ви подтикне към излишни разходи или към неоправдана щедрост. От сутринта ви чака труден и напрегнат ден, а и сте уморени. Предстои ви сериозна работа и провеждане на делови срещи, които са от огромно значение за вашите бъдещи планове. Денят е успешен за изява на тези от вас, които се занимават с изкуство или с научна работа. Ще спечелите неочаквано пари от спешна задача, която ви поставят в този ден. Решете дали е добре да поставите ново начало или е по-полезно за вас да се отдадете на рутинните си служебни занимания. В двата случая успехът е с вас. Неочаквани събития може да нарушат спокойствието ви. Не се напрягайте, като се натоварите с допълнителна работа, която може да не се окаже така доходна, както са ви казали. Откажете я. Не планирайте делови срещи и не влизайте в спор с вашите колеги. Сутринта не се сърдете, ако получите градивна критика, но не отговаряйте на близките и колегите и с нападателно поведение. Тя ви помага ви успехът да ви изпълни със задоволство. Налага се през целия ден да сте на работното си място, но не ви се работи. Трудностите в общуването на работното място са причина за разправии с вашите колеги. Настроението ви е променливо, но успехът няма да ви изостави, ако сте отговорни към задълженията си. Предприемайте промените предпазливо и не допускайте да ви тласнат в погрешна посока. Денят е особено успешен, ако се вслушвате в интуицията си. Не се опитвайте да надскачате себе си. Ако се преуморите може да не завършите задачите си в указания срок и да търпите наказания. Ако сте умерени и търпеливи, ще се справите отлично. На всяка цена отложете планираните деловите срещи и разговори. Няма да бъдат успешни и предложените ви инвестиции. Не рискувайте! Вашите колеги се опитват да ви вменяват неуспехи, но вие не се отказвайте от начинанията и ще пожънете признанието, което заслужавате. Заемете се с рутинните си служебни задължения следобед, за да не изостанете с приключването на вече започнати задачи. Тревожите се заради странното и обидно поведение на ваш колега, който отказва да се съобрази с новите правила на работното място, въпреки че те са причината да успявате в следващите дни. Старанието на вашето работното място и отхвърлянето на неотложните задачи до края на деня, ще ви донесе материални успехи и признание. Анализирайте  работата си през последните дни, за да извлечете от нея полезната информация, която ви е необходима. Предприемете промени. Начинанията ви носят успех. Сутринта ще ви зарадва новина за приходи. Ще бъдат добра оценка на възможностите ви. Въпреки неприятностите сте се втурнали към мечтаната цел. Новите идеи са причина да не завършите започнатото. Съчетайте старите и новите си задачи, за да не се провалите заради неспазени срокове. Завършете докрай започнатото до вечерта. Финансовите постъпления, които ще реализирате днес са причина за всеобща завист и ще ви принудят за прекратите отношенията си с ваши приятели. Отложете деловите срещи и разговорите, свързани с разискване на служебни проблеми. Бъдете сдържани в общуването с познати, роднини и приятели. Сподели:", "date": "2019.05.03", "title": "САМО В ПИК: Топ астроложката Алена с пълен дневен хороскоп"}
{"url": "https://pik.bg/%D0%B2%D0%BC%D1%80%D0%BE-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D1%81%D0%BF%D1%80%D0%B5%D1%82%D0%B5-%D0%BC%D0%BE%D1%80%D0%B0-%D0%BD%D0%B0%D0%B4-%D0%BF%D1%87%D0%B5%D0%BB%D0%B8%D1%82%D0%B5-news838622.html", "text": "Искаме незабавно да свикате Експертния консултативен съвет по пчеларство! Създалата се ситуация може да доведе до нарушаване на екосистемите в засегнатите региони. Това се посочва в отворено писмо от ВМРО към земеделския министър Румен Порожанов по повод тежкия проблем с масовото измиране на пчели. От години ние, Патриотите от ВМРО, чрез нашите народни представители, поставяме въпроса за политиката на държавата в пчеларския сектор. За субсидиите, за контрола над използването на пестициди, за контрола върху самите химикали, част от които имаме съмнение, че са забранени в ЕС. В продължение на два мандата – 43-ото и 44-ото НС, народните представители от ВМРО отправяха питания, провеждаха срещи с представители на министерството и пчеларските браншови организации, в резултат на които постигнахме създаването на Експертния консултативен съвет по пчеларство. Имаме и готов законопроект, който става все по–нужен предвид ескалиращите проблеми в сектора. Поради тази причина ние отново ще го подложим на обществено обсъждане. Ето защо нашият народен представител Красимир Богданов отново внася въпрос до министъра на земеделието Румен Порожанов с настояване той да отговори в спешен порядък какво ще предприеме, за да разреши проблемите на пчеларите. ДО Г-Н РУМЕН ПОРОЖАНОВ МИНИСТЪР НА ЗЕМЕДЕЛИЕТО, ХРАНИТЕ И ГОРИТЕ ВЪПРОС от Красимир Богданов Народен представител от ПГ „Обединени патриоти“ На основание чл. 90, ал. 1 от Конституцията на Република България и чл. 91, ал. 1 от Правилника за организация и дейността на Народното събрание предоставям на вашето внимание следния въпрос : Действията на Министерството на земеделието, храните и горите срещу отравянията на пчелни семейства и нерегламентираното използване на средства за растителна защита Уважаеми господин министър, За пореден път поставям въпроса за нерегламентираното използване на средства за растителна защита и отравянията на пчелни семейства. Въпросът стана особено актуален през последните дни, в които сме свидетели на масов мор при пчелите в резултат на такива отравяния. Очевидно е, че системата въведена от МЗХГ за оповестяване на пчеларите или не работи, или има сериозни нарушения от страна на недобросъвестни земеделски производители. Другият важен въпрос е свързан с използването на забранени в ЕС препарати, които се внасят незаконно в България. И в двата случая обаче не виждаме контролиращата роля на МЗХГ. Не искам да приема, че Министерството си затваря очите или покровителства нарушителите. Като прибавим и липсата на сериозни субсидии за пчеларството - очевидно е, че досегашната политика води до загуба за поминъка на много семейства, а освен това унищожението на цели пчелини ще повлияе на нормалното функциониране на екосистемите в засегнатите райони, ще предизвика проблеми с естественото опрашване и ще се отрази на размера на добивите на съответните култури. Уважаеми господин Порожанов, Моите въпроси са:  Какви мерки предприема Министерството на земеделието, храните и горите по отношение на създаването на ефикасен механизъм за оповестяване на пчеларите при предстоящи пръскания на селскостопанските култури? Колко нарушения при отравянето на пчелни семейства и използването на забранени препарати сте констатирали и какви санкции сте наложили? Призовавам Ви незабавно да свикате Експертния консултативен съвет по пчеларство, да наложите строги санкции на унищожителите на труда на пчеларите и да предприемете законодателни промени, включително криминализиране на отравянето на пчелни семейства. С уважение: Красимир Богданов Народен представител ПГ „Обединени патриоти” Сподели:", "date": "2019.05.03", "title": "ВМРО с призив към министър Порожанов: Спрете мора над пчелите"}
{"url": "https://pik.bg/%D0%BA%D1%80%D0%B0%D0%B9-%D0%BD%D0%B0-%D1%81%D1%82%D0%B0%D1%87%D0%BA%D0%B0%D1%82%D0%B0-%D0%BD%D0%B0-%D0%BF%D0%B8%D0%BB%D0%BE%D1%82%D0%B8%D1%82%D0%B5-%D0%BE%D1%82-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8%D1%82%D0%B5-%D0%B0%D0%B2%D0%B8%D0%BE%D0%BB%D0%B8%D0%BD%D0%B8%D0%B8-news838578.html", "text": "Край на стачката на пилотите от скандинавските авиолинии. Едноседмичните протести засегнаха около 4 000 полета и 380 000 пътници, съобщават световните агенции, цитирани от БТВ. Стачкуваха около 1 400 пилоти от Швеция, Дания и Норвегия. Това коства до 6,5 милиона евро на ден на превозвача според анализатори. Пилотите са постигнали споразумение с ръководството за подписването на нов колективен трудов договор. Те получават 3,5-процентно увеличение на заплатите веднага, още 3 процента през 2020 година и 4 процента през 2021 година. От компанията обаче уточняват, че е нужен поне един ден, за да се върне нормалният режим на работа на полетите им. Сподели:", "date": "2019.05.03", "title": "Край на стачката на пилотите от скандинавските авиолинии"}
{"url": "https://pik.bg/%D0%B0%D0%BA%D1%86%D0%B8%D1%8F-%D1%81%D0%BF%D0%B0%D1%81%D0%B8%D1%85%D0%B0-%D0%B3%D0%BE%D1%80%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BF%D1%80%D0%BE%D0%BF%D0%B0%D0%B4%D0%BD%D0%B0%D0%BB-%D0%B2-%D0%BF%D0%B5%D1%89%D0%B5%D1%80%D0%B0-news838633.html", "text": "Горски служител е спасен след падане в пещера край село Превала. Това съобщиха от ОДМВР- Монтана, цитирани от „Фокус”. Според информацията, в 13:15 часа на 2 май (четвъртък) два екипа на сектор „Специализирани оперативни дейности“ се отзовават на сигнал за паднал горски служител в дълбока пещера в землището на село Превала, в местността Мишин камък. Горският надзирател е изваден от пещерата по алпийски способ с помощта на въжета. При изваждането е бил в адекватно състояние, без видими наранявания. Пренесен е до екипа на ЦСМП Монтана и транспортиран в МБАЛ Монтана. Сподели:", "date": "2019.05.03", "title": "АКЦИЯ: Спасиха горски служител, пропаднал в пещера"}
{"url": "https://pik.bg/%D0%B0%D0%BB%D1%87%D0%BD%D0%B0-%D1%82%D0%B0-%D0%B4%D1%80%D1%8A%D0%BD%D0%BA%D0%B0-%D0%B4%D0%B6%D0%B5%D0%BD%D0%B8-%D1%81%D1%83%D1%88%D0%B8-%D1%81%D0%B5-%D0%BA%D0%B0%D0%BD%D0%B8-%D0%B4%D0%B0-%D0%BE%D0%B4%D0%B5%D1%80%D0%B5-%D0%BA%D0%BE%D0%B6%D0%B0%D1%82%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0---%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D1%82%D1%8A-news837790.html", "text": "Джени Суши, която предяви иск към Кубрат Пулев за сексуален тормоз, е твърдо решена да прибере тлъсто обезщетение. Ако българският професионален боксьор бъде признат за виновен, сумата ще надхвърли значително спечеленото от него от първия му мач в САЩ. Кубрат Пулев се изправи срещу Богдан Дину, за което според изданието е заработил за своя триумф 250 хиляди долара. Изданието \"World Boxing News\" отново обърна внимание на скандала около Кобрата. Според медията Суши търси обезщетение от 600 хиляди долара, пише \"Гонг\". Репортерката иска да спечели 300 хиляди долара,  а останалите 300 хиляди са за адвокатски хонорари. Американската журналистка нае изключително скъп специалист, който да защитава правата й - Глория Олред. Изслушването на Калифорнийската атлетическа комисия ще определи дали Кубрат Пулев ще получи лиценз за мач. Решен да не плаща баснословната сума по-голяма от половин милион долара на Джени Суши, боксьорът и неговият щаб твърдят, че има сериозна доза провокация от страна на репортерката. Адвокатите на Кубрат Пулев твърдят още, че той е загубил и сериозно количество кръв по време на мача с Богдан Дину, както и че е получил удари в главата, което може да е оказало влияние при интервюто. В последствие, след разразяване на скандала от страницата на братя Пулеви във \"Фейсбук\" разпространиха ексклузивни кадри от купона след мача. На тях се вижда Джени Суши танцува в скута на един от приятелите на българския боксьор, чието лице остава замаскирано на кадрите. Всичко тръгна от наглед една безобидна целувка след интервюто на репортерката с Кубрат Пулев. Първоначално репортерката подходи с усмивка и дори благодари на боксьора, но след намесата на главния редактор на медията ѝ Майк Диксън, се стигна и до ангажирането на Глория Олред и делото срещу българина. Сподели:", "date": "2019.05.03", "title": "АЛЧНА, ТА ДРЪНКА: Джени Суши се кани да \"одере\" кожата на Кобрата - вижте какво обезщетение търси от Пулев за онази целувка..."}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82-%D0%BC%D0%B0%D1%80%D0%B8%D0%BD-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8%D1%82%D0%B5-%D0%B0%D1%80%D0%B5%D1%81%D1%82%D0%B8-news838576.html", "text": "Адвокат Марин Марковски коментира пред сутрешния блок на БТВ извършеният от китайски туристи граждански арест на джебчийка във Велико Търново. Юристът разясни какво трябва да се знае при извършването на такова задържане от обикновения гражданин. „Специално за джебчиите има  и е имало и друг път граждански арести – каза адвокат Марин Марковски. - Защото това е скандално. Взимат последните пари на пенсионерите. Тези хора, джебчиите, са специално обучавани. Те не са безопасни. Имат необходимия опит и хората трябва да са много внимателни. Може би трябва, в кръга на шегата, да кажа след случая във Велико Търново, че трябва да си внесем повече китайци. Много е важно, че може по време на задържането да бъдат причинени вреди на този, който се задържа. Законът е категоричен, че на този, който задържа, няма да бъде наложена санкция за това. Има тънки моменти, които се решават от закона. Като видите,че някой краде, сваляте го на земята и чакате да дойде полиция. Когато полицията дойде, те не могат да направят нищо друго, освен да благодарят. Наказателният кодекс много брани човешкото здраве, като едно ощипване реално може да бъде прието като лека телесна повреда.  Не може гражданският арест да се обърне срещу този, който го извършва. От много време се говори едно и също. Всеки има право да се защитава и не е длъжен да се защитава със същото оръжие, с което го нападат. Внимателно проучвах казусите около гражданските задържания по грансиците. Лично съм защитавал Динко. Когато един чужд гражданин преминава границата на неопределеното за това място,  защото има възможности за търсене на политическо убежище, позволява се да бъде задържан. Там задържането обаче трябва да е в рамките на необходимите предели. Да не се отива на побой. Законът дава възможност да с защитава здравето и да се бори с престъпника. Гражданският арест не е свързан само с нападение на потърпевшия. Всеки може да помогне. И това не се отнася само за кражби. Ако видиш някой ученик да чупи стъкло, можеш да го хванеш. Ако някой бие жена на улицата, например, той може да бъде задържан от някъй друг. Не трябва да се иска от хората геройство, защото някой които правят престъпление, са употребили наркотици, носят ножове, може да се стигне до тежки инциденти. Важно е за хората да знаят, например,  че когато двама роми се бият, опиташ ли се да ги разтървеш, и двамата започват теб да бият. Явно си казват: „Това си е наш въпрос и не трябва да се месиш”. Факт, е че когато двама роми си бият, хората е добре да не се месят”. Сподели:", "date": "2019.05.03", "title": "Адвокат Марин Марковски с горещ коментар за гражданските арести"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81-%D0%BD%D0%BE%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-news838627.html", "text": "По повод изявления на министър Румен Порожанов, свързани с „разпоредени стопроцентови проверки на къщите за гости“ и постъпили запитвания от медии в тази връзка, пресцентърът на ПРБ съобщава, че разследващите не работят по въпроса заедно с ведомството. На 23.04.2019 г. по разпореждане на главния прокурор Сотир Цацаров, на Главна дирекция “ Национална полиция“ – МВР са възложени проверки на всички проекти по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 г. – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд „Земеделие“. Предметът на проверките обхваща и работата на тези държавни органи по програмите, финансирани от Европейския съюз. Компанията строи 3 вили в едноименния природен парк, който е само на 3 км. от плажната ивица на Лозенец, с пари от еврофондовете. Според експерти строителството на три къщи по 125 кв. м. им е струвало значително по-евтино. За капак проектирането и плановете на строежа са изпълнени не от кого да е, а от мъжа на Елена Йончева и брат му чрез архитектурната им фирма „Зуум студио“. Това е видно и от сайта им, където гордо са публикували снимки на имотите, както и интериора. Излиза, че голяма част от въпросните Сподели:", "date": "2019.05.03", "title": "ПЪРВО В ПИК: Прокуратурата с нови подробности за проверките на къщи за гости"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-19-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D1%81%D0%B5-%D1%85%D0%B2%D1%8A%D1%80%D0%BB%D0%B8-%D0%BE%D1%82-8-%D0%B8%D1%8F-%D0%B5%D1%82%D0%B0%D0%B6-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news838651.html", "text": "19-годишно момиче от Дупница се хвърли от 8-ия етаж на блока, в който живее с родителите си след скандал с приятеля й. Инцидентът стана тази нощ в жк. “Бистрица”. Момичето веднага е транспортирано в частната болница в Дупница с политравми. Тази сутрин е откарана за “Пирогов”, с опасност за живота. Сподели:", "date": "2019.05.03", "title": "ТРАГЕДИЯ: 19-годишно момиче се хвърли от 8-ия етаж в Дупница"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B3%D0%BE%D1%81%D0%BB%D0%BE%D0%B2%D1%8A%D1%82-%D0%BF%D1%80%D0%BE%D1%84-%D1%80%D1%83%D0%BC%D0%B5%D0%BD-%D0%B2%D0%B0%D1%82%D0%B0%D1%88%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%BF%D0%B5%D1%87%D0%B5%D0%BB%D0%B8-%D0%BD%D0%B8%D1%89%D0%BE-%D0%BE%D1%82-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0%D1%82%D0%B0--news838493.html", "text": "- При всички положения това посещение създава престиж на католическата църква. Това е държавна визита. Българската православна църква не е канила папата. Посещението му не е уместно, особено на фона на скандалите между Вселенската и Руската патриаршия заради автокефалността на Украинската православна църква. То създава неприятно впечатление. - Да , абсурдно е. Както вече казах, това посещение има за цел да укрепи авторитета на католическата църква. Той пострада много п Сподели:", "date": "2019.05.03", "title": "САМО В ПИК! Богословът проф. Румен Ваташки: България не печели нищо от посещението на папата, целта е да се върне загубеният от педофилските скандали авторитет на католическата църква"}
{"url": "https://pik.bg/%D0%B3%D0%B8%D0%B3%D0%B8%D0%BD%D1%81%D0%BA%D0%B8%D1%8F%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%B7%D0%B0%D0%B4%D0%BB%D1%8A%D0%B6%D0%BD%D1%8F-%D1%81-330-000-%D0%BB%D0%B2-news838584.html", "text": "Дълг от над 330 000 лева потърсиха синдиците на КТБ от Гигинския манастир, става ясно от разследване на БТВ. Сумата е била изтеглена от манастира за съфинансиране на ремонт на светата обител с европейски пари. Целта на заема била манастирът да плати на строителите. През януари 2016 г. Брезнишкият районен съд изпраща заповед за изпълнение. От манастира обаче нищо не може да бъде конфискувано. Така строителната фирма завлича банката с 42 млн. лв. Проектите за религиозните храмове се контролират от фонд „Земеделие” - от договорите, до това дали обекта се използва по предназначение. Съмнителното в този случай е, че парите са взети, без този кредит да бъде обезпечен, което е закононарушение. Също така е съмнително, че те са взети през месец май 2014 г., а през юни банката фалира. Засега няма желаещи да изкупят дълга на манастира. Програмата за селските райони финансира 100 процента един ремонт. Само че те се превеждат накрая. Докато парите бъдат преведени, манастирът трябва сам да си осигури средствата. Изтегля кредит и дава сумата на строителната фирма. Тя от своя страна взима парите и изчезва, след което обявява фалит. Проверка по-късно установява, че тази фирма е завлякла над 42 млн. лв. от КТБ. Въпросът е как този заем е изтеглен без обезпечение. Сега кредитът се води на манастира, който не може да го погаси и затова се продава. Сподели:", "date": "2019.05.03", "title": "Гигинският манастир задлъжня с 330 000 лв."}
{"url": "https://pik.bg/%D1%87%D0%B5%D1%82%D0%B8%D1%80%D0%B8-%D0%B5%D0%BA%D0%B8%D0%BF%D0%B0-%D0%BE%D0%B3%D0%BD%D0%B5%D0%B1%D0%BE%D1%80%D1%86%D0%B8-%D0%B3%D0%B0%D1%81%D0%B8%D1%85%D0%B0-%D0%BF%D0%BE%D0%B6%D0%B0%D1%80-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news838684.html", "text": "Пламъци обхванаха две къщи на варненската улица „Стоян Заимов” тази сутрин, съобщи БТВ. Сигналът за огненото бедствие е подаден минути след 11:00 часа, като първоначално на място са били изпратени два екипа пожарникари, но се е наложило изпращането на още два. От полицията съобщиха, че на този етап няма данни за сериозно пострадали в огнената стихия. Една жена е обгазена от вдишания дим. Към момента причините за пожара са неизвестни. Сподели:", "date": "2019.05.03", "title": "Четири екипа огнеборци гасиха пожар във Варна"}
{"url": "https://pik.bg/%D1%88%D0%B5%D1%84-%D0%BD%D0%B0-%D0%B1%D0%B0%D0%B1%D1%85-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D0%BE%D0%B2%D0%B0-%D0%B8%D0%BC%D0%B0-%D0%BB%D0%B8-%D0%BC%D0%B0%D1%81%D0%BE%D0%B2%D0%BE-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%BD%D0%B0-%D0%BF%D1%87%D0%B5%D0%BB%D0%B8%D1%82%D0%B5-%D1%83-%D0%BD%D0%B0%D1%81-news838581.html", "text": "За масов мор на пчелите в страната предупреждават производители. Става въпрос за стотици пчелни семейства, които са отровени. Пчеларите организират протести и настояват държавата да се намеси. Любина Донкова, началник отдел \"Контрол на продукти за растителна защита и торове\" в БАБХ, коментира пред Би Ти Ви. „Причината за случващото се би могла да е различна и ние я търсим – заяви Донкова. -  Не бих казала обаче, че се касае за масов мор. Имаме единични сигнали – около 10 - 12. Става въпрос за село Струпец. Правят се изследвания както на пчелите, така и на растенията – взимат се проби дали е извършено третиране с продукти за растителна защита. Разпоредени са засилени проверки на територията на цялата страна, а не само в района на село Струпец. Има национален план за контрол върху употребата на продукти за растителна защита, както и регионални планове за всички 28 областни дирекции по безопасност на храните. Извършваме и извънредни проверки. Реагираме на абсолютно всички сигнали, подадени от пчеларите”. Любина Донкова уточни, че лицата, които употребяват продукти за растителна защита, са длъжни лично да уведомят собствениците на пчелни семейства и кметовете, че територията се третира. „Има обаче и случаи, в които това не се прави. Тогава се съставят актове и се налагат глоби. Тези лица попадат в графата „рискови” и при тях се извършват планови проверки”, коментира още експертът от БАБХ. За физическо лице глобите са от 1 800 до 2 400 лв., а за юридически – от 2 400 до 3 600 лв. На въпрос дали е възможно ГМО растения да са причината за смъртта на пчелите Донкова заяви, че не смята, че това е причината, тъй като в България отглеждането на ГМО организми е забранено. Глобата е 1 млн. лв. „Нито един земеделски стопанин не би могъл да си позволи да отглежда ГМО у нас. То може да се съдържа в храни и фуражи, но в никакъв случай да се отглежда в България. Ако случайно се открие някакво ГМО, то ще е заради случайно замърсяване”, поясни Любина Донкова. Сподели:", "date": "2019.05.03", "title": "Шеф на БАБХ с коментар за това има ли масово отравяне на пчелите у нас"}
{"url": "https://pik.bg/%D0%B4%D0%BE%D0%BB%D0%BD%D0%B0%D1%82%D0%B0-%D0%BA%D0%B0%D0%BC%D0%B0%D1%80%D0%B0-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%B8%D1%81%D0%BA%D0%B0-%D1%81%D0%B0%D1%89-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B2-%D0%BF%D0%B0%D1%80%D0%B8%D0%B6%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-news838587.html", "text": "Камарата на представителите на Американския конгрес прие текст, който настоява Вашингтон да остане в Парижкото споразумение за климата, съобщават световните агенции, цитирани от БТВ. Според председателя на камарата Нанси Пелоси това е единственият договор, който цели справяне с климатичната криза и изисква план за действие. Дори самата Пелоси обаче признава, че текстът няма да бъде одобрен от Сената, контролиран от републиканците. Според конгресмени-демократи, гласуването му в долната камара все пак \"изпраща важен сигнал\" на съюзниците за \"огромната подкрепа на американците\" за споразумението. Сподели:", "date": "2019.05.03", "title": "Долната камара на Конгреса иска САЩ да останат в Парижкото споразумение"}
{"url": "https://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0-%D0%B1%D0%BE%D0%BC%D0%B1%D0%B0-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D0%BA%D1%80%D0%B0%D0%BB%D0%B5%D1%82%D0%B5-%D0%B8-%D1%88%D0%BF%D0%BE%D1%80%D0%B8%D1%82%D0%B5-news838420.html", "text": "Реал Мадрид е постигнал устна договорка за привличането на халфа Кристиан Ериксен от Тотнъм, твърди \"АС\". Трансферът може да се осъществи през лятото на 2019 година. Визира се, че \"кралете\" все още не са изпратили официална оферта за правата на 27-годишния датския национал. А евентуалната сделка може да надхвърли 100 милиона паунда. Твърди се, че треньорът на Реал Мадрид Зинедин Зидан вижда в лицето на Ериксен един от важните играчи, с които да започне обновлението на състава на \"белите\". Сподели:", "date": "2019.05.03", "title": "ТРАНСФЕРНА БОМБА: Грандиозна сделка между \"кралете\" и \"шпорите\"?"}
{"url": "https://pik.bg/%D0%B0%D1%85-%D1%82%D0%B0%D0%B7%D0%B8-%D0%B3%D0%B0%D0%BB%D0%BA%D0%B0-%D1%87%D0%B0%D0%BB%D0%B3%D0%B0-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%81%D0%B5-%D0%B8%D0%B7%D1%84%D1%83%D0%BA%D0%B0-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F-%D0%BE%D1%82-%D0%B2%D0%B5%D0%BD%D0%B5%D1%86%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news838598.html", "text": "Галена отново успя да изненада своите последователи в социалните мрежи с уникална фотосесия от Венеция. Кадрите са обединени от слогана \"La dolce vita\" или сладък живот. Те са реализирани за ексклузивно интервю на звездата за модно списание. Галена грее на корицата му и доказва, че безспорно има защо да бъде сред световните знаменитости. Фотограф на красивите снимки е Костадин Кръстев - Коко, гримът е на Кирил Чалъков, а прическите в сесията са на Stelyo. За перфектният стил, както винаги заслугата е на стилиста на Добромир Киряков. Сподели:", "date": "2019.05.03", "title": "Ах, тази Галка! Чалга звездата се изфука с уникална фотосесия от Венеция (СНИМКИ)"}
{"url": "https://pik.bg/%D0%B8%D0%B2%D0%B5%D0%BB%D0%B8%D0%BD%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D0%BA%D0%B0%D0%B7%D0%B2%D0%B0%D0%BC%D0%B5-%D0%BD%D0%B5-%D0%BD%D0%B0-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BD%D1%8F%D0%BC%D0%B0-%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B8-news838670.html", "text": "Нашата задача в европейските институции е там да има знаещи и можещи хора. Хора, които познават механизмите на работа на тези институции. Това означава отстояване на възможностите да се ползваме от европейската солидарност. Но това означава и друго - силна защита на националните интереси. Силна защита в посока на това България и нейните региони да имат своето достойно място сред останалите държави -членки на Европейския съюз. Това каза кандидатът за евродепутат от ГЕРБ Ивелина Василева пред над 300 поморийци в залата на НЧ „Просвета 1888“. „България има своето достойно място в Европа и е редно да го защитава. Ние казваме не на двойните стандарти! Няма втора ръка хора, няма втора ръка държави. Това, което ще отстояваме е по-добър живот за българите, повече възможности за икономиката и доходи, които са равни на средноевропейските. Това можем да го направим заедно“, допълни още Василева. Кандидатът за евродепутат припомни няколко от ключовите проекти, променили изцяло облика на община Поморие, сред които: изграждането на Пречиствателна станция за отпадни води, първи етап от строителството на новото Рибарското пристанище, водният цикъл в града, санирането на 17 жилищни и 5 публични сгради и други проекти с екологична насоченост. „Наистина се гордея, че имам и своя скромен принос за изграждането на много важна инфраструктура в Поморие, но искам да поздравя кмета Иван Алексиев за многото проекти, които реализира, а това разбира се става и с вашата подкрепа, с подкрепата на гражданите на общината“, сподели Василева. Предстои реконструкция и рехабилитация на водоснабдителните системи и съоръжения в поморийските села Бата и Страцин, реконструкция на пътната настилка и изграждане на велоалея на общинския път Каменар – Поморие, реконструкция и модернизация на рибарско пристанище Поморие – II етап и реновиране на още две значими сгради – бившият Пионерски дом и бившият Медицински пансионат. „България винаги е била част от Европа, но никога не е била така неразривно свързана, както през последните 12 години. Всеки от нас вижда как се променят нашите градове и села, как се променя обликът на нашия град и на Бургаска област. Всичко това са придобивки в резултат на европейската солидарност, а Ивелина Василева има изключителен принос за реализирането на голяма част от тези проекти“, каза кметът на община Поморие Иван Алексиев в рамките на дискусията. Ивелина Василева оповести още една дълго чакана новина - между 15 и 20 май 2019 г. предстои първата копка за стартиране реализацията на обхода на Поморие: „След дългите процедури, имаме пълната готовност за започване на този проект. Аз, като човек, който е от Бургаска област, имам своята лична кауза да работя в европейските институции за развитието на Черноморския регион и опазването на Черно море. Това от своя страна е предпоставка за развитието на туризъм, рибарство, местни икономически дейности и на населените места по нашето крайбрежие“. На срещата в Поморие присъстваха народните представители от ГЕРБ – Бургас Димитър Бойчев и Ася Пеева, както и общинският координатор на ГЕРБ и председател на Общинския съвет Адам Адамов. Сподели:", "date": "2019.05.03", "title": "Ивелина Василева в Поморие: Казваме не на двойните стандарти! Няма втора ръка държави"}
{"url": "https://pik.bg/%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B8%D0%B5-%D1%81%D0%BC%D0%B5-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5-%D0%B8-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-news838611.html", "text": "Специалните сили имаме основна и главна роля в Българската армия. С всичко, което правим и се отчита като резултати, ние извоювахме нашето специално, уникално място в архитектурата за национална сигурност. Това коментира пред  БНР командващият Специалните сили бригаден генерал Явор Матеев. Според него, логична следваща стъпка е да бъде създадено командването на Силите за специални операции. Предложението вече беше одобрено на първо четене от ресорната парламентарна комисия, а се очаква и да бъде одобрено от Народното събрание в близките седмици. Заедно с това е предложена и друга промяна - армията да съдейства на държавните органи при противодействие на „други заплахи с особено висока степен на обществена опасност за населението“. Генерал Матеев е убеден, че в напрегната ситуация „границата между тероризма и криминалото е много тънка“. „Според мен е нормално всеки управленец да търси възможност с всички сили и средства, с които разполага държавата, да реши от раз тази криза – коментира бригаден генерал Матеев. - Като има сили и средства, които могат да помогнат, защо да не помагат, ако това се извършва съгласно закона. По този член малко се разширяваха не правомощията, а възможностите, при които те могат да бъдат използвани. Излишно подчертавам – възможностите. В Холандия, например, специалните сили са ангажирани дори в предотвратяване на трафика на наркотици”. Към работата в Специалните сили има голям интерес, категоричен е командирът. Желаещи има още преди обявяването на конкурса. Структурата обаче има и собствени начини за набиране на желаещи, като разчита на прекия контакт. „Участваме в страшно много патриотични и обществени меропрития – коментира бригаден генерал Матеев. - Движим се непрекъснато между хора. Имаме допир до спортни състезания, спортни клубове и така нататък. Непрекъснато сме в контакт с такава категория цивилни граждани, които могат да бъдат евентуалните кандидати за служба в специалните сили. Дори се стремим да подбираме основно спортисти, независимо какви спортове - хора, които спортуват, които имат добра физическа натренираност, добра обща култура и са свикнали на дисциплина. Тези хора при нас по-лесно могат да се справят със задачите. Не всички могат да преминат медицинските прегледи и тестове - те са доста високи за специалните сили поради простия факт, че повечето длъжности изискват летателна парашутна годност“. Бригаден генерал Явор Матеев каза още че в последните години новопостъпилите са повече от напусналите. Признава, че нивото на заплатата оказва влияние. „При нас много хора идват заради адреналина и желанието да служат на отечеството – коментира той. - Това го поставят на първо място. Тези, които поставят на първо място заплащането, те намират начин да си тръгнат“. Често тези, които поставят на първо място парите, отиват в частния сектор, след като са били обучени. \"Това според мен е проблем и на Министерство на отбраната, и на законодателството като цяло -  да се намери такъв механизъм, че тези, които не са изпълнили подписаните договори - не само при нас -  трябва да има сериозни неустойки и санкции – анализира той. - В момента се прилагат някакви общи правила на Кодекса на труда. Не съм съгласен, защото в края на краищата това е Българска армия - тук се спазва бойна готовност, плановете и така нататък. Би трябвало да има някаква разлика. В края на краищата, като не си си изпълнил дори първия професионален договор, не да си тръгваш с две заплати, защото си служил две години, а да дължиш сериозна неустойка на армията и на държавата. Не са се усетили! Трябва да се реши, не за да ги задържаме насила, а за да си прави всеки добре сметката“. Бригаден генерал Явор Матеев представя работата в Специалните сили като „адреналин и приключения“ и твърди, че те не искат много от модернизацията. „Стреляме изключително много с различни видове оръжия, физическата подготовка е в култ. Само си помислете колко плаща един цивилен, който иска да да направи един парашутен скок – каза той. - Хората плащат пари, а ние ги даваме безплатно тези неща на младите. Това е голяма тръпка. Специалните сили някой може да си мисли, че са много скъпи, но в края на краищата са най-евтините за превъоръжаване и за оборудване сили, а ако теглим това, което се получава насреща срещу това, което се влага, най-ефективно за държавата и за армията е да поддържа специални сили“. Сподели:", "date": "2019.05.03", "title": "Командващият Специалните сили: Ние сме най-евтините за превъоръжаване и оборудване"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B7%D0%B0%D0%BC-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%B4%D0%B0%D0%BB%D0%B0%D0%B2%D0%B5%D1%80%D0%B8-%D0%BD%D0%B0-%D0%B0-news838697.html", "text": "Осем лица са подведени под отговорност за различни обвинения за злоупотреби с фондове на ЕС. Това заяви пред журналисти зам.-главният прокурор Иван Гешев. Става въпрос за програмите, касаещи развитие на селските райони на първо място и втората програма - конверсия на лозя. Приближени до бизнесмена Миню Стайков опитали чрез измама да получат европари по две програми - за развитие на селсксите райони и за конверсия на лозята. По първата програма искали да вземат 11,5 млн. лева, а по втората - 7 млн. лева, стана ясно от думите на зам.-главния прокурор Иван Гешев. \"Максималните лимити за целия програмен период за първата програма са 3 милиона, за втората - 2 милиона. Фирмите, които са кандидатствали по тези програми, формално не са били свързани с реалните собственици, но всички са роднини, служители, деца на служители, свързани с бизнес империята Карнобат. Реалните пълномощници, т.е. хората, които могат да оперират с парите, са роднини на собствениците на тази бизнес империя или особено приближени лица\", отбеляза прокурор Гешев. \"Става въпрос за периода 2014-2018 г. Обект на тези дела са и самите служители, които са участвали в тези престъпни процедури, отбеляза Гешев. Дали са съдействали, дали е имало \"„чадър\", е обект на проверка и ще бъдат привлечени към наказателна отговорност съответните длъжностни лица от ДФ \"Земеделие\", коментира зам.-главният прокурор. Петима души са със 72-часово задържане, а по преценка на наблюдаващия прокурор ще бъде изменена съответната мярка. Наред с Миню Стайков има и двама обвинени, които са са извън страната. Една жена със здравословни проблеми се намира в Турция, вторият - в страна от ЕС. \"Ще предприемем всички възможни процедури да бъдат призовани всички. Нямам съмнение, че така щеше да се случи и с господин Цветан Василев, ако се намираше в страна от ЕС\", отбеляза Иван Гешев. Той отбеляза, че при проверките за т.нар. къщи за гости няма пречка да бъдат подведени под отговорност \"настоящи и бивши служители на ДФ \"Земеделие\". Относно искането на Миню Стайков за смяна на прокурор Ангел Кънев по две от делата срещу него, Иван Гешев заяви: \"В случая действа прокуратурата, действа и защитата на Миню Стайков. Това, което те правят, би направил всеки подсъдим - използва определени съдебни механизми, за да забави едно производство и - в случая, да компрометира един от наблюдаващите прокурори. Прокуратурата съобщи подробно за този случай... Това е нормална защитна версия, която се прави по правилата на играта\". Сподели:", "date": "2019.05.03", "title": "ПЪРВО В ПИК TV: Зам.-главният прокурор Иван Гешев с горещи разкрития за новите далавери на алкохолния бос Миню Стайков (ОБНОВЕНА)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BB%D1%8E%D0%B1%D0%BE%D1%81%D0%BB%D0%B0%D0%B2-%D0%BF%D0%B5%D0%BD%D0%B5%D0%B2-%D0%BD%D0%B0%D0%BF%D1%83%D1%81%D0%BA%D0%B0-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F---%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D1%81-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-news838704.html", "text": "Любослав Пенев официално потвърди, че напуска треньорския пост в ЦСКА-София. По-рано днес планираната негова пресконференция преди гостуването на тима във варна на Черно море изненадващо бе отменена. Тогава се появиха информации, че тойъ е хвърлил оставка. Пенев потвърди новината в профила си във „Фейсбук”. Сподели:", "date": "2019.05.03", "title": "ИЗВЪНРЕДНО В ПИК: Любослав Пенев напуска ЦСКА-София - треньорът с декларация във фейсбук"}
{"url": "https://pik.bg/%D1%82%D0%BE%D0%BF-5-%D0%BD%D0%B0-%D0%BD%D0%B0%D0%B9-%D0%BF%D1%80%D0%BE%D0%B4%D0%B0%D0%B2%D0%B0%D0%BD%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%BD%D0%B0-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%E2%80%9E%D0%BC%D0%B8%D0%BB%D0%B5%D0%BD%D0%B8%D1%83%D0%BC%E2%80%9C-26-%D0%B0%D0%BF%D1%80%D0%B8%D0%BB---3-%D0%BC%D0%B0%D0%B9-news838710.html", "text": "След горещата новина, че Холивуд е хвърлил око на последния роман на Питър Гадол „Игра на непознати”, той категорично се превърна в най-продаваната книга на издателство „Милениум” през изминалата седмица. В Топ 5 отново се нареждат литературната сензация „Литературен гастроном. 101+ рецепти от любими книги” и „Пентамерон, или Приказка на приказките”, които тази седмица са съответно на второ и трето място. Най-новата стихосбирка на Недялко Йорданов „Сребърна любов. 125 нови стиховторения” продължава да е едно от петте хитови заглавия, които българската публика предпочита. В разгара на риболовния сезон се засилва интересът и към полезната„Джобна енциклопедия на рибите в България”. 1. , Питър Гадол. Когато Езра, приятелят на Ребека, изчезва безследно, полицията е странно незаинтересована от случая. Допускат, че той се е включил в играта на непознати – новият хит сред скучаещите хора в големия град. Всеки от тях си избира случайна жертва и започва непрестанно да я следи, става част от живота ѝ и нейна неизменна сянка във всеки миг от ежедневието ѝ. Ребека се включва в играта, за да търси приятеля си, но неусетно сама се превръща в главен заподозрян. Кой дърпа конците на тази мания и може ли тя да бъде спряна? 2. , Галина Иванова. Уникалният сборник представя кулинарните тайни, които са ни завещали с безсмъртните си книги 80 велики писатели на всички времена - от Бокачо и Даниел Дефо та чак до любимата на малки и големи мегаписателка на 21. век Джоан Роулинг. Ястията, които те сервират на героите си, ще ви отведат на незабравима разходка през вкусовете и гастрономичните удоволствия в литературата, ще ви върнат спомена за любимите книги и със сигурност ще засилят апетита ви както за кулинарни експерименти, така и за още четене. 3. , Джамбатиста Базиле. „Снежанка“, „Пепеляшка“, „Хензел и Гретел“, „Спящата красавица“, „Котаракът в чизми“, „Кралят елен“ са приказки, които слушаме от деца. Ала малцина знаят, че всъщност сюжетите им не принадлежат на Братя Грим или Шарл Перо, а водят началото си от сборника „Приказка на приказките“. Съчиненията в тази книга са повлияли на всички по-късни разказвачи и сладкодумци и са навлезли в европейската култура така трайно, както поемите на Омир, „Божествена комедия“ и драмите на Шекспир. 4. , Недялко Йорданов. Поетичният том събира прекрасните рими, които събуждат твореца преди изгрев слънце всеки ден в продължение на една година. Това е втората фейсбук стихосбирка на любимия поет, в която са поместени 125 лирични шедьовъра. Прочувствените слова са написани неусетно почти на един дъх, в тях Йорданов изразява своите чувства, размисли, терзания, надежди и мечти... 5. , Петър Делчев. Справочник за риболов с познавателна и изцяло практическа насоченост. Книжката представя с факти и илюстрации над 100 вида риби, които представляват интерес за въдичарите. Сподели:", "date": "2019.05.03", "title": "Топ 5 на най-продаваните книги на издателство „Милениум“ (26 април - 3 май)"}
{"url": "https://pik.bg/%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%D1%81%D0%BD%D0%B5%D0%B6%D0%B0%D0%BD%D0%B0-%D0%BB%D0%B5%D0%B5-%D0%BA%D1%83%D1%80%D1%88%D1%83%D0%BC-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8-news838711.html", "text": "Лечителката ясновидка Снежана Димитрова повече от 15 години се занимава с леене на куршум. Има собствен метод, чрез който открива болестите, и той зависи от личното рождено число на човека. Започнала да се учи още като момиче, но доста по-късно успяла да овладее напълно дарбата си. „Леенето на куршум е българска традиция от над 500 години. Обикновено жените, които го правят, предават уменията си на децата и внуците си, защото учебници за това няма, а тънкостите за улавяне са много. И аз взех този занаят от баба. Имала съм всякакви пациенти - лекари, прокурори, депутати, бизнесмени. Непрекъснато ми се налага да чистя хората от уплах, от натрупания стрес. Чрез леенето на куршум помагам при махане на шипове, кисти, при диабет и гуша“, споделя феноменалната Снежа. На 16 години за пръв път посегнала към кафето, а после събирала всичките си познати да им гледа и познава. „Няма да забравя първия си случай. Погледнах в чашката на една приятелка и ѝ казах: „Леле, какъв е този ужас! Ще ти вадят червата едно по едно и след това ще ги връщат“. И след два месеца я оперираха от перитонит“, споделя ясновидката. Баба ѝ забелязала свръхестествената ѝ дарба и я посветила в занаята с леенето на куршум. Обикновено при нея идвали да търсят помощ хора с уплах или стрес, но и такива с болести. Именно това я различавало от повечето леячки. Тази техника отново научила от баба си, която навремето леела на болния оловото на място, на което го боли. „Аз също правя така - лея за различни болести. След това правя паричка от оловото. Давам я на човека да я занесе вкъщи и да спи върху нея толкова дни, колкото е личното му число на раждане. Оловото е феномен, то разваля и проклятия, и магии. С него съм излекувала много хора от шипове, дискови хернии, гуша, кисти“, разказва Димитрова. Ритуалът изпълнявала по следния начин – когато загреела оловото и го пуснела в купата с вода, виждала как то се цепи и заприличва на органа, който е болен. Но оловото не вадело автоматично шиповете. Ако личното число на човека е 33, му казвала да спи 33 нощи над оловната паричка, която му давала, и шиповете започвали да се топят. По нейни думи голяма част от практикуващите нейния занаят давали на хората да пият водата, в която са работили, което било вредно. „Сякаш да изпиеш токсините, от които си се освободил. Някои се мият с тази вода. Не трябва да се прави така, да знаете!“, категорична е Снежана. За нея силата на оловото била огромна, но и проста. „То изкарва негативната енергия от човек под формата на живак. Когато в човека има негативна енергия, във водата падат ситни топчета живак и хората ги виждат. В организма живакът е отрова. От оловото мога да разбера дали в организма му има негативна енергия или натрупани нитрати и шлаки и трябва да се пречисти. След това хората стават спокойни, започват да спят добре. Повечето страхови неврози се лекуват само с това. С лекарства само се \"замазва\" проблемът“, обяснява гадателката, която едновременно с леенето на куршум гледа безпогрешно на ръка, карти, боб, снимка и на Библия. „Ако имаш дарба, можеш да гледаш на различни неща“, заключава тя. Сподели:", "date": "2019.05.03", "title": "Феноменът Снежана лее куршум на депутати и милионери"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%B8%D0%BC-%D1%81%D1%82%D0%B0%D0%B2%D0%B0-%D0%B8-%D0%B4%D0%B6%D1%83%D0%B4-%D0%BB%D0%BE%D1%83-%D1%81-%D1%82%D0%B0%D0%B9%D0%BD%D0%B0-%D1%81%D0%B2%D0%B0%D1%82%D0%B1%D0%B0---%D0%B0%D0%BA%D1%82%D1%8C%D0%BE%D1%80%D1%8A%D1%82-%D1%81%D0%B5-%D0%B7%D0%B0%D0%B4%D0%BE%D0%BC%D0%B8-%D1%81%D0%B0%D0%BC%D0%BE-%D0%BF%D1%80%D0%B5%D0%B4-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%81%D0%B8-%D0%B2--news838605.html", "text": "След като изненадващо актрисата от \"Игра на тронове\" Софи Търнър се омъжи за Джо Джонас в Лас Вегас, още една холивудска звезда мина под венчило без много фонфари, светски шум и папараци. Джуд Лоу вече е женен за своята приятелка Филипа Коън, а двамата са си казала \"Да\" на 30 април в Лондон. В списъка с гости на скромната церемония в църквата \"Олд Мерилбоун\" не фигурираха имена на холивудски знаменитости. На венчавката са били поканени само семействата и близките на младоженците. Лоу и Коън не са допуснали да се правят снимки на тайната сватба. Нейният закрит формат изненада британските медии. По-рано те разгласиха, че Лоу възнамерява да се ожени във Франция в присъствието на свои приятели от Холивуд, отбелязва \"Монитор\". Актьорът и любимата му са заедно от 4 години. Те съобщиха за годежа си през месец февруари тази година. Това е вторият брак за 46-годишната звезда. От 1997 до 2003 година той беше женен за английската актриса Сейди Фрост, от която има три деца. Освен това Лоу е баща на две извънбрачни дъщери - от модела Саманта Бърк и от певицата Катрин Хардинг. Сподели:", "date": "2019.05.03", "title": "КАКВО ИМ СТАВА? И Джуд Лоу с тайна сватба - актьорът се задоми само пред най-близките си в Лондон"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%BC%D0%BE%D1%80%D0%B5%D1%82%D0%BE-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0-%D1%81%D0%BC%D1%8A%D1%80%D1%82-%D0%B7%D0%B0%D1%81%D1%82%D0%B8%D0%B3%D0%BD%D0%B0-%D0%B1%D0%B8%D0%B2%D1%88%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D0%BD%D0%B0-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%80%D0%BE%D0%BD%D0%B0%D0%BB%D0%B4%D0%BE-news838595.html", "text": "Бразилският модел Каролина Битенкур почина при мистериозни обстоятелства, след като яхтата й потъна край бреговете на Сао Пауло, а тялото й беше намерено безжизнено дни по-късно. Блондинката е пътувала с мъжа си, който е загубил контрол над плавателния съд, но впоследствие се е спасил на една от аварийните лодки. Предполага се, че Битенкур е тръгнала да търси кучето си, което също е било на борда и не е успяла да оцелее. Манекенката нашумя през 2005 година, когато годеницата на бразилската футболна звезда Роналдо - Даниела Чикарели, лично й забрани да присъства на сватбата им заради флирт с Феномена, останал в миналото, напомня \"Спортал\". Сподели:", "date": "2019.05.03", "title": "ТРАГЕДИЯ В МОРЕТО: Драматична смърт застигна бивша любовница на Кристиано Роналдо"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%80%D0%B5%D0%BC%D0%BE%D0%BD%D1%82%D0%BD%D0%B8%D1%82%D0%B5-%D0%B4%D0%B5%D0%B9%D0%BD%D0%BE%D1%81%D1%82%D0%B8-%D0%B2-%D0%B4%D0%B2%D0%B0-%D1%83%D1%87%D0%B0%D1%81%D1%82%D1%8A%D0%BA%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%85%D0%B5%D0%BC%D1%83%D1%81%E2%80%9C-news838615.html", "text": "Продължават ремонтните дейности в два участъка на автомагистрала „Хемус“, съобщава радио „Фокус-Варна”. Според информацията, до 24 май движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна. Ограничено е качването и слизането от магистралата при пътен възел „Неофит Рилски“, като движението е пренасочено по път I-2 Варна – Шумен. Двупосочно в едно платно се извършва преминаването в участъка на пътен възел „Повеляново” – пътен възел „Слънчево” от км 406 до км 416. Движението се извършва изцяло в платното за Варна. Превозните средства се отбиват при км 416 до км 406 по път I-2 Русе – Варна. Ограничено е качването в посока София от пътен възел. „Слънчево“ и слизането в посока Слънчево и Тополи на пътен възел „Слънчево“, като движението е пренасочено по път I-2 Русе – Варна. По автомагистрала „Черно море“ движението на виадукт „Звездица“, от км 2+511 до км 2+911, се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. Срокът за приключване на ремонтите е 7 май. Водачите да се движат с повишено внимание по път III-2902 Панорама — Куманово при км 11. В участъка е въведено скоростно ограничение до 30 км/час поради неравности на асфалтовата настилка. Забранено е преминаването на МПС над 10 тона по път I-9 в участъка Кранево – Варна. Обходният маршрут е през Кичево и Оброчище. Сподели:", "date": "2019.05.03", "title": "Важно: Продължават ремонтните дейности в два участъка на автомагистрала „Хемус“"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D0%B2-%D0%BA%D1%8A%D1%80%D0%B2%D0%B0%D0%B2%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D1%81%D0%B5%D1%80%D0%B8%D0%B9%D0%BD%D0%B8%D1%8F-%D1%83%D0%B1%D0%B8%D0%B5%D1%86-%D0%BE%D1%82-%D0%BA%D0%B8%D0%BF%D1%8A%D1%80-news838575.html", "text": "Има три имена на българки в кървавия списък на Никос Метакса  - Чудовището от Никозия. Целият списък е с 32 имена от различни националности. Това заяви пред Нова телевизия Любомир Тодоров, посланик в Кипър. \"Те са изчезнали не наскоро, а през годините. След като те са в официалния списък на кипърската полиция за изчезналите, означава, че българското посолство е помолило местните власти да започнат издирването им. До момента обаче няма официална информация от кипърските власти за инциденти с български граждани\", заяви посланикът. \"Сред общността може да се говорят различни неща, но ние не разполагаме с неофициална или официална информация да има изчезнало българско 16-годишно момиче\", заяви още Тодоров. Той посочи, че не е разговарял с майката на убиеца, която е българка. Според дипломата Метакса е повлиян от баща си, с когото е живял повече. \"Кипърската общественост е потресена. Хората са притеснени, а в социалните мрежи имаше доста негодувания срещу тази ситуация. Кипърското общество е толерантно и мултинационално, тук има много чужденци. Това предизвика наистина голямо възмущение срещу тях\", заяви Любомир Тодоров. Сподели:", "date": "2019.05.03", "title": "ЗЛОВЕЩИ РАЗКРИТИЯ: Българки в кървавия списък на серийния убиец от Кипър"}
{"url": "https://pik.bg/%D0%B0%D0%B2%D1%81%D1%82%D1%80%D0%B8%D0%B9%D1%86%D0%B8-%D1%81%D0%B0-%D0%B2%D0%BB%D0%BE%D0%B6%D0%B8%D0%BB%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-44-%D0%BC%D0%BB%D0%BD-%D0%B5%D0%B2%D1%80%D0%BE-%D0%B2-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D-news838647.html", "text": "Австрийската компания OMV е вложила за първите четири месеца на 2019 година 44 млн. евро във финансирането на строителството на газопровода „Северен поток-2”. Това става ясно от отчет на компанията, цитиран от РИА „Новости”. „Финансовият поток от инвестиционна дейност на компанията през първите четири месеца на 2019 година включва отделянето на средства в размер на 44 млн. евро, свързани със споразумението за финансиране на проекта за газопровода „Северен поток-2”, се посочва в документа. Допълва се, че през първите четири месеца на 2018 година австрийската компания е отделила финансиране за газопровода от 81 млн. евро. Допълва се, че през миналата година от OMV са вложили общо в строежа на газопровода „Северен поток-2” 275 млн. евро. Сподели:", "date": "2019.05.03", "title": "Австрийци са вложили от началото на годината 44 млн. евро в строежа на „Северен поток-2”"}
{"url": "https://pik.bg/%D1%81%D1%82%D1%80%D1%8F%D1%81%D0%BA%D0%B0%D1%89%D0%BE-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%B2%D0%B5%D1%87%D0%B5-%D0%B5-%D0%B7%D0%B0%D0%B3%D1%83%D0%B1%D0%B5%D0%BD%D0%B0-news838648.html", "text": "В предварителен доклад от 1800 страници се констатира, че природата е източник на безброй богатства - вода, храна, енергия, минерали. Тя е щедра към хората. Уловът на риба в световен мащаб се е повишил с 50 процента през последните 50 години. Над 2 милиарда души използват дървата като източник на енергия. Между 25 и 50 процента от фармацевтичните продукти идват от природата. Растенията и микроорганизмите играят ключова роля за филтрирането на водата и за чистия въздух. Флората и океаните поглъщат над половината от емисиите въглероден двуокис, предизвикващ климатичните промени. Но всички тези блага са подложени на унищожение. Хората експлоатират и замърсяват околната среда повече от всякога. В наши дни 75 процента от околната среда на сушата, 40 процента от океаните и 50 процента от реките показват признаци на замърсяване. Вече над 40 процента от земите се обработват или са част от градската среда. Незасегнати и \"в диво състояние\" са едва 13 процента от океаните и 23 процента от земната територия. Изтощаването на обработваемите площи е довело до намаляването на селскостопанските добиви в над 20 процента от земната повърхност, което е засегнало над 3 милиарда души. От 1990 до 2015 година площта на световните гори е намаляла с 5 процента - от 4,28 милиарда хектара на 3,99 милиарда хектара. Експертната група към ООН за биоразнообразието предупреди, че голяма част от природата вече е загубена, а това, което ни е останало, продължава да се руши, предаде Франс прес. Сподели:", "date": "2019.05.03", "title": "Стряскащо: Голяма част от природата вече е загубена"}
{"url": "https://pik.bg/%D1%82%D1%8A%D1%80%D1%81%D1%8F%D1%82-%D1%88%D0%B5%D1%84%D0%BE%D0%B2%D0%B5-%D0%BD%D0%B0-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D0%B2-%D0%B4%D0%B2%D0%B0-%D0%B3%D1%80%D0%B0%D0%B4%D0%B0-%D0%B5%D1%82%D0%BE-%D0%BA%D0%BE%D0%B8-news838639.html", "text": "Конкурс за началници на районните служби на пожа​рната в Ивайловград и Тополовград обяви МВР. Длъжностите са вакантни, а конкурсът е за преминаване в по-висока по вид длъжност на държавните служители в Главна дирекция \"Пожарна безопасност и защита на населението\". Кандидатите трябва да са държавни служители в МВР, да имат придобита минимална образователно-квалификационна степен на висшето образование бакалавър, да са със завършен курс за първоначална професионална подготовка във факултет ПБЗН при Академията на МВР - за тези, които не притежават образователно-квалификационна степен бакалавър по специалност пожарна и аварийна безопасност във факултета. Към крайната дата на обявяване на конкурса кандидатите трябва да имат минимален професионален стаж в МВР - 6 г., от които не по-малко от 3 г. на изпълнителски длъжности, да не са с влязла в сила заповед за налагане на дисциплинарно наказание, да нямат срещу тях образувано дисциплинарно производство, да не са временно отстранени от длъжност. Процедурата трябва да се проведе до 4 месеца от обявяването на конкурса. Сподели:", "date": "2019.05.03", "title": "Търсят шефове на пожарната в два града, ето кои"}
{"url": "https://pik.bg/%D0%B0%D1%82%D0%B0%D0%BA%D0%B0-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D1%8E%D0%BD%D0%BA%D0%B5%D1%80-%D0%BF%D0%BE%D0%B2%D0%B5%D1%87%D0%B5-%D0%B5%D0%B2%D1%80%D0%BE%D0%BF%D0%B0%D1%80%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news838745.html", "text": "Без концерти, без танци, без песни! Партия ATAKA откри предизборната си кампания с категорични искания за предоговаряне на Договора за присъединяване на България към ЕС. Ръководството на партията и кандидатите за евродепутати от АТАКА внесоха в софийската сграда на Европарламента писмо до председателя на ЕК Жан-Клод Юнкер с призив за повече еврофондове за България и равнопоставеност на българските граждани и останалите в ЕС. В документа от АТАКА настояват за Анекс към договора, според чл. 48, въвеждане на минимална заплата не по-малко от 500 евро и минимална пенсия не по-малко от 250 евро за всички страни - членки на ЕС. Искат и промени в Третия енергиен пакет, които да позволят възстановяването на проекта „Южен поток”, подкрепа за АЕЦ „Белене” и по-високи субсидии за селскостопанските производители. В началото лидерът на АТАКА Волен Сидеров се пошегува, че е подарил на Юнкер на последната му визита у нас ракия и оттогава шефът на ЕК получил ишиас. „Сега ракия не нося, нося това писмо-призив”. „За последните 5 години тези 17 евродепутати защо нито веднъж не казаха на българите, че има един чл. 48, по който можем да коригираме някои неща в наша полза. Ние получаваме все още по-ниски еврофондове от сродни на нас държави. Не е справедливо да ни имат като втора ръка граждани на Европа. Искаме по-високи еврофондове, за да може да развиваме тук селското стопанство и индустрия”, обясни Сидеров. Водачът на евролистата д-р Георги Димов добави, че от АТАКА поставят искането за въвеждане на минимални заплати и пенсии в ЕС, тъй като милиони българи са под чертата на бедност. „Ние се борим за социална справедливост за българите. Българите да си вземем това, което ни принадлежи, от ЕС”. От партията на Сидеров искат също ЕС да свали санкциите срещу Русия и да спре натискът да приемем гей бракове и „трети пол”. Сподели:", "date": "2019.05.03", "title": "\"Атака\" с писмо до Юнкер\": Повече европари за България!"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D1%80%D0%B3%D0%B5%D0%BD%D1%8A%D1%82-%D1%85%D0%B5%D0%BA%D0%B8%D0%BC%D1%8F%D0%BD-%D0%B7%D0%B0%D0%B6%D0%B8%D0%B2%D1%8F-%D1%81-%D0%BC%D0%B0%D0%B9%D0%BA%D0%B0-%D1%81%D0%B8-%D0%B8-%D0%B1%D0%B0%D1%89%D0%B0-%D1%81%D0%B8-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news832998.html", "text": "Антон Хекимян вече не живее сам в чисто новия си апартамент. Вместо обаче да съжителства с жена, вечният ерген е прибрал под своя покрив родителите си Златка и Гаро, видяха фотографите на „Ретро“. Журналистът за пореден път затвърждава мнението, че е грижовен син, който жалее за близките си и родния край. Тъй като покрай отминалите великденски празници Тони отново бил на работа и не отскочил до родната Стара Загора, той поканил майка си и татко си да му погостуват в столицата, защото не ги бил виждал от Коледа. За да не ги затруднява да пътуват изтощителните 5 часа с влак или автобус от Града на липите, Антон отишъл да ги вземе лично с лъскавото си ауди. Въпреки че скромните му родители били против идването си в София и дълго време отлагали визитата, понеже не искали да досаждат на сина си, той не им оставил право на избор, когато се появил пред входната врата. Гаро и Златка набързо стегнали малки сакчета с дрехи и вещи от първа необходимост, като дори нямали време да се накипрят за идването в столицата, а баща му тръгнал направо по домашен анцуг. Майка му обаче не пропуснала да пъхне в чантата няколко буркана с домашни вкуснотии, защото имала намерение да поглези Антон с вкусни гозби, докато гостува в дома му. Със сигурност щяла да направи и основно почистване на апартамента му, да изпере и изглади завесите и да подреди секциите му. Тв водещият нямал време да свърши всичко това сам, защото напоследък се прибирал в дома си само за да спи. Освен това майка му била на мнение, че всяка къща имала нужда да бъде пипната от женска ръка, но тъй като той се бавел с избора на снаха, тя щяла да се нагърби с почистването. Не е тайна, че Хекимян е изключително привързан към родителите си и към по-голямата си сестра, която също живее в Стара Загора. Откакто се е разделил с последната си официална половинка Василена Гръбчева, 34-годишният журналист предпочита да прекарва летния си отпуск на морето не с приятели, а със семейството си. Водещият на „Тази сутрин“ е дете от смесен брак между българка и арменец, а за майка си, баща си и кака си казва, че са най-голямата му опора. Сподели:", "date": "2019.05.03", "title": "САМО В ПИК И \"РЕТРО\": Ергенът Хекимян заживя с майка си и баща си (ПАПАРАШКИ СНИМКИ)"}
{"url": "https://pik.bg/%D0%B0%D0%BB%D1%84%D0%B0-%D1%80%D0%B8%D1%81%D1%8A%D1%80%D1%87-%D0%BE%D1%82%D1%87%D0%B8%D1%82%D0%B0-%D0%BF%D0%BE%D0%BD%D0%B8%D0%B6%D0%B5%D0%BD%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B7%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-news838712.html", "text": "Падаща избирателна активност за предстоящите евроизбори и паритет на основните съперници - ГЕРБ и БСП, с минимална преднина на левицата - това сочат данните от национално представително проучване на социологическата агенция \"Алфа рисърч\"*, проведено в периода 20-30 април 2019 г. сред 1015 пълнолетни граждани от цялата страна. Социолозите отчитат, че интензивността на политическите интриги през последния месец разколебава както готовността на избирателите да участват в евроизборите, така и подкрепата им за водещите формации. Сигурните, че ще гласуват на насрочения за 26 май вот за Европейски парламент намаляват от 35.% в края на март до 32.9% в края на април, сочат данните. Това означава, че готови да отидат до урните са около 2.1 млн. избиратели. От агенцията посочват, че имотните скандали продължават да отронват симпатизанти от ГЕРБ. Уточняват обаче, че това не води до ясна тенденция за доминация на БСП. Предимството, с което социалистите влизат в кампанията, е символично. Потенциалът за ГЕРБ е във: по-широката му електорална периферия в големите градски центрове, вътрешните противоречия в левицата, слабата все още мобилизация на конкурентните дясно-центристки формации, коментират от \"Алфа рисърч\". Продължаваща концентрация на националистически вот около ВМРО. Партията подобрява позицията си от март и стартира кампанията с подкрепата на 6.0% от решилите да гласуват. Поотделното явяване на трите партии от Обединени патриоти намалява влиянието им, но както отбелязахме в мартенското проучване, шансът някоя от формациите да привлече симпатизантите от този сектор, би могъл да й гарантира мандат в Европарламента. За момента като такъв център се очертава водената от Джамбазки листа на ВМРО. Това отслабва позициите на другите партии: листата на НФСБ „Патриоти за Валери Симеонов” стартира кампанията с 1.7%, а на Атака – с 1.2% от решилите да гласуват. Вотът и за трите националистически формации обаче е силно реактивен към конюнктурни събития и едно радикализиране на ситуацията е способно за кратко време да предизвика значими амплитуди в него. Сподели:", "date": "2019.05.03", "title": "\"Алфа рисърч\" отчита понижена избирателна активност за евровота"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D1%85%D0%B0%D1%80%D0%BC%D0%B0%D0%BD%D0%BB%D0%B8-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F--news838755.html", "text": "Водачът на листата на ГЕРБ и СДС и настоящ еврокомисар Мария Габриел посети днес строящия се Дневен център за подкрепа на деца с увреждания в Харманли. Той се прави по ОПРР със съфинансиране от държавния и общинския бюджет. Правим всичко възможно да създадем условия за рехабилитация и социализация на децата с увреждания и техните семейства, каза кметът на община Харманли Мария Киркова. \"Трябва да се възползваме от дигиталните технологии и да ги внедрим в този Център, защото позитивните резултати от тях при работа с уязвими групи е доказана\", заяви Мария Габриел. Тя насърчи Центъра в Харманли да внедри технологиите, да търсят възможности по програма \"Хоризонт 2020\" и още при отварянето Центърът да предложи дигитални услуги на своите ползватели. Мария Габриел посети и един от инфраструктурите проекти, които се изпълняват в Харманли. Това е рехабилитация на пътни отсечки Харманли-Бисер, Харманли-Надежден, Харманли-Доситеево, Шишманово-Българин. Това са над 12 км.пътища, които се ремонтират по ОПРСР, а инвестицията е за 6 милиона лева. Мария Габриел подчерта, че за развит земеделски район, добрата инфраструктура е изключително важна. Сподели:", "date": "2019.05.03", "title": "Мария Габриел в Харманли: Дигиталните технологии помагат за лечението на деца с увреждания (СНИМКИ)"}
{"url": "https://pik.bg/%D0%B8%D0%B7%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%B5%D0%B4-%D1%81%D1%8A%D0%B4%D0%B0-%D0%B8%D0%B7%D1%80%D0%BE%D0%B4-%D0%B8%D0%B3%D1%80%D0%B0%D0%BB-%D0%BD%D0%B0-%D1%87%D0%B8%D1%87%D0%BE-%D0%B4%D0%BE%D0%BA%D1%82%D0%BE%D1%80-%D1%81-%D1%82%D1%80%D0%B8-%D0%B4%D0%B5%D1%86%D0%B0-news838642.html", "text": "Окръжната прокуратура в Търговище предаде на съд мъж за блудствени действия с три деца. 40-годишният Дилян Д. е предаден на съд от Окръжната прокуратура в Търговище за блудствени действия с три деца, както и за склоняване на малолетни да наблюдават клипове с полови сношения между възрастни. Пред съда страдащият от разстройство на сексуалното влечение – педофилия, ще отговаря за престъпления, извършени като рецидив. Жертви на сексуалния насилник станали две момчета на 6 и на 8 год. и едно момиче на 9 години. Според обвинението престъпленията били извършени в периода от 1 май до 1 септември 2018 г. по време на лятната ваканция. Престъпните действия на Дилян Д. били улеснени от факта, че децата живеели с насилника в една къща и той успял да се възползва от това и отсъствието на родителите им. Разкриването на престъпната дейност на 40-годишния подсъдим станало случайно. Приятел на бащата на едно от пострадалите деца видял, че 6-годишното момче влиза в къщата заедно с насилника, като носело кафе и запалена цигара. Дилян подкупвал децата с лакомства, давал им цигари и им разрешавал да пият кафе. За да спечели доверието им, пускал детски филми, а впоследствие – и клипове с порнографско съдържание. Включвал се в игрите им, като предлагал да играят на „Чичо Доктор“, а действията си наричал масажи. Началото на наказателния процес, който ще бъде насрочен за разглеждане в Търговищкия окръжен съд, сексуалният насилник ще изчака в плевенския затвор, където ще бъде преведен до дни. От началото на досъдебното производство Дилян Д. е с мярка за неотклонение „Задържане под стража“. Сподели:", "date": "2019.05.03", "title": "Изправят пред съда изрод, играл на \"Чичо Доктор\" с три деца"}
{"url": "https://pik.bg/%D0%B0%D1%82%D0%B0%D0%BA%D0%B0-%D1%83%D0%B4%D1%80%D1%8F-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BF%D1%80%D0%B8-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B0-news838746.html", "text": "Още на 13 юли 2018 г. председателят на ПГ на ОП и лидер на АТАКА Волен Сидеров поиска да му бъде предоставена информация относно договора на държавната телевизия БНТ с агенция „Алфа рисърч”. На 26 юли 2018 г. той получи категоричен отказ с писмо от тогавашния генерален директор Константин Каменаров. В писмото от БНТ до Сидеров пише, че „искането на информация било допустимо, но по същество неоснователно”. Напомняме, че БНТ се издържа от данъците на всички българи, а бюджетът на телевизията се гласува от Народното събрание. Въпреки тези факти от държавната медия пазят договорите си с „Алфа рисърч” като свръхсекретна информация. Сидеров отново ще внесе писмено заявление за предоставяне на достъп до обществена информация относно финансовите отношения на БНТ с манипулативната социологическа агенция. Ако и този път не я получи, Сидеров ще заведе дело срещу БНТ за отказ на информация. Партия АТАКА и Алфа тв започват разследване за корупцията сред социолозите. Следващата седмица партия АТАКА ще внесе законови поправки, с които да поиска осветляване на имотното и финансовото състояние на всички политолози и социолози у нас. След като бяха показани на светло апартаменти и тераси на политици, следва наяве да излязат имотите и парите на тези, които манипулират народа всекидневно. АТАКА ще заведе съдебни искове за търговия с влияние срещу определени социологически агенции. Сподели:", "date": "2019.05.03", "title": "\"Атака\" удря корупцията при социолозите (СНИМКА)"}
{"url": "https://pik.bg/%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BF%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB-%D0%B1%D0%B5%D0%B7-%D0%BC%D0%B0%D1%82%D0%B5%D0%B9-%D0%BA%D0%B0%D0%B7%D0%B8%D0%B9%D1%81%D0%BA%D0%B8-%D0%B2-%D0%BB%D0%B8%D0%B3%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B8%D1%82%D0%B5-news838709.html", "text": "Селекционерът на мъжкия национален волейболен отбор на България Силвано Пранди обяви разширения си състав от 30 играчи за Лигата на нациите, съобшава сайтът на БФ Волейбол. В него няма нито една изненада, като очаквано липсва и звездата Матей Казийски. Новите имена са: Радослав Парапунов, Гордън Люцканов и Ивайло Лалов от Левски и Николай Колев от Черно море. Общо 15 състезатели ще започнат подготовка в понеделник (6 май) в тренировъчната зала на столичната \"Арена Армеец\". През първите дни заниманията ще бъдат водени от помощник-треньора Андрей Жеков, тъй като Силвано Пранди все още има мачове с клубния си отбор Шомон във Франция. След пристигането на италианския специалист ще бъде направена и открита тренировка за медиите. На 21 май ще бъде определена окончателната група от 25 играчи, които ще могат да участват в Лигата. На 23 май отборът пътува за Белград, където на 24 и 25 май ще бъдат изиграни контролни срещи със Сърбия. На 27 май тимът заминава за Аржентина, където е първият турнир от състезанието. Оттам българският тим ще пътува за Китай преди да се прибере в България за домакинския уикенд във Варна (14-16 юни). Сподели:", "date": "2019.05.03", "title": "Очаквано: Националния отбор по волейбол без Матей Казийски в Лигата на Нациите"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B8%D0%B2%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%8F-%D0%BF%D0%B0%D1%80%D0%BA-%D0%B2-%D0%BA%D1%8A%D1%80%D1%88%D0%B8%D1%8F%D0%BA%D0%B0-news838735.html", "text": "По думите му към момента инициативата за спасението на парка вече е подкрепяна от над 7000 души. Премиерът Бойко Борисов е приел поканата да се срещне с протестиращите граждани от пловдивския квартал \"Кършияка“. Сподели:", "date": "2019.05.03", "title": "ЕКСКЛУЗИВНО В ПИК: Бойко Борисов отива в Пловдив за частния парк в \"Кършияка\""}
{"url": "https://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%B7%D0%B0-%D0%BE%D0%BC%D1%8A%D0%B6%D0%B8-%D0%B7%D0%B0-600-%D0%B4%D0%BE%D0%BB%D0%B0%D1%80%D0%B0-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81%D0%BD%D0%B8%D0%BC%D0%BA%D0%B0-news838602.html", "text": "Звездата от \"Игра на тронове\" Софи Търнър вдигна изненадваща сватба с певеца Джо Джонас. За учудване на феновете си двамата се врекоха във вечна вярност по-миналата вечер на церемония в Лас Вегас, която бе водена от имитатор на Елвис Пресли. По план венчавката трябваше да е през лятото във Франция. Без излишни приготовления и притеснения покрай големия ден, двамата станаха съпруг и съпруга със скромен ритуал, струващ едва 600 долара, предава \"Хотнюз\". Софи и Джо бяха сред гостите на бляскавата церемония по връчването на наградите \"Билборд\", но си тръгнаха по-рано. А както се разбра на по-късен етап, причината за това е била сватбата им. Кумове на младоженците бяха по-малкият брат на Джо - Ник, и неговата съпруга Приянка. Сватбената церемония се проведе не къде да е, а в легендарната \"Малка бяла църква\" в Лас Вегас, която е отворена 24/7, за да могат да си кажат заветното \"Да\" всички желаещи. Разбира се, Софи Търнър и Джо Джонас не са първите звезди оженили се във Вегас. Брак в града през годините са сключвали още Франк Синатра и Миа Фароу, Пол Нюман и Джоан Уудуард, както и Брус Уилис и Деми Мур. Сподели:", "date": "2019.05.03", "title": "ИЗНЕНАДА: Звезда от \"Игра на тронове\" за омъжи за... 600 долара в Лас Вегас (СНИМКА)"}
