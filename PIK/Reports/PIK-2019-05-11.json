{"url": "https://pik.bg/%D0%BD%D0%B0%D0%B4-50-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B8%D1%80%D0%B0%D1%82-%D0%B2-%D1%81%D0%B5%D0%BA%D1%81%D0%B0-news840622.html", "text": "Над 50% от британците са склонни да експериментират в секса с отдавнашен партньор. Това разкрива проучване на сексуалните фантазии на жителите на Острова, обхванало 2000 души, пише вестник „Дейли стар”. Две трети от анкетираните смятат, че са по-освободени в сексуално отношение от родителите си, а над 40% споделят, че разговарят открито за сексуалните си фантазии със своите половинки. Една пета от британците си фантазират за секс под душа.  Втората най-разпространена сексуална фантазия е участието в тройка, посочена от 19 процента от анкетираните.  Сред водещите интимни блянове на британците са също сексът в службата, на открито, в обществения транспорт, в самолет и в залата за фитнес. Допитването показва още, че 37 процента от участниците в него са осъществявали фантазията си да правят секс на открито. Приблизително същият процент британци признават, че са се отдавали на интимни страсти в автомобил. Сподели:", "date": "2019.05.11", "title": "Над 50% от британците са готови да експериментират в секса"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BF%D0%B0%D1%80%D0%B8-%D0%BE%D1%82-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B2-%D0%B1%D0%BE%D1%80%D0%BE%D0%B2%D0%B0%D0%BD-news840591.html", "text": "Крадци са задигнаха пари от църквата в Борован, съобщава „Конкурент”, като се позовава на информация от ОД МВР-Враца. За времето от 6 май до 10 май, след като са разбили странична входна врата, апашите проникнали в църквата. От там те откраднали парична сума от кутия за дарения. Сигналът за наглото посегателство е подаден от църковния настоятел. След намесата на полицията извършителите са установени. Четиримата взломители са А.А., М.Р., Б.Л. и Ц.М., всичките от Борован. Парите са похарчени. По случая е образувано досъдебно производство, допълниха от полицията. Сподели:", "date": "2019.05.11", "title": "Скандално: Откраднаха пари от църквата в Борован"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%80%D0%B5%D0%BD%D0%B5%D1%82%D0%B0-%D0%B8%D0%BD%D0%B4%D0%B6%D0%BE%D0%B2%D0%B0-%D0%B6%D0%B8%D0%B2%D0%B5%D0%B5-4-%D0%B3%D0%BE%D0%B4%D0%B8%D0%BD%D0%B8-%D0%B1%D0%B5%D0%B7-%D0%BF%D0%B5%D0%BD%D1%81%D0%B8%D1%8F-news840525.html", "text": "Единствената жена министър-председател на България – Ренета Инджова, вече 4 години живее без пенсия. Битката ѝ с НОИ приключила с неуспех за нея, но въпреки това се опитвала да подкрепя и помага на хора с подобни проблеми. Новината, че Инджова ще бъде лишена от полагаемите си доходи за прослужен стаж, излезе още през 2015-а, но до ден днешен положителен развой на ситуацията все още нямало. Причината служебният ни премиер в периода 1994-1995 г. да не получава пенсия според нея е, че е била уволнена неправомерно, малко преди да навърши изискваната от закона пенсионна възраст. „От 26 г. съм в режим на изключване от обществения и политическия живот, защото съм уволнена неправилно“, коментира тогава с огорчение тя. Въпреки че опитала да осъществи контакт с НОИ, за да бъде разрешен проблемът, това така и не се случило. След като скандалът доби по-широки измерения, беше създаден инициативен комитет Инджова да получи пенсия по заслуги. Събра се подписка, която бе внесена в Министерския съвет. Инициаторите на кампанията очакваха да бъде отворена процедура, въпросът да бъде отнесен до Народното събрание и депутатите да решат да ѝ присъдят индивидуална пожизнена награда във вид на пожизнена пенсия, но и това не се случило. Въпреки че Ренета била наясно, че загрижени за нея хора са подели подобно начинание, тя не го подкрепила, защото не желаела да се моли за подаяние. В годините, в които Инджова живее без пенсия, се говореше, че дори чисти входа на кооперацията, която обитава, срещу заплащане. Информацията се оказа вярна, но начинанието ѝ не продължило за дълго, тъй като съседите настоявали да престане и се сърдели непрекъснато. Обвинявали я, че си правела реклама и въртяла метлата, за да можела да разказва след това на журналисти. „Не искам да си правя пиар с входа. Истината е, че чистех, защото не понасям мръсотията – буквално и преносно“, коментира тогава тя. Сподели:", "date": "2019.05.11", "title": "ДРАМА: Ренета Инджова живее 4 години без пенсия"}
{"url": "https://pik.bg/%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D1%82%D0%BE%D0%BF%D0%BB%D0%BE%D0%BF%D1%80%D0%BE%D0%B2%D0%BE%D0%B4-%D1%81%D0%BF%D0%B8%D1%80%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B4%D0%B5%D0%B9%D0%BD%D0%BE%D1%81%D1%82%D0%B8-%D0%BF%D0%BE-%D1%83%D0%BB-%E2%80%9E6-%D0%B8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8%E2%80%9C-%D0%B8-%D1%83%D0%BB-%E2%80%9E%D1%88%D0%B8%D1%88%D0%BC%D0%B0%D0%BD%E2%80%9C-%D0%B2-%D1%81-news840589.html", "text": "Спират се строителните дейности по ул. „6-и септември“ и ул. „Шишман“ в столицата заради предстояща подмяна на топлопровод. Това обяви заместник-кметът на Столична община Дончо Барбалов по време на проверка на ремонта на ул. „Филип Кутев“, съобщава „Фокус”. „От „Топлофикация“ получихме информация, че се налага да се смени съществуващ топлопровод по ул. „Шишман“ и частично на ул. „6-и септември“, каза той. По думите му топлопроводът е изграждан 1962 г. – 1963 г. и на практика от тогава не е извършван сериозен ремонт. „През последните години има увеличен брой аварии. Само през последната 2018 г. имаме 9 аварии в този район. Необходимо да е да бъде подменен този топлопровод“, обясни той. Барбалов разясни, че в момента „Топлофикация“ осъществява процедури по избор на изпълнител за смяна на топлопровода. „Всичко това е процедура, която отнема време. По тази причина ще бъде изваден от срока на изпълнение на конкретния договор ул. „6-и септември“ и ул. „Шишман“. Срокът вече зависи от „Топлофикация“. Продължава работата по „Граф Игнатиев“, където очакваме да бъде максимално бързо приключен - коментира той. - Изпълнителят по втора зона трябва да приключи това, което е започнал. Срокът на строителя в момента не е спрян. Имат своята задача да приключат това, което са започнали, защото дните си изтичат. Ако не успеят да се справят със срока, ще бъдат налагани санкции. Те са по 1 процент  на ден по стойността на договора, което на практика означава до 4 млн.лв. за централна градска част”. Сподели:", "date": "2019.05.11", "title": "Подмяна на топлопровод спира строителните дейности по ул. „6-и септември“ и ул. „Шишман“ в столицата"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D1%81%D0%BE%D1%84%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%83%D0%B2%D0%B0%D0%B6%D0%B0%D0%B2%D0%B0%D0%BD%D0%B0-%D0%B2-%D0%B5%D1%81-%D0%B8-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B8-%D1%81%D0%B5-%D1%87%D1%83%D0%B2%D0%B0-news840586.html", "text": "България е уважавана в ЕС и мнението ни се чува. Да запазим този авторитет в Европа ще бъде една от каузите на нашия отбор от кандидати за евродепутати. Това заяви водачът на листата на ГЕРБ и СДС Мария Габриел по време на основното предизборно събитие на ГЕРБ в столичния 23 МИР. Кандидатите за депутати в следващия Европейски парламент бяха представени в Южния парк в София, като заедно с Мария Габриел бяха и Андрей Ковачев, Андрей Новаков, Лиляна Павлова, Александър Йорданов и председателят на СДС Румен Христов. „Днес е църковният празник на Светите братя Кирил и Методий. Добър повод да си спомним, че ние сме дали нещо много повече от третата официална азбука на ЕС – ние имаме вяра и традиции, които са крепили българския дух несломим във времена на изпитания. Ние сме част от многообразието на култури в ЕС“, посочи Мария Габриел и допълни, че номер 12 в бюлетината на 26 май е гаранция, че следващите представители на България в ЕП ще работят за съхраняването на българското културно богатство в рамките на Европа. България се развива всекидневно, благодарение на европейската солидарност и работата на институциите. Важно е да помним как изглеждаше София преди ГЕРБ да поеме управлението на столицата и да виждаме днес новите паркове, новите детски градини и училища, обновените улици, подлези, болници и всичко, което ни заобикаля. Това заяви по време на хепънинга кандидатът на ГЕРБ за евродепутат Андрей Ковачев. Според него България върви в правилната посока и от нашите усилия и нашия избор зависи да бъдем равни с останалите европейски народи. „С колегите в Брюксел работим заедно с местната власт и правителството за националния интерес на страната ни. Нашата цел е младите хора да останат да живеят и работят в България. Всеки може да отиде навсякъде по света да учи, да открива нови неща, но нашата цел е младите да имат необходимите условия да се връщат в родината ни“, каза още Ковачев. Според него можем да постигнем това с общи усилия и с подкрепата на отбора на ГЕРБ под номер 12 в бюлетината за европейските избори. Сподели:", "date": "2019.05.11", "title": "Мария Габриел в София: България е уважавана в ЕС и мнението ни се чува"}
{"url": "https://pik.bg/%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D0%B2-%D1%81%D1%82%D0%B0%D0%BC%D0%B1%D0%BE%D0%BB%D0%B8%D0%B9%D1%81%D0%BA%D0%B8-%D1%81-%D0%BF%D0%B0%D1%80%D0%B8%D1%82%D0%B5-%D0%BE%D1%82-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BC%D0%B5-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%B2-%D0%BF%D0%BE-%D0%BC%D0%B0%D0%BB%D0%BA%D0%B8%D1%82%D0%B5-news840588.html", "text": "\"Обновената поликлиника и модерният безплатен транспорт в Стамболийски са примери как в ГЕРБ правим стандарта на живот по-висок\", каза по време на откриването на ремонтираната поликлиника в Стамболийски кандидатът за евродепутат от листата на ГЕРБ и СДС Ева Майдел. По думите й тези инвестиции не идват даром, а са резултат от работата на правителството на Бойко Борисов, усърдната работа на кметове като Георги Мараджиев и евродепутатите от ГЕРБ. \"Докато в ГЕРБ поставяме бъдещето на България на първо място и инвестираме в здравеопазване, образование, транспортна инфраструктура, почти всяко управление на БСП завършва с фалит на държавата и политическа криза\", каза още Майдел. \"Трябва да направим правилния избор на 26 май и да изберем хората, които знаят как да печелят парите от Европа, защото винаги са водени от интересите на българските граждани. Постигнатото от ГЕРБ и евродепутатите е видимо и може да бъде докоснато - улици, здравни заведения, паркове, площади\", каза от своя страна кандидатът за евродепутат Младен Шишков, който също бе на откриването на здравното заведение в Стамболийски. \"Всички положителни промени в общини са благодарение на средствата от Европа и за да продължи започнатото, трябва да изберем №12 от бюлетината за евровота. Това е в името на по-доброто бъдеще на България и на всички българи\", завърши той. Сподели:", "date": "2019.05.11", "title": "Ева Майдел в Стамболийски: С парите от Европа подобряваме качеството на живота в по-малките общини"}
{"url": "https://pik.bg/%D0%BE%D1%82%D0%B2%D0%BE%D1%80%D0%B8%D1%85%D0%B0-%D1%81%D1%83%D1%85%D0%BE%D0%BF%D1%8A%D1%82%D0%BD%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BC%D0%B5%D0%B6%D0%B4%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8-%D0%B1%D1%80%D0%B0%D0%B7%D0%B8%D0%BB%D0%B8%D1%8F-news840562.html", "text": "Вицепрезидентът на Венецуела по икономиката и финансите Тарек Ел Аисами обяви отварянето на сухопътната граница с Бразилия от 10 май, предава TAC, цитирани от \"Фокус\". Откриването на границата с Бразилия не е довело до увеличаване на потока от бежанци от Боливарската република до най-голямата латиноамериканска страна, според експерти от Върховния комисариат за бежанците на ООН (ВКБООН), които наблюдават ситуацията на бразилската страна на границата. \"ВКБООН отбелязва, че броят на венецуелците, които пристигнаха днес в Бразилия, се оказа почти същият като в предишните дни\", се казва в доклад, разпространен от местния офис на организацията. \"В същото време, ВКБООН е готов за евентуално увеличаване на броя на хората, нуждаещи се от помощ през следващите дни и ще работи заедно с други партньори, които участват в разрешаването на тази ситуация\", се казва в документа. Според бразилската федерална полиция, броят на венецуелците, пристигащи ежедневно в северния бразилски щат Рорайма от 1 януари тази година до затварянето на границата на 22 февруари е средно 521 души. След това техният брой спадна до 372 души на ден, съобщава ВКБООН. Според доказателствата на организацията, действителното отваряне на границата между държавите е станало около 16:00 часа местно време в петък (около 23:00 ч. българско време). По-рано в петък вицепрезидентът на Венецуела за икономиката и финансите Тарек ел-Аисами съобщи за отварянето на сухопътна граница с Бразилия на 10 май. Според политиката това се прави за възстановяване на \"икономическия, социалния, политическия и културния живот на страните\" и за възобновяване на трансграничната търговия. В края на февруари президентът на Боливарската република Николас Мадуро разпореди закриването на сухопътната граница с Бразилия и Колумбия, както и морските и въздушните граници с островите Аруба, Кюрасао и Бонеир в Карибско море. Това решение бе взето, след като венецуелската опозиция обяви намерението си да достави чуждестранна хуманитарна помощ. Сподели:", "date": "2019.05.11", "title": "Отвориха сухопътната граница между Венецуела и Бразилия"}
{"url": "https://pik.bg/%D0%BB%D0%B5%D0%B9%D1%82%D0%B5%D0%BD%D0%B0%D0%BD%D1%82-%D0%BE%D1%82-%D1%81%D0%B2%D0%B8%D1%80%D0%B5%D0%BF%D0%B0-%D0%BD%D0%B0%D1%80%D0%BA%D0%BE%D0%B1%D0%B0%D0%BD%D0%B4%D0%B0-%D1%81%D1%82%D0%B0%D0%B2%D0%B0-%D0%BF%D1%80%D0%B8%D0%BC%D0%B5%D1%80%D0%B5%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D0%BA%D0%B0%D1%82%D0%BE-%D0%B0%D1%81%D0%B0%D0%BD%D1%81%D1%8C%D0%BE%D1%80%D0%B5%D0%BD-%D1%82%D0%B5-news840684.html", "text": "По-малко от 2 години след гръмката акция на Специализираната прокуратура и ГДБОП срещу описаната като свирепа наркобанда от ММА бойци по Южното Черноморие, вече всички осъдени за ОПГ-то са на свобода. Точно преди Великденските празници предсрочно е освободен бургазлията Филип Чорио. Той получи най-тежката присъда – 2 години затвор, но не защото в апартамента му в панелка в ж.к. „Възраждане“ бяха открити супер модерна наркооранжерия и 10 кг дрога, а заради условна присъда за шофиране в нетрезво състояние, съобщава \"Флагман\". Чорио е пуснат 4 месеца по-рано, тъй като е бил образцов затворник. Награждаван е многократно и е работел по време на престоя си зад решетките. Дори през последните месеци Филип Чорио е работил в Окръжен съд – Бургас без охрана. 7 от наркобандата на Илко и Карчо се признаха за виновни - 5 ще лежат в затвора Според неговия адвокат Радослав Николов, до присъдата се е стигнало, тъй като бургазлията е изпаднал в един много лош период след честата употребата на алкохол. Това е довело до желанието му за бързи доходи. След ареста обаче Чорио коренно се променил. Съдействал е на разследващите органи и е сключил споразумение. Филип Чорио вече дори имал предложение за работа във фирма за асансьорни техници. Той е и глава на семейство, за което иска да се грижи. Прокурорът също се съгласи с тезата на защита и така бургазлията се върна у дома. Припомняме, че 7 от ОПГ-то сключиха споразумения със специализираната прокуратура през март 2018 г. Въпреки сериозните обвинения, Филип Чорио, Георги Карчев-Карчо, Димитър Киров, Георги Иванов, Теодор Бангеев, Радослав Пехливанов и Николай Сребров получиха леки присъди. Последните двама дори се разминаха с условни, а соченият за лидер Карчо получи 1 година. Илко Паскалев пък не се призна за виновен и има сериозни шансове да се отърве без наказание, въпреки че също бе посочен от държавното обвинение като един от лидерите на бандата. Сподели:", "date": "2019.05.11", "title": "Лейтенант от свирепа наркобанда става примерен гражданин, започва работа като асансьорен техник"}
{"url": "https://pik.bg/%D0%BF%D1%81%D0%B8%D1%85%D0%BE%D0%BB%D0%BE%D0%B3-%D1%89%D0%B5-%D1%80%D0%B0%D0%B1%D0%BE%D1%82%D0%B8-%D1%81-%D0%B8%D0%B3%D1%80%D0%B0%D1%87%D0%B8%D1%82%D0%B5-%D0%BD%D0%B0-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B5%D0%B4%D0%B8-%D1%84%D0%B8%D0%BD%D0%B0%D0%BB%D0%B0-%D0%B7%D0%B0-%D0%BA%D1%83%D0%BF%D0%B0%D1%82%D0%B0-news840593.html", "text": "Президентът на футболния Локомотив (Пловдив) Христо Крушарски разкри пред „Канал 3”, че в дните до финала за Купата на България срещу градския съперник Ботев психолог ще работи с футболистите. Двубоят е на 15 май (сряда) от 19:00 часа на Националния стадион „Васил Левски”. Финансовият благодетел на \"смърфовете\" обяви още, че при успех на неговия отбор във финала нпразненствата ще започнат още същата вечер на стадиона в парк \"Лаута\". Крушарски отправи призив към феновете за обединение и обща визия за бъдещето на клуба и допълни, че бъдещето на треньора Бруно Акрапович не зависи от изхода в мача на сезона. Сподели:", "date": "2019.05.11", "title": "Психолог ще работи с играчите на Локомотив (Пловдив) преди финала за Купата"}
{"url": "https://pik.bg/%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%BD%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D1%82%D1%83%D1%80%D1%86%D0%B8%D1%8F-news840605.html", "text": "Трима критични към правителството на Реджеп Ердоган опозиционни журналисти са били задържани в Турция, предаде БТА, позовавайки се на местни медии. Задържаните са Джанан Джошкун, който е бивш репортер на опозиционния вестник \"Джумхуриет\", която била арестувана заради неплатена глоба по съдебно дело от 2015 г. и Зейнеп Курай и Ирфан Тунччелик, които отразявали протести в Истанбул. Джошкун впоследствие е била освободена след прекарани 13 часа в ареста. Тя е била осъдена да плати глоба от 12 600 турски лири (2100 долара) за обида на длъжностни лица в свой материал. След като журналистката платила глобата, тя е била пусната на свобода. Другите двама репортери са отразявали протести в знак на солидарност с членове и поддръжници на прокюрдската Демократична партия на народите (ДПН), които са в гладна стачка. Сподели:", "date": "2019.05.11", "title": "БЕЛЕЗНИЦИ: Арестуваха трима опозиционни журналисти в Турция"}
{"url": "https://pik.bg/%D1%81%D1%82%D1%80%D0%B0%D1%81%D1%82%D0%B8-%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D1%80%D0%B0%D0%B7%D0%BF%D1%83%D1%81%D0%BA%D0%B0-%D1%81-%D0%BA%D0%B0%D1%82%D0%B5%D1%80%D0%B5%D0%BD%D0%B5-%D1%81%D0%BD%D0%B8%D0%BC%D0%BA%D0%B0-news840526.html", "text": "Вицепремиерът Томислав Дончев използва почивните дни покрай празниците, за да изпусне парата, практикувайки спортно катерене на закрито. Политикът от ГЕРБ посети една от най-новите зали в столицата, която последователите му в социалните мрежи веднага разпознаха и припомниха, че до съвсем скоро са я гледали по телевизията, защото тя бе част от снимачните площадки на сериала на БНТ „Денят на бащата“. Дончев бе взел необходимите предпазни мерки, но се похвали, че умеел да се катери и без въже, а приятелите му се зачудиха дали не е започнал подготовка за Еверест. Към екстремните снимки, които пусна във „Фейсбук“, той добави и двусмислено послание, което гласи: „Всеки се стреми да се изкачи нагоре. Зависи къде. Един се катери на висок пост и трепери да не падне оттам. А друг се катери на стена... И пак трепери да не падне. Разликата е нищожна. А от това хората са несравнимо различни“. Заместникът на Бойко Борисов е сред най-големите авантюристи в Министерския съвет. Сред хобитата му са мотоциклетизмът и планинарството и дори лошите метеорологични условия не го спират да им се отдава целогодишно. Негови верни спътници в походите сред природата са половинката му Светлана и тяхното куче – порода немска овчарка. Съпругата на Дончев също имала опит в катеренето, но то съвсем не е най-адреналиновото влечение на дипломираната политоложка. Полетите с делтапланер и стрелбата с боен пистолет също ѝ доставят удоволствие, макар че преди да хване оръжието за пръв път, била ужасена и стресирана. По-късно се оказало, че имала изключително точен мерник, на който биха завидели дори кадрите на Академията на МВР. Сподели:", "date": "2019.05.11", "title": "СТРАСТИ: Томислав Дончев разпуска с катерене (СНИМКА)"}
{"url": "https://pik.bg/%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8%D0%B4%D0%B5%D0%B8%D1%82%D0%B5-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%B2%D0%BE%D0%B4%D1%8F%D1%82-%D0%B4%D0%BE-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8-%D0%B2--news840621.html", "text": "В свое интервю за телевизия РТК Пендаровски каза, че като нов президент на Северна Македония той лично ще се застъпва за бъдещо развитие на отношенията с Косово в интерес на гражданите на двете страни, предава БТА. \"Радвам се, че ще бъда първият президент на Северна Македония, който ще има възможност да посети Косово. Сътрудничеството е рецепта за успех в европейската интеграция, предимно със съседните страни\", заяви Пендаровски, отбелязвайки, че лично ще призове за отлични отношения на Северна Македония с Косово, както и с Албания. Пендаровски категорично се противопостави на възможността за промяна на границите като решение на регионални спорове, отбелязвайки, че такива решения предизвикват конфликти. Помолен да коментира идеята на президентите на Косово и Сърбия Хашим Тачи и Александър Вучич за корекция на границите като възможно решение на споровете между двете страни, Пендаровски каза, че това е най-лошата идея, която е чувал. Новият президент на Северна Македония Стево Пендаровски заяви, че се радва, че ще бъде първият президент на държавата, който ще има възможност да посети Косово, съобщи МИА. Сподели:", "date": "2019.05.11", "title": "Новият президент на Северна Македония: Идеите за промяна на границите водят до конфликти в региона"}
{"url": "https://pik.bg/%D0%B4%D0%B0%D0%B5%D1%88-%D0%BE%D0%B1%D1%8F%D0%B2%D0%B8%D1%85%D0%B0-%D1%87%D0%B5-%D1%81%D0%B0-%D1%81%D1%8A%D0%B7%D0%B4%D0%B0%D0%BB%D0%B8-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B2-%D0%B8%D0%BD%D0%B4%D0%B8%D1%8F-news840590.html", "text": "Терористичната групировка , след като при сблъсък между екстремисти и силите за сигурност в оспорваната област Кашмир е , съобщава \"Ройтерс\". Новинарската агенция на терористите \"Амак\" обяви създаването на новата провинция, която тя нарече \"Уилаях Хинд\" в изявление, в което също се твърди, че ДАЕШ са убили индийски войници в град Амшипора в Кашмир. Изявлението на ДАЕШ съответства на изявление на индийската полиция от вчера, че екстремист, чието име е Ишфак Ахмад Софи, е бил убит в Кашмир. Изявлението на ДАЕШ са създаването на нова провинция изглежда има за цел да засили позициите ѝ, след като терористичната групировка беше разгромена в Сирия и Ирак, където някога контролираше десетки хиляди квадратни километри територия. ДАЕШ засили нападенията тип \"удряй и бягай\", както и самоубийствените нападения, включително поемане на отговорност за бомбените атаки в Шри Ланка, при които загинаха най-малко 253 души. \"Създаването на \"провинция\" в област, където ДАЕШ не разполага с нищо, наподобяващо действително управление, е абсурдно, но не трябва да се отписва\", изтъкна Рита Кац, която е директор на разузнавателната организация SITE, която следи екстремистите. \"Светът може да е учуден от тези събития, но за екстремистите в тези уязвими региони, това са значителни жестове, които помагат да се положат основите на възстановяването на \"халифата\" на ДАЕШ\", допълва Кац. Ишфак Ахмад Софи е участвал в няколко групировки в Кашимр в продължение на повече от десетилетие, преди да се врече във вярност на ДАЕШ, поясни официален представител на военните, а това също става ясно от интервю, дадено от Софи за списание, което симпатизира на ДАЕШ. Той е заподозрян за няколко нападения с гранати срещу силите за сигурност в региона, уточняват полицейски и военни източници. Военният източник е заявил, че е възможно София да е бил единственият екстремист, останал в Кашмир, свързан с ДАЕШ. Сепаратисти в продължение на десетилетия водиха въоръжен конфликт срещу индийското управление в Кашмир, чието население в мнозинството си е мюсюлманско. По-голямата част от тези групировки искат независимост за Кашмир или да се присъедини към големия враг на Индия - Пакистан. Те не се стремят, за разлика от ДАЕШ, да установят империя в целия мюсюлмански свят. Ядрените сили Индия и Пакистан водиха две войни заради Кашмир и стигнаха до ръба на трета по-рано тази година след самоубийствено нападение от базирана в Пакистан екстремистка групировка, при което загинаха най-малко 40 полицаи в контролираната от Индия част от Кашмир. ДАЕШ (\"Ислямска държава\") за първи път обяви, че е създала \"провинция\" в Индия бил убит екстремист с предполагаеми връзки с групировката Сподели:", "date": "2019.05.11", "title": "ДАЕШ обявиха, че са създали \"провинция\" в Индия"}
{"url": "https://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D1%83%D0%B7%D0%B0%D1%89%D0%B8%D1%82%D0%BD%D0%B8%D0%BA-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%87%D0%B5-%D0%BD%D0%B0%D0%BF%D1%83%D1%81%D0%BA%D0%B0-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-news840583.html", "text": "От ръководството на Манчестър Юнайтед официално потвърдиха, че клубът няма да поднови договора на халфа Андер Ерера, като така след края на сезона той може да премине в друг клуб като свободен агент, съобщава „Спортал”. “Червените дяволи” публикуваха в страницата си в „Туитър” видеообръщение на испанеца. “Сърцето ми е червено. Разбрах го още първия път, в който играх на “Олд Трафорд” и в момента, в който започнах да нося фланелката. Клуб с хиляди фенове, които уважават и помнят всички играчи, дали всичко от себе си. Почувствах се специален, когато чух как скандират името ми. Бях горд, когато феновете решиха, че съм част от тази невероятна история. Всеки път, в който съм представлявал отбора, в победи и загуби, дори когато не можех да помагам на терена, разбрах какво означава този клуб. Ще помня всеки един от тези почти 200 мача, които съм изиграл с тази фланелка. Защото да играя за най-големия клуб в Англия беше истинска чест. Благодаря за изключителните пет години”, заяви Ерера. Очаква се полузащитникът да изиграе последния си двубой за Манчестър Юнайтед утре срещу Кардиф. Най-вероятно Ерера ще премине в Пари Сен Жермен, където ще получава огромно възнаграждение. Сподели:", "date": "2019.05.11", "title": "Испански полузащитник потвърди, че напуска Манчестър Юнайтед през лятото"}
{"url": "https://pik.bg/%D1%82%D0%B0%D0%BA%D0%B0-%D1%82%D1%80%D1%8F%D0%B1%D0%B2%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-news840679.html", "text": "Постоянен арест за българите, задържани в Румъния за участие в престъпна група за ало-измами. Те бяха екстрадирани от северната ни съседка на 8 май, в мотивите си съдията посочи, че има реална опасност от извършване на ново престъпление, както и достатъчно доказателства извършените престъпления. Сред тях са показанията на защитени свидетели и гласови експертизи. в залата стана ясно, че при задържането им обвиняемите са носили в себе си множество телефони и сим карти от румънски оператори. И петимата задържани са безработни, с основно образование, а четирима от тях с предишни криминални регистрации. Пребиваването си в Румъния обясниха с амбулантна търговия. Сподели:", "date": "2019.05.11", "title": "ТАКА ТРЯБВА: Задържаните в Румъния \"ало\" измамници остават за постоянно зад решетките"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D1%86%D0%B8%D0%BA-%D0%BF%D1%80%D0%BE%D0%B2%D0%B5%D1%80%D0%B8-%D0%BC%D0%B0%D1%88%D0%B8%D0%BD%D0%B8%D1%82%D0%B5-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%B8-%D0%BE%D1%85%D1%80%D0%B0%D0%BD%D0%B0%D1%82%D0%B0-%D0%B8%D0%BC-news840655.html", "text": "Членове от Централната избирателна комисия  посетиха на място склада,  в който са доставени машините за гласуване с цел да се инспектира техния брой, начина на съхранение и охрана. В съответствие с договора за обществената поръчка за „Наемане на 3 000 специализирани устройства с инсталиран софтуер за електронно машинно гласуване, както и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент от Република България на 26.05.2019 г.“ всичките изискуеми машини за гласуване са доставени в срок при спазване на изискванията за съхранение, контрол и охрана. Експерти от Българската академия на науката и Софийски университет ще  сертифицират и одитират машините за гласуване с инсталирания софтуер. Сподели:", "date": "2019.05.11", "title": "ПРЕДИ ЕВРОВОТА: ЦИК провери машините за гласуване и охраната им"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%B8%D0%BB%D0%B5-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D1%85%D0%B2%D1%80%D1%8A%D0%BA%D0%BD%D0%B5-%D0%B2-%D0%BA%D0%BE%D1%81%D1%82%D0%B5%D0%BD%D0%B5%D1%86-%D0%BA%D1%8A%D0%B4%D0%B5-%D1%81%D0%B5-%D0%BA%D1%80%D0%B8%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BC%D0%B8%D0%BB%D0%B5%D0%BD%D0%B0-news840661.html", "text": "Костенец е под полицейска обсада. Под дърво и камък се издирва убиецът на фризьорката Милена Шишкова - иликини ниви и хижа \"Гургулица\", съобщава Би Ти Ви. Хеликоптер облетя района, претърсени са били бунгало и къща на семейството. Проверяват се всяка влизаща и излизаща кола в Костенец, както и в съседните села. Убиецът има 8-часова преднина пред полицията, освен това познавал много добре територията около Костенец. До момента обаче не е заловен, а предположенията за това къде се е скрил обикалят малкия град. 43-годишният Стоян Георгиев Зайков. Днес в полицията са получени 6 сигнала за евентуалното местонахождение на хладнокръвния престъпник. Всички те са проверени, но Зайков не е открит. Полицаи са претърсили местността М Ревност - това е основната версия, по която полицията работи за убийството на 38-годишната Милена Шишкова. Близки до двойката разкриват, че през последните месеци отношенията им се влошили, а скандалите били почти ежедневни. Приятели на брутално убитата жена споделят на стената й във Фейсбук думи на болка и съпричастност. \" Непрежалима, жестока смърт, на един прекрасен, позитивен човек , Миленка светъл път, да почива в мир душата ти\". \" Болката е неутешима, поклон, Милена,почивай в мир\". \" Миленке, ти затова ли го живееше живота на бързи обороти? Все едно искаше да вземеш набързо каквото можеш. Да свършиш цялата работа набързо. Защо бързаше толкова за всичко? И накрая набързо ни изостави хей така .... Момиче, исках малко по-бавно да се случват нещата и да беше по- дълго време тук при нас! Знам, че не си искала да ни причиниш болка и много те обичам. Искам да си добре там горе, мила. Светъл път!\", пишат покрусените приятелки на Милена Шишкова. Сподели:", "date": "2019.05.11", "title": "ИЗВЪНРЕДНО: Пиле не може да прехвръкне в Костенец. Къде се крие убиецът на Милена?!"}
{"url": "https://pik.bg/%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%B3%D0%B5%D1%80%D0%B1-%D1%89%D0%B5-%D0%BF%D0%BE%D0%B1%D0%B5%D0%B4%D0%B8-%D0%B1%D1%81%D0%BF-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B0-%D1%80%D0%B0%D0%B7%D0%BB%D0%B8%D0%BA%D0%B0-news840670.html", "text": "Имаше една серия от социологически проучвания пред седмица, в които беше отчетен спад на ГЕРБ, съвсем логично предвид този скандал, който преживяхме. Ние си направихме нашите изводи – те не са краткосрочни. Така че се надявам да възстановим доверието на нашите симпатизанти, които са се усъмнили в нашите намерения. Това заяви депутатът от ГЕРБ Тома Биков пред Канал 3 по повод социологическите проучвания, според които ГЕРБ отстъпва на БСП. Той коментира искането на БСП премиерът Бойко Борисов да се оттегли от кампанията за евроизборите. \"Ако си мислят, че скриването на Бойко Борисов, ще им реши някакъв проблем, то те се лъжат. Проблемът е, че не виждат проблемите в себе си. Тяхната невъзможност да разберат кои са и за какво се борят. За нас властта не е привилегия, както те си я представят. Това е тежест и изпитание. Те не разбират по никакъв начин тежестта на властта\", каза Биков. \"Не смятам, че Корнелия Нинова може да се справи като министър-председател. Не казвам, че има индикации за предсрочни избори. Но е факт, че в момента има двама възможни министър-председатели. Или ще е Корнелия Нинова, или който би бил следващ председател на БСП. Няма трети път\", каза депутатът. \"Те не са дали нито един вариант какво ще се случи, ако г-н Борисов се оттегли от властта. Ще отидем на служебен кабинет, а след това на избори. Но кой е казал, че БСП ще спечели. Дори и да спечели, с кого ще управлява. Виждам само ДСБ\", добави той и акцентира, че ДСБ всъщност е лява формация. Той засегна и темата за къщите за гости, които са се изграждали по европроекти. Изтъкна, че програмата е била добра идея, но се е превърнала в порочна практика, заради което предишният земеделски министър Десислава Танева е спряла да отпуска средства по нея. Обяви и че водачът на листата на БСП Елена Йончева е бенефициент по тези програми. Тома Биков вярва, че след евроизборите може да се стигне и до промени в самата партия ГЕРБ. \"ГЕРБ е показала, че е партия, която може да се променя. И това е нормално – ако видите как е излеждала преди 10 години, ще се уверите. Г-н Борисов обяви подобна насока и програма и аз съм сигурен, че това ще се случи. И не само на персонално ниво. Но нека минат изборите. Трябва да се изгради и промяна не само на персонално ниво, а и на идеологическо ниво. ГЕРБ полага усилия в тази насока и мисля, че ще стане една консервативна народна партия\", каза той. Биков е категоричен, че правителството няма да подаде оставка дори и ГЕРБ да загуби на евроизборите. \"Няма да подаде оставка, дори и да загуби. Но аз мисля, че ГЕРБ ще има една изненадваща разлика. И няма да подадем оставка не за друго, а защото ако подадем сега, страната ще бъде хвърлена в хаос и безвластие. И след това всички ще плащат сметката. Това вече се е случвало. Но ние не виждаме потенциал в БСП да управлява. Това е партия, която 12 часа реди листа, различна от тази, която председателят е дал. Освен това човекът, който е избран от структурите, не е начело. Половината пленум мрази Сергей Станишев, другата половина мрази Корнелия Нинова. Кой ще бъде премиер от тази партия\", попита риторично Биков. В заключение той уточни и каква би била тази изненадваща разлика, с която ГЕРБ ще спечели евроизборите пред БСП. А именно 4 процента. Сподели:", "date": "2019.05.11", "title": "Тома Биков: ГЕРБ ще победи БСП на евроизборите с изненадваща разлика"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BE%D0%B1%D1%8F%D0%B2%D0%B8%D1%85%D0%B0-%D1%81%D1%82%D0%B5%D0%B2%D0%BE-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news840578.html", "text": "Председателят на Държавната избирателна комисия (ДИК) Оливер Дерковски обяви официално кандидата на СДСМ Стево Пендаровски за президент на Северна Македония, съобщава македонското издание “Сакам да кажам“, цитирано от „Фокус”. Дерковски поздрави избрания кандидат и обяви, че ще му връчи удостоверението за президент на Република Северна Македония. На днешното кратко заседание на ДИК Дерковски представи окончателните резултати от гласуването на 5 май 2019 година. Според него, за кандидата на ВМРО-ДПМНЕ и коалицията \"За по-добра Македония\" Гордана Силяновска-Давкова са гласували 377 446 души. За кандидата на СДСМ, подкрепен от 30 други партии, вота си са дали 435 656 граждани. Сподели:", "date": "2019.05.11", "title": "Официално обявиха Стево Пендаровски за президент на Северна Македония"}
{"url": "https://pik.bg/%D0%BF%D0%B0%D0%BC%D0%B5%D1%82%D0%BD%D0%B8%D0%BA%D1%8A%D1%82-%D0%BD%D0%B0-%D1%88%D0%B8%D0%BF%D0%BA%D0%B0-%D1%81-%D0%BF%D0%B0%D1%81%D0%BF%D0%BE%D1%80%D1%82-news840522.html", "text": "97 години след полагането на основния камък и 85 години след тържественото освещаване Паметникът на свободата на връх Шипка вече има технически паспорт. Това съобщи директорът на НПМ „Шипка – Бузлуджа” д-р Чавдар Ангелов. Документацията за моментното състояние на конструкцията е била изготвена за половин година от екип на Център за научни проучвания. Крайното заключение на експертите е, че паметникът е в добро конструктивно състояние. Техническият паспорт е поредната стъпка към изготвянето на инвестиционен проект за реставрационно-ремонтни дейности. Преди това паметникът бе нанесен върху геодезическата карта на България и се сдоби с акт за държавна собственост. Сподели:", "date": "2019.05.11", "title": "Паметникът на Шипка с паспорт"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BE%D1%81%D1%8A%D0%B4%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B0%D0%BD%D0%BA%D0%B0%D1%80%D0%B0-news840585.html", "text": "Президентът на Турция Реджеп Ердоган заяви, че е „неразбираемо“ как може Турция и САЩ да са съюзници в НАТО и стратегически партньори, a в същото време Вашингтон да налага санкции срещу Анкара. Ердоган направи коментара си в реч пред посланиците, акредитирани в Турция, по време на вечеря ифтар, с която се слага край на дневния пост по време на свещения за мюсюлманите месец Рамазан. Турският лидер заяви, че пълноправно членство в ЕС е стратегическа външна политика на Турция, но че Съюзът се опитва да заблуждава страната. По повод ситуацията в Близкия Изток турският държавен глава отново изрази решимост Анкара да „прочисти от терористите\" и други райони в Северна Сирия, което да даде възможност на близо 4 млн. сирийци да се върнат по родните си места. Реджеп Ердоган заяви още, че за да прикрият убийствата, които извършват в Ивицата Газа, израелските управляващи не се колебаят да бомбардират намиращите се в Газа медии. Той призова всички страни да бъдат по-чувствителни към Йерусалим и Палестина и да вземат ефективни мерки по въпроса. Турският президент беше категоричен, че стабилност в Кипър и Източното Средиземноморие е възможна само, ако бъдат защитени правата и интересите на Турция и кипърските турци. Сподели:", "date": "2019.05.11", "title": "Президентът на Турция осъди американските санкции срещу Анкара"}
{"url": "https://pik.bg/%D0%BE%D0%BA%D1%80%D1%8A%D0%B6%D0%BD%D0%B8%D1%8F%D1%82-%D1%81%D1%8A%D0%B4-%D0%B2-%D0%B1%D1%83%D1%80%D0%B3%D0%B0%D1%81-%D0%BE%D1%81%D1%82%D0%B0%D0%B2%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D0%BC%D1%8A%D0%B6-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D0%BF%D0%B0%D0%BB%D0%B5%D0%B6-news840584.html", "text": "Окръжният съд в Бургас определи мярка за неотклонение „Задържане под стража“ спрямо Николай П., привлечен като обвиняем за палеж, съобщиха от пресцентъра на Окръжен съд – Бургас, цитирани от „Фокус”. Николай П. Е обвиняем за това, че на 09 май 2019 г. в гр. Бургас запалил чуждо имущество на значителна стойност - две строителни машини, собственост на фирма, като е имало опасност пожарът да се разпростре и върху други строителни машини на същата фирма. Вследствие на това са последвали значителни вреди на стойност 210 000 евро. Престъплението, за което е повдигнато обвинението, се явява тежко умишлено престъпление по смисъла на закона, наказуемо с „Лишаване от свобода“ от 3 до 12 години. Според съда, доказателствата до момента позволяват да се направи предположение за възможна съпричастност на обвиняемия в престъплението. В материалите по делото са налице достатъчно доказателства, мотивиращи настоящата съдебна инстанция да приеме, че опасността обвиняемият да извърши ново престъпление е напълно реална. Многократните осъждания на Николай П. свидетелстват за утвърдени престъпни навици и го разкриват като личност с висока степен на обществена опасност. Според съда, пребиваването на обвиняемия в местата за лишаване от свобода, не е оказало очаквания превъзпитателен и възпиращ ефект, след като настоящото деяние е извършено след освобождаването му от затвора, на 14 декември 2018 г. Според Окръжен съд – Бургас доводите на защитата за здравословното състояние на обвиняемия не са пречка, той да търпи най-тежката мярка за неотклонение, предвид, че лечението би могло да продължи и при условията на „Задържане под стража“. Сподели:", "date": "2019.05.11", "title": "Окръжният съд в Бургас остави в ареста мъж, обвинен за палеж"}
{"url": "https://pik.bg/%D1%81%D0%BA%D1%8A%D0%BF%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80%D0%B8-%D0%BE%D1%82-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D1%89%D0%BE-%D1%81%D1%82%D0%B0%D0%BD%D0%B0%D1%85%D1%82%D0%B5-%D0%BE%D0%B1%D1%81%D0%BB%D1%83%D0%B6%D0%B2%D0%B0%D1%89-%D0%BF%D0%B5%D1%80%D1%81%D0%BE%D0%BD%D0%B0%D0%BB-%D0%BD%D0%B0-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%80%D0%B0%D0%B4%D0%B5%D0%B2%D0%B0-news840553.html", "text": "Цял ден тържествената аула на Софийския университет \"Св. Климент Охридски\" е затворена заради частно мероприятие на фондацията на Десислава Радева. Госпожа президентшата се прави на Людмила Живкова и е патрон на състезание по грамотност сред учениците. Събитието уж е \"отворено\", поканени са всички медии - както си личи от официалното обявление, пратено до редакциите. Когато екипът на ПИК обаче отиде на място и пожела да присъства, гавазите на семейство Радеви преградиха пътя на крехката ни репортерка Вероника. Не можело, трябвало специални акредитации?! Което е лъжа. Поканата, която притежаваме, го доказва. Истината е, че височайшата фамилия много се плаши от ПИК. Бягат като диверсанти, ако ни забележат на публично място. Знаят, че няма да ги галим с куртоазни въпроси, а ще питаме по същество, ще бъркаме в раните. Гузни ли са? Има обаче по-важен въпрос от очевидната сегрегация на определени медии и цензурата на президента, който иначе е радетел за свободно слово. По-важно е защо аулата на държавния университет се резервира за частни събития. Плаща ли наем фондацията на Радева? Аз, ако реша, или вие, скъпи приятели, ще успеете ли да \"букнете\" Ректората за фирмено или роднинско парти? Какви привилегии ползва съпругата на президента и стои ли над автономията на учебните заведения? Притежава ли необходимият филологически ценз, за да менторства на подобни езикови олимпиади? Що се излага и що се подмазва почитаемият ректор? Радеви са временно, паразитно явление в българската публичност и история. Духът на академизма е вечен. А той е тъждествен с духа на свободата, съпротивата и опозицията. И е красиво отрицание на посредствеността, облечена във власт. Завършил съм този великолепен университет и не помня подобно унижение - и за преподаватели, и за студенти. Какъвто и да е бил режимът. Колаборация с егото на свръхамбициозна и свръхпосредствена \"първа дама\"? Професори и доценти в ролята на обслужващ персонал? Че тук беше люлката на дисидентството! Тук \"сквернословеха\" срещу живковизма Желю Желев, Николай Василев, Николай Генчев, Никола Георгиев, Исак Паси, Иван Славов... Тук гръмна танковата касета на Петър Младенов. Тук се вихреха стачките срещу Луканов, Виденов и Орешарски. Тук бяха изковани фундаментите на демокрацията. Сега положението е \"Десислава Радева и нейната мания да се изкара интелектуалка\". Като използва държавния ресурс и поста на мъжа си. Срам. Сподели:", "date": "2019.05.11", "title": "Скъпи професори от Софийския, защо станахте обслужващ персонал на Десислава Радева?"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%B4%D1%8A%D1%80%D0%B2%D0%BE-%D0%BD%D0%B0-2624-%D0%B3%D0%BE%D0%B4%D0%B8%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news840579.html", "text": "Учени откриха дърво на 2624 години в блато в Северна Каролина , съобщи Лайв сайънс. Голият кипарис е едно от най-старите дървета в света, което не е клонинг. Клониралите се дървета - големи колонии генетично идентични растения, пораснали от един предшественик, могат да живеят десетки хиляди години. От предишни изследвания специалистите знаят, че в блато по река Блек ривър се намира една от най-старите дървесни групи в САЩ , в която са идентифицирани дървета на възраст между 1000 и 1650 години. Сподели:", "date": "2019.05.11", "title": "УНИКАЛНО: Откриха дърво на 2624 години (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D0%B5%D1%88%D0%B8-%D0%BB%D0%B8-%D1%81%D0%B5-%D1%82%D0%B8%D1%82%D0%BB%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B8-%D0%BE%D1%80%D0%BB%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news840664.html", "text": "ЦСКА и Лудогорец не се победиха 0:0 в ключов мач от 33-ия кръг на Първа лига. Двубоят  се проведе на \"Българска армия\" пред препълнени трибуни. Али Соу пропусна дузпа за домакините в началото на срещата, а Малинов и Дяков получиха червени картони в самия край на сблъсъка. Така \"орлите\" са лидери в класирането на шампионата с 3 точки аванс пред ЦСКА, като \"зелените\" имат и по-добри показатели в преките мачове с \"червените\". До края на първенството остават 3 кръга, в следващия Лудогорец ще е домакин на Левски, а \"армейците\" ще са гости на Берое. Към момента шансовете на разградчани за поредна титла изглеждат много големи. Още в първата минута Али Соу навлезе в наказателното поле и шутира изключително силно, топката полетя към вратата, но срещна ръката на Григоре и излезе извън очертанията на терена. Реферът Кабаков прецени да отсъди корнер, вместо да посочи бялата точка за изпълнение на дузпа. 5 минути по-късно дузпа за домакините бе отсъдена за игра с ръка на Марселиньо. Като при първото положение в самото начало на сблъсъка съприкосновението между кълбото и ръка на футболист на \"зелените\" изглеждаше по-отчетливо. Соу застана зад бялата точка и стреля силно, но неточно, топката профуча над напречната греда, сериозен пропуск на централния нападател. В следващите няколко минути Пинто и Евандро шутираха опасно, но не сполучиха. В 21-ата минута и гостите бяха близо до гола, но нямаха късмет при бърза атака. Зададе се и опасен изстрел на Сисиньо. Марселиньо пък шутира силно от фаул в 41-ата минута, а Черниаускас парира кълбото. \"Орлите\" създадоха много опасно положение в наказателното поле на \"армейците\" в началото на второто полувреме като Турицов се намеси умело за домакините, след това пък Марселиньо имаше претенции за дузпа при шпагат на състезател на \"червените\", Кабаков обаче не посочи бялата точка. Последваха минути, в които така и не бяха създадени чисти положения за гол. Соу шутира силно в 87-ата минута при добра атака на домакините, а играч на гостите съумя да парира кълбото. В самия край на мача Малинов и Дяков се сдърпаха в центъра на терена. А съдията им даде втори жълти картони, съответно и двамата полузащитници видяха червения цвят на картона. Така в последните секунди на спора и двата тима бяха с по 10 футболисти, а срещата завърши без голове - 0:0. Главен съдия на мача бе Георги Кабаков. Черниаускас, 19. Турицов, 4. Чорбаджийски, 24. Томаш, 3. Жеферсон, 15. Малинов, 16. Бикел, 8. Джеси, 6. Пинто, 10. Евандро, 22. Соу 23. Илиев, 4. Сисиньо, 30. Моци, 21. Григоре, 3. Недялков, 12. Анисе, 18. Дяков, 92. Лукоки, 84. Марселиньо, 88. Вандерсон, 70. Шверчок Сподели:", "date": "2019.05.11", "title": "ИЗВЪНРЕДНО: Реши ли се титлата? Драма на \"Армията\" - \"червените\" и \"орлите\"... (СНИМКИ/ОБНОВЕНА)"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%B7%D0%B0-%D0%B6%D1%83%D1%80%D0%B8-%D0%BE%D1%80%D0%BB%D0%B8%D0%BD-%D0%BF%D0%B0%D0%B2%D0%BB%D0%BE%D0%B2-%D1%81%D0%B5-%D0%B3%D0%BB%D0%B0%D1%81%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%8A%D1%80%D1%81%D0%B8-%D1%82%D0%B0%D0%BB%D0%B0%D0%BD%D1%82---%D1%81%D0%B8%D0%BD-%D0%BD%D0%B0-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%B8--news840416.html", "text": "Орлин Павлов се стяга да журира новия сезон на \"България търси талант\", който тръгва през септември по Би Ти ви. Из коридорите на първата частна медия се шушука, че шефовете било в огромна драма кои музикални капацитети да вкарат в проекта. В последните години почти всички изявени лица, които преди време изгряха именно в ефира на тази телевизия, се прехвърлиха в Нова, която отвори портфейла си за производство на бг филми и забавни предавания. В резултат на това ръководството на Би Ти Ви се чудело откъде да намери хора, които да са и изявени, и рейтингови, и без договор с конкуренцията. Орлин Павлов е един от малкото, които отговарят на всички критерии. Затова шансът от есента да го гледаме в \"Талантите\", след като в продължение на цяла година радваше зрителите в сериала \"Скъпи наследници\", е огромен, пише седмичник. Павлов е капацитет и в музиката, и в танците, а и в актьорското майсторство, и може да оценява дарбите на участниците. Той от години има делови отношения с Би Ти Ви, част е от почти всички фирмени партита на медийната група, а в Нова е имал участие единствено във \"ВИП Брадър\" преди цели 7 години. Кои ще бъдат другите членове на журито, засега е под въпрос. Не е изключено в шоуто да бъде поканен Ицо Хазарта, който бе съдия в сезон 5, а в момента е актуален покрай хита си \"Браво\". Диана Любенова, Иво Аръков и и сина на Катето Евро, Сашо Кадиев, са другите, спрягани за членове на журито. Аут със сигурност са бившите съдии Асен Блатечки и Ники Илиев, които са обвързани с Нова тв. Сподели:", "date": "2019.05.11", "title": "КРИЗА ЗА ЖУРИ: Орлин Павлов се гласи за \"България търси талант\" - син на популярна актриса и скандален рапър са другите заподозрени..."}
{"url": "https://pik.bg/%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D1%80%D0%B5%D1%89%D1%83-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D1%80%D0%B8%D0%BC-news840587.html", "text": "Григор Димитров ще играе срещу представителя на Германия Ян-Ленард Щруф в първия си мач на турнира на червени кортове от сериите \"Мастърс\" в Рим с награден фонд 5,2 милиона евро, определи жребият за надпреварата, съобщава „Спортал”. При успех на старта Димитров ще срещне във втория кръг победителя от мача между номер 9 в схемата Марин Чилич (Хърватия) и Андреа Басо (Италия). 46-ият в световната ранглиста Димитров победи Щруф със 7:6(2), 6:4 на турнира от сериите \"Мастърс\" в Монте Карло на 17 април. 29-годишният Щруф е 49-и в класацията на АТП. Той няма турнирни победи в кариерата си. Преди 2019 година двамата имат по една разменена победа досега. Димитров печели с 6:1, 6:3 на твърди кортове в Стокхолм през 2013 година, а преди два сезона в Монте Карло Щруф стига до успеха с 4:6, 6:3, 6:2. Сподели:", "date": "2019.05.11", "title": "Григор Димитров срещу германец на старта на турнира в Рим"}
{"url": "https://pik.bg/%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BC%D0%B8%D1%81%D0%B8%D1%8F%D1%82%D0%B0-%D0%BD%D0%B0-%D0%B1%D1%81%D0%BF-%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D1%81%D0%BE%D1%86%D0%B8%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news840678.html", "text": "Шансовете за левите в Европа са съвсем реалистични и както се вижда в последните седмици има няколко много важни победи за социалистическото семейство. Най-важна и забележима е тази в Испания и следващият премиер отново ще е Педро Санчес. Защото показаха кураж, показаха визия за бъдещето. В крайна сметка политиката винаги е разговор за бъдещето на хората. И неслучайно Санчес каза \"бъдещето победи миналото. Това заяви от Лондон пред Канал 3 президентът на ПЕС Сергей Станишев. \"Това означава, че ще имаме 9 министър-председатели в Европейския съвет – много мощна група. И очаквам да имаме до 11 комисари. Това означава, че социалистите в Европейския парламент, в Европейския съвет, ще бъдат незаобиколим фактор, който ще може да отстоява нови политики за промяна в Европа. И участието на БСП е също толкова важно, защото ние имаме нужда от силна група в Европейския парламент, за да сформираме ново мнозинство, лявоцентристко, прогресивно, проевропейско и да променим Европа, защото има много неща, най-вече политиката на затягане на коланите на орязване на социалната държава, която не приемаме в днешната реалност, доминирана от ЕНП. Това искаме да променим и човека, неговите доходи – навсякъде – в България, в Румъния, в Испания, да бъдат в центъра на политиката на ЕС с такива инициативи, като например младежкия план\", каза Станишев. Има ли обаче ресурс Европа, за да бъде социална? \"Ресурс винаги има, ако има политическа воля. Може да се преструктурират разходи и е съвсем постижимо това, което предлагаме\", категоричен е лидерът на ПЕС, като даде за пример как са били извоювани 6 милиарда евро за създаване на работни места за млади хора, както и 6 милиарда евро за детска гаранция. \"Има демографски проблем, това е така. Но този проблем се решава само по един начин, чрез социална Европа, която да гарантира, че хората могат да бъдат сигурни за своето бъдеще. Защо хората нямат повече деца – защото не са сигурни, че могат да ги изучат и не са сигурни, че тези деца ще намерят достойно място в живота. Кога Европа беше най-популярна – през 60-те, 70-те години, когато Европа създаваше по-добро лично бъдеще и оттам идваше оптимизъм\", заяви Станишев в коментар за демографските проблеми, не само в България, а и в цяла Европа. По думите му трябва да се сложи край на това да се реже бюджета именно за социалните политики. \"Има огромно разслоение и битката с неравенствата е основна наша задача. В България те са потресаващи. Затова в манифеста на социалистите се казва: единен механизъм за минимална средна работна заплата в целия ЕС. И за това ще трябва да се борим и ни трябва сила. Само заедно можем да обърнем този европейски кораб в интерес на хората\", каза социалистът. Той бе категоричен, че с подкрепата на социалистите може да се постигне и много \"За\" България, като даде пример с евродепутата от лейбъристите Клод Мораес, благодарение на който, по думите му, се е стигнало до подкрепата от страна на Европарламента за членство на България в Шенген. Станишев разясни и в какво точно се изразява идеята за обща минимална работна заплата. \"Единен механизъм за минимална работна заплата, така че тя да бъде не по-малко от 60% от средната в страната. Трябва да се вдига средната и по този начин да нараства и минималната. Не може с указ в ЕС да се въведе във всички страни една и съща. Защото има много страни, в които минималните и средните заплати са много високи и те се страхуват, че това би било натиск върху тях да понижат заплатите си. Това не искаме да се случва. Искаме да се качат доходите в страните с ниски доходи като България, Румъния, Латвия, Литва и други от Централна и Източна Европа. Това трябва да бъде общ процес. И социалните изисквания да станат реален план за действие\", уточни Сергей Станишев, цитираха от Канал 3. \"Ние искаме план за социално действие, така че всяко правителство да изпълнява социални ангажименти. Така Европа може да стане истински достъпна и близка до хората. Защото хората това ги вълнува – дали ще имат работа, какви ще бъдат доходите им, когато работят, защото има огромен брой бедни работещи в България. Защото 22% живеят под прага на бедност, още 20% живеят в материални лишения – това са почти 45% от всички българи\", заяви бившият премиер и допълни: \"Дайте да не говорим за целия преход, а всеки да носи отговорност за своето. Защото, когато БСП бе на власт средно доходите се увеличиха със 100%. Минималните пенсии се увеличиха със 100%. Икономиката растеше. Да, друга беше конюнктурата. Но днес тя днес е доста по-положителна в целия ЕС. Трябват политики, насочени към създаване на работни места, достойни доходи, социална сигурност, здравеопазване и образование. Това са петте най-важни неща, които касаят живота на всеки и тук трябва да се съсредоточат усилията. Това е и мисията на БСП – да направим социална промяна в България, която да бъде част от голямата социална промяна в Европа\", обобщи Сергей Станишев. Сподели:", "date": "2019.05.11", "title": "Станишев: Мисията на БСП е да направим социална промяна в България"}
{"url": "https://pik.bg/%D1%80%D0%BE%D1%81%D0%B5%D0%BD-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-news840639.html", "text": "Няма фаворит за 35-годишната концесия на Летище София и всеки от кандидатите има равни шансове с останалите. Това заяви пред Дарик министърът на транспорта Росен Желязков в отговор на думите на лидера на БСП Корнелия Нинова, която заяви: „Кое е европейското в това да дадеш летище София на концесия на Турция?“ Той призова политиците да се въздържат от подобни твърдения, защото така отблъскват потенциалните инвеститори у нас. Сподели:", "date": "2019.05.11", "title": "Росен Желязков отговори на Нинова за концесията на Летище София"}
{"url": "https://pik.bg/%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D0%B2-%D0%BF%D0%B5%D1%80%D1%83%D1%89%D0%B8%D1%86%D0%B0-%D0%B1%D1%81%D0%BF-%D1%81%D0%B0-%D0%B4%D0%BE%D0%B1%D1%80%D0%B8-%D0%B2-%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D1%8A%D0%BC%D0%BA%D0%B8-%D0%BE%D0%B1%D0%B5%D1%89%D0%B0%D0%BD%D0%B8%D1%8F-%D0%B8-%D0%B2-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B0-%D0%BD%D0%B8%D0%B5-%D0%B2-%D0%BF-news840625.html", "text": "\"За разлика от опонентите ни от БСП, които предпочитат да правят гръмки обещания и обвинения само в телевизиите, ние от ГЕРБ заставаме лице в лице с хората\", това обяви кандидатът за евродепутат от ГЕРБ и СДС Ева Майдел, визирайки откритата кампания на ГЕРБ в българските общини. Заедно с друг кандидат за евродепутат Младен Шишков днес тя се срещна с жителите на община Перущица. Тримата разговаряха и с много членове и симпатизанти на ГЕРБ от общината. \"Доказахме, че можем да подобряваме живота на хората. Европейските средства ни помагат да правим градовете ни по-добри, за да останат и да се реализират младите хора тук\", коментира срещите си с хората Майдел. От своя страна колегата й Младен Шишков посочи факта, че ПП ГЕРБ постоянно е провокирана от опонентите си от БСП с лъжи и компромати, но въпреки това показва сила и реални резултати - санирани училища и детски градини, нови пътища и магистрали, спортни съоръжения. \"Чрез европейската солидарност българските села и градове успяха да се обновят с нови площади и паркове, затова мислете разумно и изберете хората от ГЕРБ, които знаят да градят мостове в Европа\", апелира Шишков. Той завърши с думите: \"Всички ние можем да работим здраво и да постигаме поставените цели. Затова говорете с хората около вас, говорете с близките си и приятелите, и гласувайте всички с №12. Активността на евроизборите на 26 май и убедителната победа на ГЕРБ ще означава, че не сме периферия и казваме твърдо „не\" на двойните стандарти и на втората скорост, защото гласът ни се чува в Европа\". Сподели:", "date": "2019.05.11", "title": "Ева Майдел в Перущица: БСП са добри в даването на гръмки обещания и в обвиненията, а ние в подобряването на живота на хората"}
{"url": "https://pik.bg/591-%D1%81%D0%B5%D0%BB%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%BD%D0%B0%D0%BB%D0%B8-%D0%B1%D0%B5%D0%B7-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-news840520.html", "text": "Общо 591 села в страната са без население или с едноцифрен брой жители, показва справка на БТА, направена в Националния регистър на населените места на НСИ за броя на жителите по селища към 31 декември 2018 година. Към 31 декември 2018 година в страната има общо 5256 населени места, от които градовете са 257, селата - 4997, а два са манастирите със статут на населено място - Клисурски и Рилски. От всички 4997 села в България точно 591 са без население или с едноцифрен брой жители или с 20 повече в сравнение с предходната 2017 година, сочат данните. Общият брой на селата с едноцифрен брой жители е 427, а 164 са населените места, в които няма нито един постоянен обитател. Селата без население се увеличават с 2 в сравнение с 2017 година. С един жител в страната са точно 72 села. По двама души население има в 65 населени места, а по трима - в 48 села. 50 населени места в България са с по четирима жители. С по пет души постоянно население са 40 села, а с по шестима жители - 34 села. Общо 33 села имат по седем жители, други 48 са с по осем обитатели, а 37 села са с деветима души население. Сподели:", "date": "2019.05.11", "title": "591 села в България останали без население"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B1%D0%B8%D0%B2%D1%88%D0%B8%D1%8F%D1%82-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B2%D1%8A%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B4%D0%B6%D0%B0%D0%BD%D0%B8-%D0%B4%D0%B5-%D0%BC%D0%B8%D0%BA%D0%B5%D0%BB%D0%B8%D1%81-news840675.html", "text": "На 78-годишна възраст почина бившият италиански министър на външните работи Джани Де Микелис. Той бе министър на няколко пъти в периода 1980-1992 година. На длъжността дипломат №1 бе в периода от 1989 до 1992 година. Джани Де Микелис бе член на Социалистическата партия. Той подписа на 7 февруари 1992 година Договорa за създаването на Европейския съюз в Маастрихт. Сподели:", "date": "2019.05.11", "title": "Почина бившият италиански вътрешен министър Джани Де Микелис"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%82%D1%80%D1%8A%D0%B3%D0%B2%D0%B0%D1%82-%D0%BA%D1%8A%D0%BC-%D0%B5%D0%B2%D0%B5%D1%80%D0%B5%D1%81%D1%82-%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D0%BD%D0%B0%D0%B9-%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD%D0%B8%D1%8F-%D1%81%D0%B5%D0%B7%D0%BE%D0%BD-news840566.html", "text": "Палатковият град в подножието на връх Еверест е оживен, тъй като планинарите се подготвят за потенциално най-натоварената година на най-високия в света връх, предизвиквайки загриженост за пренаселеността и безопасността. Откакто сър Едмънд Хилъри и Тензинг Норгей изкачиха върха за първи път през 1953 г., повече от 4000 катерачи са достигнали Еверест, според авторитетната база данни на Хималаите. През последните години се наблюдава особено бързо увеличаване, като планината се отваря за повече хора, тъй като конкуренцията между организаторите на експедиции е довела до намаляване на разходите. Но нарастващите цифри означават по-голям риск - по-голям шанс за затруднения, тъй като по-големи екипи се отправят към върха, потенциален недостиг на кислородни резервоари и повишен риск от измръзване и дори смърт. Снимка на огромно задръстване от хора под върха през 2012 г. предизвика призиви за по-добро управление на желаещите и дори ограничаване на броя на издадените разрешителни. Понастоящем Непал предоставя разрешителни на всички, които кандидатстват, и са готови да платят 11 000 долара за да се качат на върха с височина 8848 метра. Тази година правителството раздаде 378 разрешителни за катерене според отдела по туризъм на Непал. Това надминава предишния рекорд от 373 през 2017 година. Повечето кандидати за Еверест се нуждаят от помощта на непалски водачи, за да достигнат до върха, което означава, че около 750 катерачи ще преминат по същия път през следващите седмици, когато времето се очаква да бъде най-благоприятно. И поне още 140 души се готвят да покорят Еверест, използвайки северния път от Тибет, според операторите на експедициите. Пролетта е най-натовареното време на годината на планината, тъй като ледените ветрове и смразяващите температури са по-благоприятни, отколкото в другите сезони. Въпреки това сезонът за катерене е кратък, като се очаква изкачванията да започнат през следващите дни. Те обикновено приключват до края на май или първата седмица на юни. Господарите на планината, елитните алпинисти шерпи, които поставят въжетата на върха за стотици клиенти, които плащат за да се изкачат, в момента чакат за благоприятен прозорец, за да започнат своето изкачване. Блогърът на алпинизма Алън Арнет каза, че проблемите могат да възникнат в края на сезона поради пренаселеността, когато отчаяни катерачи се отправят към върха въпреки стеснения прозорец. \"Вероятно Непал трябва да постави лимит, подобен на Китай“, каза Арнет. \"Но аз се съмнявам, че Непал някога ще направи това, защото там са заложени твърде много пари и те изглежда не могат да се откажат от бизнеса си, независимо от рисковете\", каза той. Непал е прибрал само над 4 милиона долара от такси за издаване на разрешителни за Еверест през 2019 година, което е много необходим източник на приходи за страната, лишена от парични средства. През този сезон в Непал ще има повече жени от всякога, като 76 женски катерачи се опитват да постигнат този подвиг. Сподели:", "date": "2019.05.11", "title": "Хиляди тръгват към Еверест, очаква се най-натоварения сезон"}
{"url": "https://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD---%D0%B1%D0%B8%D0%BB%D0%B8-%D0%B3%D0%BE-%D1%80%D0%B0%D0%B7%D0%B1%D1%80%D0%B0%D0%BB%D0%B8-%D0%BF%D0%BE%D0%B3%D1%80%D0%B5%D1%88%D0%BD%D0%BE-news840677.html", "text": "Посолството на Турция в България защити изказването на турския посланик от днес, с което той поиска въвеждане изучаване на турския език в родните училища като чужд. В изявление от посолството посочват, че са останали разочаровани от изопачаването на думите на Хасан Улусой и той е бил разбран погрешно. ПИК припомня, че подобно твърдение за погрешно разбиране и сгрешен превод имаше и след острата реакция на премиера Бойко Борисов по повод на изказването на турския външен министър Мевлют Чавушоглу, че Турция е оказала натиск върху България по Закона за вероизповеданията. Ето и пълното съобщение на турското посолство: \"Днес (11 май) на церемонията по откриване на новата инвестиция на фирма \"Теклас България\" в Кърджали, в качеството си на поканен гост, посланикът на Република Турция в София д-р Хасан Улусой направи изказване. В изказването, в което се акцентира на задоволството от големия брой турски инвестиции в приятелска, съседна и съюзническа България, бе изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на – \"Турският посланик поиска задължително изучаване на турски език в България“ и последвалия отзвук, са причина за разочарование. Турция отдава голямо значение на икономическите си отношения с България. Приемаме със задоволство подкрепата на министър-председателя на България г-н Бойко Борисов и на съответните членове на правителството и институции, както в много други сфери, така и за развитието и на икономическите ни отношения в полза на двете страни. Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик д-р Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество. Изказване на посланик д-р Хасан Улусой при откриването на новите инвестиции на Теклас България За мен е голямо удоволствие да бъда сред вас на откриването на новите инвестиции на дружество \"Теклас България\" в Кърджали. През 2006 г. \"Теклас\", която е водеща компания в своя сектор в Турция, реализира в България първата си инвестиция в чужбина. Отчитаме със задоволство, че през изминалите 13 години компанията направи много важни инвестиции в България. Днес, към тях се добавя още една, за което ги поздравяваме и адмирираме. Като посланик на Република Турция, увеличаването на турските инвестиции в съседна, приятелска и съюзническа България, за нас е изключително радващо. Благодарим на министър-председателя г-н Бойко Борисов и неговото правителство за оказаната подкрепа за развитието на икономическите отношения, които са от обща полза за двете страни. В България развиват дейност над 3 хил. български фирми с турски капитал. Днес, Турция е третият по големина търговски партньор на България с годишен търговски стокообмен между двете страни, възлизащ на близо 5 млрд. долара. Една от най-големите чуждестранни инвестиции в страната също е турска. Вярвам, че тези цифри могат да се увеличат много повече. Икономическите ни отношения са спойката на нашето приятелство и на културата на съжителство между страните и народите ни. Със своята икономическа дейност \"Теклас\" също допринася за това. Радвам се да видя, че компанията не само развива икономическа дейност, а и подкрепя проекти за социална отговорност в сферите на инвестициите. Днес също тук се създава заетост за хиляди български граждани. Всичко това оказва подкрепа на икономическите ни отношения със съседна България. Специално бих искал да благодаря на министър-председателя за подкрепата за все по-големия напредък на икономическите ни отношения и приятелство. Накрая, бих искал да изкажа и едно общо желание на турските фирми, които инвестират в България. Както ви е известно, когато турските фирми инвестират тук, те искат да наемат български граждани, които освен български владеят и турски език. В тази връзка, смятам, че колкото е по-голям броят на българските граждани, които редом с български, владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни, да продължат, и бих искал да подчертая, че сме готови на сътрудничество в тази насока. С тези мисли, още веднъж поздравявам \"Теклас България\" за значимата им дейност и използвам случая да честитя свещения месец Рамазан на нашите сънародници, които са примерни български граждани\". Сподели:", "date": "2019.05.11", "title": "РЕАКЦИЯ: Турският посланик разочарован - били го разбрали погрешно"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D1%87%D0%BA%D0%BE%D0%B2-%D0%BF%D0%B8%D1%8F%D0%BD%D1%81%D1%82%D0%B2%D0%B0-%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%BC%D0%B0%D1%80%D0%B8%D1%8F-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news839862.html", "text": "Димитър Рачков му е отпуснал каиша, откакто отново се вля в редиците на ергените, видя „Ретро“. Активният нощен живот пак се е превърнал във всекидневие за комика, който обикаля като цветарка от бар на бар. Актьорът бе уловен да бушува в клуба на своите шефове Кремена и Магърдич Халваджиян, който се намира на пъпа на София. В малките часове на нощта Митко се забавляваше с част от екипа на фирмата на Халваджиян под мощните тътени на музиката, подхранвайки настроението си с бутилка изискано френско шампанско, чиято стартова цена започва от 300 лева по заведенията. Впечатление прави обаче, че Рачков е сменил стилистиката на нощните барове, в които разпуска, тъй като доскоро той бе редовен клиент на чалга дискотеката на фолкпевеца Константин в Студентския град. Откакто двамата с Мария Игнатова се разделили окончателно, Рачков й правел сечено, като непрекъснато ходел за по питие в бара на общите им шефове и гледал нонстоп да споделя компанията им, за да може да я отдалечи от тях и да доубие тв кариерата й. Докато животът на комика процъфтявал и купоните му се нижели един след друг, блондинката почти не излизала от дома си, изживявайки тежко поредната им разлъка и последствията от нея. Не е тайна, че покрай дългогодишната си любов с актьора Игнатова натрупа доста финансови активи, тъй като заедно ги канеха за водещи на частни партита, сватби и кръщенета, както и за рекламни лица на какво ли не. Сега интересът към Мария бил нулев и тя се издържала с помощта на семейния бизнес на майка си и брат си. За момента бившата на Рачков била отритната от колектива на клана Халваджиян, понеже подходяща работа за нея нямало. Съдбата на „Господари на ефира“, където Игнатова се изявяваше като водеща, все още е неизвестна, а следващ сезон на „Х фактор“ продуцентът Маги не планирал, защото другата водеща – Александра Раева, очаква първото си дете. Именно тя била голямата опора на Мария и й давала възможност да си излее душата, като й поверила задачата да напише текста на последната й песен. Сподели:", "date": "2019.05.11", "title": "САМО В ПИК И \"РЕТРО\": Рачков пиянства след раздялата с Мария (УНИКАЛНИ СНИМКИ)"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%B6%D0%B5%D1%87%D0%BE-%D1%81%D1%82%D0%B0%D0%BD%D0%BA%D0%BE%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D1%82%D1%80%D0%B5%D1%82%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D1%84%D0%BE%D0%BB%D0%BA%D0%BB%D0%BE%D1%80%D0%BD%D0%BE%D1%82%D0%BE-%D0%BD%D0%B0%D0%B4%D0%B8%D0%B3%D1%80%D0%B0-news840623.html", "text": "Третото издание на фолклорното надиграване „Поведи хорото в Бургас“, организирано от ГЕРБ, събра стотици жители и гости на морския град. В надиграването взеха участие 13 танцови състава към клубовете „Лукойл“, „Бургос“, „Тракийска дъга“, „Българит“, „Мартеница“, „Златен пламък“, „Хоп Троп“, „Миладина“, „Бургас“, „Мераклии“, „Медено котле“, „Крайморци“, „Настроение“. Те представиха едни от най-обичаните и познати фолклорни танци от различни области на страната. Събитието, което нямаше състезателен характер, бе подкрепено от кандидата за евродепутат от ГЕРБ Жечо Станков, народните представители Димитър Бойчев, Иван Вълков, Галя Желязкова, както и общински съветници от партията. „Фолклорното надиграване е палитра от цветове и емоции, благодаря на всички участници за огромния интерес да бъдат част от третото издание. Провеждането на този фолклорен празник беше обещание, което спазихме и превърнахме в традиция. Надявам се с всяка следваща година участниците да се увеличават. От 12 години сме част от голямото европейско семейство, но не бива да забравяме своята национална идентичност“, поздрави участниците областният председател на ГЕРБ Димитър Бойчев. Събитието, което се проведе на терасата на Културен център „Морско казино“, се превърна в празник на българския дух и традиции. Сподели:", "date": "2019.05.11", "title": "Кандидатът за евродепутат Жечо Станков присъства на третото издание на фолклорното надиграване \"Поведи хорото в Бургас“ (СНИМКИ)"}
{"url": "https://pik.bg/%D0%BC%D0%B0%D0%B9%D0%BA%D0%B0-%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BF%D0%B8%D0%BF%D0%B8-%D0%B2%D1%8A%D1%80%D0%BD%D0%B0-%D1%82%D0%BE%D1%80%D0%B1%D0%B8-%D1%81-%D0%BF%D0%B0%D1%80%D0%B8-%D0%B7%D0%B0-%D0%B2%D0%BD%D1%83%D0%BA%D0%B0-%D0%BD%D0%B0-%D1%81%D0%B0%D1%88%D0%BE-%D0%B4%D0%B8%D0%BA%D0%BE%D0%B2---%D1%82%D0%B2-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D1%80%D0%BE-news840341.html", "text": "Петя Дикова и Илиян Любомиров, които наскоро се сдобиха с първа рожба, не изповядват модата, която наложи друго младо семейство - Алекс и Даниел Петканови. Те направиха \"Инстаграм\"-звезда сина им и буквално часове след раждането си, детето се сдоби с профил в социалната мрежа. В него всекидневно родителите качват снимки, чрез които най-често рекламират различни марки за бебешки продукти. Още преди раждането си, бебето на Пипи и Илиян било засипано от предложения да стане рекламно лице на редица известни марки за детски стоки и храни. Всички те били изключително изгодни финансово, но родителите на Александър категорично ги отхвърлили, разкри \"Хотнюз\". И Дикова, и Любомиров били непреклонни въпреки сериозните суми. Те били убедени, че не могат да решат от името на невръстния си наследник толкова важен въпрос. \"Може като порасне да се разсърди, като види, че снимките му с ново пюре или биберон пълнят социалните мрежи. Няма как да сме сигурни какво е неговото желание. Като порасне, сам ще реши бъдещето си в тази посока\", отсякъл таткото. Сподели:", "date": "2019.05.11", "title": "МАЙКА ЗА ПРИМЕР: Пипи върна торби с пари за внука на Сашо Диков - тв звездата отказа да продава детето си като Петканови"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B4%D0%BE%D0%B0%D0%B9%D0%B5%D0%BD%D1%8A%D1%82-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news840620.html", "text": "Доайенът на спортната журналистика в Благоевград Валери Младенов напусна този свят след кратко боледуване на 63-годишна възраст. Спортният журналист работеше в БНР- Радио Благоевград, а новината за кончината му съобщиха неговите колеги от медията. \"Ще го запомним като изключителен професионалист, внимателен и етичен, всеотдаен и готов да помогне на всеки”, споделиха покрусени от тъжната вест те. Младенов бе изключително ерудирана личност, споделят негови близки и колеги. Поклон пред паметта му! Сподели:", "date": "2019.05.11", "title": "ТЪЖНА ВЕСТ: Почина доайенът на спортната журналистика в Благоевград"}
{"url": "https://pik.bg/%D1%88%D0%B0%D1%88-%D0%B4%D0%BE-40-%D0%BB%D0%B2-%D0%B7%D0%B0-%D0%BA%D0%B8%D0%BB%D0%BE-%D1%87%D0%B5%D1%80%D0%B5%D1%88%D0%B8-news840515.html", "text": "Средно по 20 лв. върви кило вносни череши па пазарите и магазините в столицата. Плодовете все още се намират на малко места и са предимно внос от Гърция. На Женския пазар цената е по-поносима – там търговец продаваше 500 гр. за 2,50 лв. На друг пазар в центъра на София обаче бяха изложени череши по 40 лв. килото, а купувачите минаваха и с възмущение цъкаха с език. Български засега се намират много рядко и се търгуват за 5-6 лв. Цените на червения плод се поддържат високи дори в разгара на сезона им. Миналата година килограмът не падна под 4,50 лв., оплакват се столичани. Сподели:", "date": "2019.05.11", "title": "ШАШ: До 40 лв. за кило череши"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-%D0%B8%D0%BC%D0%B0-%D0%B4%D0%BE-30-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B2%D0%B5%D1%80%D0%BE%D1%8F%D1%82%D0%BD%D0%BE%D1%81%D1%82-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D1%80%D1%8F%D0%BD-news840563.html", "text": "Председателят на Европейския съвет Доналд Туск твърди в интервю за испанското издание \"Вангуардия\", че все още има вероятност между 20 и 30 процента Брекзит да бъде спрян, съобщава „Дарик”. „Днес шансът ни да няма Брекзит е от 20 до 30 процента, а това не е малко“, посочва Туск. С всеки изминал месец става все по-ясно, че излизането на Великобритания от ЕС ще се различава от това, което са си представяли неговите инициатори. „Срокът за Брекзит изтича през октомври, но аз ще настоявам да се налагат ограничения във времето за решението на Великобритания. Когато става дума за Брекзит, няма за къде да се бърза... Никога няма да има Съединени щати на Европа по подобие на САЩ - категоричен е председателят на Европейския съвет. - Безспорно ерата на оптимистичните илюзии приключи. За поляците е особено болезнено, тъй като отдавна мечтаехме да влезем в Европейския съюз. След 2004 г. мнозина вярваха в един щастлив край на историята. От политическа гледна точка Западът трябва да означава край на битките, които винаги са ни съпровождали. През последните години обаче Европа се сблъска с драматични предизвикателства, но аз не съм фаталист“. Сподели:", "date": "2019.05.11", "title": "Председателят на Европейския съвет: Има до 30 процента вероятност Брекзит да бъде спрян"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%BE%D1%82%D0%BE-%D0%BF%D0%BE-%D1%81%D0%BB%D1%83%D1%87%D0%B0%D0%B9-140-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D1%80%D0%BE%D0%B4%D0%BD%D0%BE-%D1%87%D0%B8%D1%82%D0%B0%D0%BB%D0%B8%D1%89%D0%B5-%E2%80%9E%D1%81%D0%BB%D1%8A%D0%BD%D1%86%D0%B5-1879-news840561.html", "text": "Кандидатът за евродепутат от листата на ГЕРБ и СДС Андрей Ковачев бе гост на тържеството по случай 140 години Народно Читалище „Слънце 1879” в град Ихтиман. Събитието се състоя в голямата зала на читалището и на него присъстваха още oбластният координатор на ГЕРБ-София област Галя Георгиева, народният представител от ГЕРБ-София област Валентин Милушев, кметът на община Ихтиман Калоян Илиев, както и над 700 жители и гости на града. Андрей Ковачев отправи поздрав към читалищните дейци по случай техния празник. В словото си той заяви, че Ихтиман трябва да се гордее със своите предци, успели да съградят това читалище само една година след Освобождението на България. „140 години по - късно тук се развива огромна културна и духовна дейност. Неслучайно читалището е обявено за най - добре работещо в Софийска област и е наградено от Народното събрание с орден „Кирил и Методий” - първа степен“, припомни д-р Ковачев. „Народно читалище „Слънце 1879” свети и озарява ихтиманската общественост със своята духовност, изкуство и култура вече 140 години. Без това читалище не можем да си представим живота в нашия град“, бяха думите на кмета на община Ихтиман Калоян Илиев. Празникът на читалището в град Ихтиман продължи с богата културна и фолклорна програма. Сподели:", "date": "2019.05.11", "title": "Андрей Ковачев присъства на тържеството по случай 140 години Народно Читалище „Слънце 1879” в Ихтиман"}
{"url": "https://pik.bg/%D0%B1%D0%BB%D0%B8%D0%B7%D0%BE-180-%D1%81%D1%82%D1%80%D0%B0%D0%BD%D0%B8-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-news840569.html", "text": "Близо 180 страни постигнаха в Женева споразумение по регламент за износа на пластмасови отпадъци, от които 8 милиона тона всяка година попадат в океаните. Това съобщиха организаторите на конференцията, цитирани от „Франс Прес” и БНР. 1 400 представители на държавите, които са страни по Конвенциите от Базел, Ротердам и Стокхолм, обсъждаха дни наред проблема, който се определя като \"изключително неотложен\". Фолф Пайе, изпълнителен секретар на трите конвенции, посочи, че е сключено споразумение по механизма за управление на пластмасовите отпадъци, който в голяма степен е задължителен и глобален. \"Новото решение ще принуди и САЩ в бъдеще да преработват своите отпадъци\", уточни Пайе. Сподели:", "date": "2019.05.11", "title": "Близо 180 страни се споразумяха за износа на пластмасови отпадъци"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D0%BF%D0%B5%D1%80%D0%BD%D0%B8%D0%BA-%D1%89%D0%B5-%D1%80%D0%B0%D0%B1%D0%BE%D1%82%D1%8F-%D0%B7%D0%B0-%D1%82%D0%BE%D0%B2%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B8-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B4%D0%B0-%D1%81%D1%82%D0%BE%D1%8F%D1%82-%D0%B2%D0%B8%D1%81%D0%BE%D0%BA%D0%BE-%D0%B2-%D0%B4%D0%BD%D0%B5%D0%B2%D0%BD-news840564.html", "text": "Габриел. Тя присъства на откриването на любителски турнир по тенис по двойки, организиран от ПП ГЕРБ-Перник. Мария Габриел приветстваха участниците от в спортната надпревара, сред който бяха зам.-председателят на ПГ на ГЕРБ Красимир Велчев, зам.-кметът Денислав Захариев и най-младият кмет в пернишко Емил Костадинов. „Спортът е здраве, но спортът е и дух! Нека покажем, че това е България, която може да спортува и чрез спорта калява своята воля и дух“, каза още водачът на листата на партия ГЕРБ. „Ще работя за това образованието и културата да стоят високо в дневния ред на ЕС. Смятам, че е дошло време комисарят, отговарящ за цифровите технологии, да отговаря и за образованието. Повече от всякога дигитализацията е в училищата. Тя е и за учителите. Нужно е младите хора да разберат, че цифровите технологии не са само възможност, а в тях се крие и риск. Трябва да се борим с езика на омразата и да продължим да работим за това децата да имат едно безопасно интернет пространство“. Това заяви водачът на листата на ГЕРБ и СДС за изборите за Европейски парламент Мария Габриел в Перник. Тя подчерта, че ще продължи да работи и за изкуствения интелект, базиран на строги етични принципи и най-високите стандарти за защита на личните данни. „Ще продължа и каузата за достойно място на жените в нашето общество. Получих признание за работата си по темата в Европейския парламент, когато бях обявена за „Евродепутат на годината“ именно в категорията за равенство между половете. Продължих каузата и като комисар, отстоявайки необходимостта от по-голямо представителство на жените в цифровия сектор. ЕС нямаше стратегия за жените преди 2 години. Днес вече имаме такава с конкретен план за действие. Но най-важното – ще продължа да работя за България. Знам как се защитава национален интерес в рамките на общоеропейския. България има своето ключово място в изработването на европейски политики и ще го отстоявам“, подчерта водачът на листата на партия ГЕРБ. Тя отправи призив всички на тези избори да бъдем активни. „Това ще означава, че България е активен участник във вземането и прилагането на решенията на ЕС. Това ще означава още, че казваме „не“ на България в периферията на ЕС, „не“ на двойните стандарти и на Европа на няколко скорости. За да го постигнем, бюлетината е с номер 12“, посочи Мария Сред официалните гости на турнира бяха още областният координатор на политическата сила в Перник Вяра Церовска, народният представител д-р Александър Александров и председателят на Жени ГЕРБ Ирена Соколова. Награждаването на призьорите ще бъде в късния следобед. За победителите са осигурени купи, грамоти и медали. Сподели:", "date": "2019.05.11", "title": "Мария Габриел в Перник: Ще работя за това образованието и културата да стоят високо в дневния ред на ЕС"}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BA%D1%8A%D0%BC-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B2%D0%B8-%D1%89%D0%B5%D0%BC-%D0%BD%D0%B8-%D0%BC%D0%B5%D0%B4%D0%B0-%D0%BD%D0%B8-%D0%B6%D0%B8%D0%BB%D0%BE%D1%82%D0%BE-news840632.html", "text": "Ако ще ни провокирате и ще заменяте цената на инвестициите с етническия мир – „Благодаря!“, но няма нужда. С този статус във Фейсбук, заместник министър-председателят по обществен ред и сигурност, министър на отбраната и председател на ВМРО – БНД Красимир Каракачанов противостоя на думите на посланика на Турция в България, който се обяви за засилено изучаване на турския език у на за целите на икономическото развитие. Ето какво написа Каракачанов: По повод провокативното изказване на турския посланик у нас Хасан Улусой, че трябва да се учи „по-засилено“ турски език за целите на икономическото развитие на страната, ще кажа само това: Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция – „Благодаря!“ И аз, подобно на видния българският държавник Драган Цанков, който каза на Русия, която се опитваше в края на 19 в. да налага агресивно своята политика в България, ще кажа ясно: „Не ви щем ни меда, ни жилото!“ Сподели:", "date": "2019.05.11", "title": "Красимир Каракачанов към Турция: Не ви щем ни меда, ни жилото!"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-tv-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B0-%D0%BA%D1%80%D0%B0%D0%BA-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0---%D1%82%D0%BE%D0%BF%D0%BC%D0%BE%D0%B4%D0%B5-news840576.html", "text": "Близо 1 милион долара са достигнали разходите около сватбата на родния топмодел Цеци Красимирова и американския мултимилионер Майкъл Струмейтис, разкрива светското предаване на медията ни - \"Жълтите новини\". В последните месеци ПИК и ПИК TV първи ви информираха за всички новости и детайли около бляскавото тържество тази неделя, 12 май, което несъмнено ще протече в холивудски стил. Най-големи суми в перо \"Разходи\" за отишли за наеми за хонорари за декорация на залите, петстепенно меню, 2 тира със свежи цветя от Холандия, чартърни полети, нощувки и глезотии за гостите, както и разходи за 5-звездните автобуси, които ще ги превозят от Барселона до двореца. Освен това: облекла на младоженците, шаферите и семействата им, гримьори и фризьори за всички най-близки хора на младоженците, наем на лимузини за ВИП-сватбарите, хонорари на народните, поп фолк, рок и класически изпълнители от България, хонорари на чуждестранните звезди, сред които и танцьори от трупата на Хоакин Кортес, както и превоза на реквизитите им, разходи за охрана - барети и снайперисти, и още, и още... Междувременно, един от най-известните спортисти в света, се оказа в непосредствена близост до мястото на утрешния купон \"Finca Mas Solers,\", научи ПИК. Този уикенд Барселона е домакин на Гран при на Испания - 5-ти кръг от с а пилотът на \"Мерцедес\" Люис Хамилтън е настанен в хотел в близкия град Сиджес, в който са настанени и част от гостите на сватбата. Наши хора сред сватбарите разкриват, че в момента в Сиджес е пренаселено с фенове на бързите скорости, хотелите са пълни, а властите са на крак не само заради състезанието, а и заради сватбата на Струмейтис - все пак на нея ще присъстват богаташи от милионер нагоре от 13 държави. Вижте всичко най-любопитно преди сватбата на Цеци Красимирова и Майкъл Струмейтис, както и още от звездните клюки за изминалата седмица, сега: . ренесансовия замък \" Finca Mas Solers\", който утре ще посрещне 300 гости, ветовния шампионат във \"Формула 1\", Сподели:", "date": "2019.05.11", "title": "ГОРЕЩО В ПИК TV: Властите в Каталуния на крак заради сватбата на Цеци Красимирова - топмоделът си взима за мъж мултимилионер на церемония за $ 1 млн."}
{"url": "https://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B2-%D0%B1%D1%80%D0%B5%D0%B7%D0%BD%D0%B8%D0%BA-%D1%89%D0%B5-%D1%80%D0%B0%D0%B1%D0%BE%D1%82%D1%8F-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B4%D0%B0-%D0%BD%D1%8F%D0%BC%D0%B0-news840630.html", "text": "Брезник е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране. Това заяви кандидатът за евродепутат от листата на ГЕРБ и СДС Лиляна Павлова при посещението си в Брезник. Тя беше придружена от областния координатор на политическата сила в Перник Вяра Церовска, народния представител д-р Александър Александров, председателя на Жени ГЕРБ Ирена Соколова и общинския координатор Лина Симеонова. „Виждаме как регионите и населените места в тях се развиват и това е нашата цел. Ако вляза в Европейския парламент, ще отстоявам именно това – повече европейско финансиране за България, за да няма разделение на малки и големи, богати и бедни общини“, подчерта Павлова. Тя отбеляза важността да бъдат осигурени повече средства за райони като Брезник, където поминъкът е земеделие“, сподели Павлова. Тя подчерта, че са вложени много средства за подобряване на пътната инфраструктура в региона. „Благодарение на пътната свързаност, все по-често хората избират да останат да живеят  по родните си места. С европейско финансиране се направиха  и ще продължава да се прави енергийна ефективност. Благодаря на всички жители на Брезник, че бяха смели, не се подведоха на фалшивите новини и манипулациите и 5-те сгради, които бяха допустими за саниране, бяха санирани“, каза още кандидатът от партия ГЕРБ. Тя отбеляза, че предстоят още много инвестиици в града, като енергийно обновяване на местното училище. Кандидатът за член на Европейския парламент посети местната средновековна църква „Света Петка“, където се поклони пред мощите на  Светицата и се запозна с историята на най-стария храм в брезнишко. Наскоро църквата бе ремонтирана с европейски средства. Тя е част от няколко проекта за ремонт, реконструкция и възстановяване на храмове и манастири в общините Брезник и Трън по Програмата за развитие на селските райони 2014-2020 г. на стойност  673 258 лева. Сподели:", "date": "2019.05.11", "title": "Лиляна Павлова в Брезник: Ще работя за повече европейско финансиране за България, за да няма разделение на малки и големи, богати и бедни общини"}
{"url": "https://pik.bg/%D0%B1%D1%8A%D1%80%D0%BA%D0%B0%D0%BC%D0%B5-%D1%80%D0%B0%D0%BA%D0%B0-%D0%BD%D0%B0-%D0%BF%D0%B0%D0%BD%D0%BA%D1%80%D0%B5%D0%B0%D1%81%D0%B0-%D1%81-%D0%B4%D0%B8%D0%B0%D0%B1%D0%B5%D1%82-news840516.html", "text": "Карциномът на панкреаса е четвъртият най-смъртоносен рак при мъжете и жените. Той е труден за диагностициране и лечение, а случаите на ремисия при тези пациенти варира между 7 и 25 процента. Панкреасът е част от храносмилателната система и се намира в горната част на коремната кухина зад стомаха. Заради местоположението си е трудно да се усети туморът, преди да е пораснал достатъчно голям, за да пречи на нормалните функции на организма. Освен това няма скрининг тест за този тип рак. Има обаче някои симптоми, които не би трябвало да пренебрегваме, тъй като те може да спасят живота ни. Въпреки че някои от тях наподобяват диабет, цироза или друго чернодробно заболяване, има предупредителни знаци, които са по-разпознаваеми. Ракът на панкреаса се бърка в производството на инсулин и на нивата на кръвната захар, което причинява внезапно появяване на диабет. Това често се наблюдава при пациенти над 50 години. Ако се усещате постоянно жадни и гладни, може да е един от знаците за диабет. Един злокачествен тумор може да блокира жлъчния канал, което да причини връщането на жлъчка и билирубин (един от междинните продукти на разграждане на хемоглобина) в организма. В такъв случай може да се прояви жълтеницата, която причинява пожълтяване на очите и кожата, тъй като има излив на жлъчка в кръвообращението. Загуба на апетит и тегло саобичаен симптом при повечето карциноми. Повредените клетки крадат от нутриентите на тялото, което води до намаляване на теглото и загуба на апетит. Това също трябва да е сигнал да се прегледате. Сподели:", "date": "2019.05.11", "title": "Бъркаме рака на панкреаса с диабет"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BD%D0%B0%D1%81%D1%80%D0%BE%D1%87%D0%B2%D0%B0-%D0%B4%D0%B0%D1%82%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D1%81%D0%B8-%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B4%D0%BD%D0%B8-news840567.html", "text": "Британският премиер Тереза Мей може да насрочи дата за оттеглянето си в следващите дни. Това заяви председателят на влиятелната Комисия 1922, която се състои от депутати на Консервативната партия в Камарата на общините, сър Греъм Брейди, цитиран от „Би Би Си”, БГНЕС и „Дарик”. Мей вече обяви, че ще подаде оставка, след като нейната сделка за Брекзит бъде одобрена от парламента, но някои депутати искат точна дата за оттеглянето й. Сър Греъм Брейди заяви, че очаква „ясна и точна дата“ след срещата на премиера в Комисията, която се очаква да се състои идната сряда. Той обаче отказа да коментира появилата се информация, че ще се кандидатира за наследник на Мей. Пред „Би Би Си” през изминалата седмица сър Греъм обяви, че Комисията 1922 е призовала премиера да даде „яснота“ относно бъдещите си планове и тя е изявила желание да се срещне с членовете на комисията. През март британският премиер обеща да се оттегли в момента, в който Камарата на общините ратифицира нейната сделка за Брекзит. Тереза Мей обаче не уточни, колко дълго планира да се задържи на поста, ако споразумението не бъде одобрено. Натискът нарасна след като консерваторите претърпяха мащабни загуби на местните избори. Партията се опасява, че ще получи и „звучен шамар“ на предстоящите избори за ЕП. Лондон трябваше да напусне ЕС на 29 март, но дата за Брекзит беше отложена за 31 октомври, след като парламентът не успя да постигне компромис и да одобри сделката с Брюксел. Сподели:", "date": "2019.05.11", "title": "Тереза Мей насрочва дата за оставката си в близките дни"}
{"url": "https://pik.bg/%D1%80%D0%B5%D0%BC%D0%B8-%D0%B8-%D0%B4%D0%B2%D0%B5-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B2%D0%B5%D1%81%D0%B5%D0%BB%D0%B8%D0%BD-%D1%82%D0%BE%D0%BF%D0%B0%D0%BB%D0%BE%D0%B2-%D0%B2-%D1%82%D1%80%D0%B5%D1%82%D0%B8%D1%8F-%D0%B4%D0%B5%D0%BD-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%B0%D0%B1%D0%B8%D0%B4%D0%B6%D0%B0%D0%BD-news840570.html", "text": "Българският гросмайстор Веселин Топалов направи едно реми и допусна две загуби в третия ден на турнира по ускорен шахмат и блиц в столицата на Кот д'Ивоар Абиджан, който е част от веригата \"Гранд Чес Тур\", съобщава сайтът на надпреварата. 14-ият световен шампион по шахмат загуби в седмия кръг с белите фигури от французина Максим Вашие-Лаграв.  След това Топалов загуби с белите фигури от шампиона на Африка Басем Амин от Египет, а с черните направи реми срещу китаеца Лижън Дин. Лидер в класирането след първите три дни на турнира е актуалният световен шампион Магнус Карлсен (Норвегия) с 15 точки, пред Хикару Накамура (САЩ) с 12, Максим Вашие-Лаграв с 11 точки и др.  Топалов дели седмо-осмо място с 6 точки с руснака Сергей Карякин. Турнирът в Абиджан, който е с общ награден фонд от 150 хиляди долара, продължава до утре, като десетимата шахматисти ще играят по веднъж всеки срещу всеки на ускорен шах, след което ще изиграят по две партии един срещу друг и на блиц, уточнява „Спортал”. Шахматистите получават две точки за победата в ускорения шах и една за равенство, докато в блица разпределението е стандартно - една точка за победа и половин за реми. Сподели:", "date": "2019.05.11", "title": "Реми и две загуби за Веселин Топалов в третия ден на турнира в Абиджан"}
{"url": "https://pik.bg/%D0%B2-%D0%BF%D0%BB%D0%B5%D0%B2%D0%B5%D0%BD-%D0%B8%D0%B7%D0%BB%D0%B0%D0%B3%D0%B0%D1%82-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BE%D1%82-8-500-%D1%81%D1%80%D0%B5%D0%B1%D1%8A%D1%80%D0%BD%D0%B8-%D0%BC%D0%BE%D0%BD%D0%B5%D1%82%D0%B8-news840571.html", "text": "В Плевен показват находка от сребърни монети със световно значение, съобщава БНР. За първи път в Нощта на музеите и галериите излагат уникалното сребърно монетно съкровище , намерено от затворници при обработка на нива. За плевенчани и гости на града са подготвени десетки изложби и музикални прояви, които  ще продължат до полунощ. „8 500 сребърни монети от 15 век са обработени от специалисти и ще бъдат показани със специална информация и осветление. По значимост находката надминава всички очаквания на специалистите\", коментира директорът на Историческия музей  д-р Володя Попов. В една от залите ще може да се види и археологическата находка за 2018 година - императорската мраморна глава, открита в Улпия Ескус от екипа на доц. Гергана Кабакчиева. Досега тя е показвана единствено в София. Сподели:", "date": "2019.05.11", "title": "В Плевен излагат уникално съкровище от 8 500 сребърни монети"}
{"url": "https://pik.bg/%D0%B0%D1%82%D0%B0%D0%BA%D0%B0-%D0%B2%D1%80%D1%8A%D1%87%D0%B8-%D0%BE%D1%89%D0%B5-3-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8-%D0%B2-%D1%80%D1%83%D1%81%D0%B5-news840653.html", "text": "АТАКА връчи още 3 стипендии на студенти. Този път инициативата на партията се проведе в Русе. „Решихме да подпомагаме младите хора на България, да останат в страната, да си завършат образованието у нас, а не да бягат в чужбина”, каза зам.-председателят на АТАКА Десислав Чуколов. „Много съм щастлива от този жест на АТАКА, искам да се реализирам в България”, каза едната стипендиантка Стефани. „Благодаря на партията, че влага в бъдещето на младите хора”, сподели Деница, която учи за медицинска сестра и е категорична, че ще остане в страната. Бъдещият икономист Тодор, който получи стипендия, също благодари на АТАКА. По думите му инициативата на партията е изключително добра, защото младите са бъдещето на България. В Русе водачът на листата на партията за евровота д-р Георги Димов поздрави всички българи с празника на светите братя Кирил и Методий. Той се възмути от изказването на турския посланик у нас Хасан Улусой, че трябвало задължително да се изучава турски език в България. „Точно на тази дата беше свръх наглост изявлението на турския посланик. Българският език е нашият национален език. Българският език е част от нашата нация и стожер на нашата нация”, подчерта Димов. Първият в листата на АТАКА за евроизборите призова избирателите да гласуват с №14 на 26 май, ако искат страната ни да не е територия за американски бази. В заключение Димов припомни, че АТАКА внесе призив до председателя на  Еврокомисията за предоговаряне на договора ни с ЕС и въвеждането на  общоевропейска минимална заплата и пенсия за всички страни-членки. Сподели:", "date": "2019.05.11", "title": "АТАКА връчи още 3 стипендии в Русе"}
{"url": "https://pik.bg/%D1%81%D0%BB%D0%B5%D0%B4-%D0%BD%D0%B0%D0%B4-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D0%B2%D0%B0%D1%80%D1%82%D0%B0%D0%BB-%D0%B2-%D0%B3%D0%B5%D0%BD%D0%B5%D1%80%D0%B0%D0%BB-%D1%82%D0%BE%D1%88%D0%B5%D0%B2%D0%BE-%D1%81%D1%82%D1%8F%D0%B3%D0%B0%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8-news840572.html", "text": "Повече от две седмици без вода продължават да бъдат жителите на квартал „Пастир” в Генерал Тошево. Според здравните власти, пробите от водата продължават да не отговарят на изискванията след замърсяването на водопреносната мрежа с пестициди, съобщава БТВ. Заради проблема местните жители се готвят за протести. За готвене и пиене хората си купуват минерална вода. А магазин в квартала няма.От ВиК казват, че са промили системата на квартала над 30 пъти. „Изследвахме  водата по химичен състав, по микробиология, изследвахме я за пестициди. От всичките лаборатории получихме потвърждение, че водата е в норма и е годна за питейно-битови цели”, твърди инж. Павел Павлов, главен инженер на ВиК-Добрич.Не така мислят обаче от РЗИ. „За съжаление това, което ВиК твърдят, не отговаря  напълно на истината. Защото към днешна дата ние имаме данни само за едно от активните вещества, които се съдържат в трите продукта за растителна защита за които има данни, че са постъпили във водопроводната мрежа в квартал „Пастир”, казва д-р Светла Ангелова, директор на РЗИ-Добрич. Според представителите на ВиК-Добрич, у нас няма лаборатория, която да изследва тези вещества.  Но са намерили лаборатория, която сега  разработва методика за изследването им. А  докато това стане и водата бъде изследвана, над 300 души ще продължат да бъдат без вода. Сподели:", "date": "2019.05.11", "title": "След над две седмици без вода: Жителите на квартал в Генерал Тошево стягат протести"}
{"url": "https://pik.bg/%D0%BE%D1%82-90-%D0%B4%D0%BE-600-%D0%BB%D0%B2-%D0%B7%D0%B0-%D0%BA%D1%80%D1%8A%D0%B2-%D0%BD%D0%B0-%D1%87%D0%B5%D1%80%D0%BD%D0%BE-news840517.html", "text": "Цената на кръвта в София на черно удари 600 лв. за една бележка, ако е от редките АВ и В групи. Тези за групи О и А вървят от 200 до 350-400 лева, установи проверка на „Монитор“ пред два хематологични центъра в столицата - Националния център по хематология и този в Университетската болница „Света Анна“. Търговците са наясно с нуждите на отделните болници, както и колко милилитра кръв са нужни за дадена операция. За по-голяма убедителност дори споменават и имена на хирурзи от различните софийски болници. За коремна операция се изискват най-много бележки – 4. През лятото цената им пада почти наполовина, тъй като тогава плановите операции в болниците спират заради горещините, оперират само по спешност и търсенето намалява. Каква цена ще поискат от „купувача“ дилърите на кръв преценяват на място според облеклото и марката на автомобила, с който е дошъл. Ако нуждаещият се е с по-лъскаво возило и марково облекло, се заковава най-високата цена. Търговията на кръв у нас е забранена. Сподели:", "date": "2019.05.11", "title": "От 90 до 600 лв. за кръв на черно"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B1%D0%BB%D0%B0%D0%B3%D0%BE-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%B5%D0%B4-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%BD%D0%B8-%D0%B7%D0%B0-%D1%87%D1%83%D0%B4%D0%BE%D1%82%D0%BE-%D0%BD%D0%B0-%D0%BB%D1%8E%D0%B1%D0%BE%D0%B2%D1%82%D0%B0---%D1%81%D0%B0%D0%BC%D0%BE-news840615.html", "text": "В последните седмици Благой Георгиев и Златка Райкова са желани събеседници от всички медии. Големият въпрос е ще изживее ли футболистът отново онзи момент, в който дори и най-коравосърдечният мъж се размеква, щом поеме в ръцете си нов живот - момента, в който става баща. Самият Благо обаче, да си го кажем направо, не е от най-примерните деца на своя Бог, въпреки дълбоката му почит към всевишната сила. Вече близо 20 години, волю или неволю, личният му живот е на показ, а в него се редуваха и възходи, и падения... През всичкото това време е чувал какво ли не за себе си, редовно е бил разпъван на кръст заради визията и бурния си живот. Напук на всички свои критици обаче той не робува на общественото мнение, защото веруюто му гласи, че единственият му съдник е Господ. И само пред него ще отговаря за начина, по който подреди живота си, както и за последствията... Затова и днес няма да чуете от Благо категоричен отговор на въпроса, за който стана дума в началото... Но пък можете да го откриете сами, ако вникнете в елегантния начин, по който футболистът избяга от темата пред камерата на ПИК TV. \"Дали съм готов за още деца? Ако питате Йоанна и Давид и ако зависи от тях, е най-добре да имаме цяла детска градина, но вече съм малко стар за тези неща...\", коментира с типичното си чувство за хумор Благо. Това обаче не е всичко, което бившият футболен национал сподели по горещата тема в интервюто си за \"Жълтите новини\". Вече извън футболния терен, Георгиев замени топката с бизнес и след наргиле-бара, който отвори преди няколко месеца, преди дни нагази и в модата със свой собствен бранд. \"Злати много ме съветва в модния бизнес. Даже тя е човекът, който прави всичко, показва ми всички тъкности в тази нова за мен сфера, защото е отдавна в тези среди. Винаги съм харесвал и съм следял модата. Има доста млади хора, които харесват моя стил и се надявам да им хареса модната ми линия\", споделя Благо. Докъде се простират модните му амбиции, как освен негова годеница Златка Райкова се превърна и в дясната му ръка в новото начинание, в какви моменти отваря джобната си Библия и за какво иска прошка, когато е насаме с Бог... Сподели:", "date": "2019.05.11", "title": "САМО В ПИК TV: Благо Георгиев с гореща изповед пред камерата ни за чудото на любовта - само в \"Жълтите новини\""}
{"url": "https://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B2-%D1%80%D0%B0%D0%B4%D0%BE%D0%BC%D0%B8%D1%80-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-o%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B2-%D0%BA%D0%BE%D1%8F%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D1%81%D0%B2%D0%BE%D0%B5%D1%82%D0%BE-%D0%B4%D0%BE%D1%81%D1%82%D0%BE-news840650.html", "text": "С традиционна българска баница и пожелания за успех в предстоящите избори на 26 май беше посещаната в Радомир кандидатът за член на Европейския парламент от листата на ГЕРБ и СДС Лиляна Павлова. В разговор с местни жители на пл. „Войнишко въстание“, Павлова подчерта, че всички кандидати на ГЕРБ ще работят за Обединена Европа, в която България има своето достойно място. В срещата участие взеха областният координатор на политическата сила Вяра Церовска, народният представител д-р Александър Александров, председателят на Жени ГЕРБ Ирена Соколова и кметът на населеното място и общински координатор на партията в Радомир Пламен Алексиев. Десетки местни жители се спираха да поздравят Лиляна Павлова. Десет нови членове на политическата сила в Радомир получиха членските си карти лично от кандидата за евродепутат. Лиляна Павлова посети местния клуб на пенсионера, където беше посрещната със специален музикален поздрав. Лиляна Павлова  разговаря с  представители на местната инициативна група. Сподели:", "date": "2019.05.11", "title": "Лиляна Павлова в Радомир: Ще работим за oобединена Европа, в която България има своето достойно място (СНИМКИ)"}
{"url": "https://pik.bg/%D1%82%D0%B5%D0%B6%D1%8A%D0%BA-%D0%BE%D1%82%D0%B3%D0%BE%D0%B2%D0%BE%D1%80-%D0%B2%D0%B8%D0%BA%D0%B0%D1%82-%D1%82%D1%83%D1%80%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D0%BA%D0%B8%D0%BB%D0%B8%D0%BC%D1%87%D0%B5%D1%82%D0%BE-%D0%B2%D1%8A%D0%B2-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-news840646.html", "text": "По разпореждане на вицепремиера и министър на външните работи Екатерина Захариева, посланикът на Република Турция в Република България Хасан Улусой, ще бъде извикан в МВнР в понеделник, за да даде обяснение за думите си от днес, с които призовава българската държава да насърчи изучаването на турския език като чужд език. \"Думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит\", казаха от Външно министерство по повод на скандалното изказване на дипломата. \"В тази връзка подчертаваме, че такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения\", уточниха от МВнР. Сподели:", "date": "2019.05.11", "title": "ТЕЖЪК ОТГОВОР: Викат турския посланик на килимчето във Външно министерство"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%82%D0%B0%D0%BD%D0%B0-%D0%B2%D0%B8%D1%86%D0%B5%D1%88%D0%B0%D0%BC%D0%BF%D0%B8%D0%BE%D0%BD-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BF%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB-news840538.html", "text": "Волейболният национал на България Мартин Атанасов и неговият Шомон завършиха сезона във френската въжка волейболна Лига 1 като вицешампиони, съобщава „Спортал”. Воденият от националния селекционер Силвано Пранди тим отстъпи като гост на Тур с 0:3 гейма (15:25, 22:25, 12:25) във втория финален двубой помежду им, изигран в зала \"Робер Гренон\". В първия мач Шомон записа поражение с 2:3 гейма. Атанасов бе титуляр във втория мач, като реализира 10 точки (1 блокада) и бе най-резултатен за отбора си. За шампионите Ерманс Еглескалнс приключи с 21 точки. Така Тур спечели втора поредна и общо осма титла в историята си. Миналата година огромна заслуга за трофея имаше друг български национал - Светослав Гоцев. Шомон пък се окичи с второ поредно сребърно отличие (след 2017/2018). Тимът има една титла във витрината си - от 2017 г. Сподели:", "date": "2019.05.11", "title": "Българин стана вицешампион на Франция по волейбол"}
{"url": "https://pik.bg/%D0%B4%D0%B6%D0%BE%D0%BD%D0%B8-%D0%B4%D0%B5%D0%BF-%D1%81%D0%B5-%D0%B6%D0%B5%D0%BD%D0%B8-%D0%B7%D0%B0-20-%D0%B3%D0%BE%D0%B4%D0%B8%D1%88%D0%BD%D0%B0-%D1%80%D1%83%D1%81%D0%BA%D0%B8%D0%BD%D1%8F-news840521.html", "text": "Американският актьор Джони Деп иска да се ожени за 20-годишната танцьорка от Санкт Петербург Полина Глен. Момичето живее в Лос Анджелис от две години. Двамата се запознали миналата година на вечерно парти. Тя в момента се нанесла в неговото имение, а Деп настоява всичките му гости да подписват споразумение за дискретност, твърди източник, близък до актьора. Двойката планирала скоро да си каже „да“, след което смятали да отидат в Русия, за да се запознаят със семейството на момичето. Джони Деп беше женен за американска актриса Амбър Хърд. Скандалът около развода им гръмна през май 2016 г., когато актрисата обвини съпруга си във физическо и психологическо насилие. Съдът му забрани да се доближава до нея, а в отговор актьорът обвини Хърд, че се опитва да спечели от развода. През януари 2017 г. съдът в Лос Анджелис реши да разтрогне брака им. Хърд обяви, че ще дари цялата сума, дължима ѝ след развода (7 млн. долара), на няколко благотворителни организации, посветени на подкрепата на жените, жертви на домашно насилие, както и на болни деца. Сподели:", "date": "2019.05.11", "title": "Джони Деп се жени за 20-годишна рускиня"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D0%B1%D1%81%D0%BF-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0---%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F%D1%82-%D0%B3%D0%BE%D0%B2%D0%BE-news840548.html", "text": "Волно или неволно Иво Христов, който беше изстрелян от президенството в листата на БСП, си направи жестока гавра с колежката му Елена Йончева. Пред БНТ бившият секретар на Румен Радев заяви, че най-големият бич за България било, че парите ни отивали в офшорки и трябвало да има законодателство за офшорките. Не може да му се отрече на Христов, че е напълно прав, но трябва ясно да каже, че водачът на листата на БСП Елена Йончева е обвинена в пране на пари и пусната под гаранция именно за жестока афера с офшорка. Христов продължи и със скандалите за апартаменти и къщи за гости. И той е разследван от компетентните органи за аферата. Облажили са се и други от БСП, начело с лидерката му Корнелия Нинова. Парите от еврофондове се материализирали в резиденции. Ама напълно е прав Иво Христов. Такава има семейството на Елена Йончева, такава си има и друг депутат от Не може да му се отрече на Иво Христов, че е прав за грабежа на БСП, но да говори с имена и да не спестява това на Елена Йончева и на Корнелия Нинова - синята приватизаторка.  И да внимава двете да не му избодат очите, че си прави кампанията с опорни точки точно по техните афери... Сподели:", "date": "2019.05.11", "title": "ЕКШЪН В БСП: Иво Христов се изгаври с Елена Йончева и Корнелия Нинова - президентският говорител с опорни точки срещу аферите на БСП с приватизацията, офшорките и къщите за гости"}
{"url": "https://pik.bg/%D1%81%D0%B0%D1%89-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%B4%D0%B5%D1%81%D0%B0%D0%BD%D1%82%D0%B5%D0%BD-%D0%BA%D0%BE%D1%80%D0%B0%D0%B1-%D0%B8-%D1%80%D0%B0%D0%BA%D0%B5%D1%82%D0%BD%D0%B0-%D0%B1%D0%B0%D1%82%D0%B0%D1%80%D0%B5%D1%8F-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news840537.html", "text": "САЩ изпращат бойния кораб-амфибия \"Арлингтън\" и батарея зенитни ракети \"Пейтриът\" в Близкия Изток, съобщиха от Пентагона, цитирани от ДПА и „Дарик”. \"САЩ не търсят конфликт с Иран, но ние сме готови да защитим американските сили и интереси в региона\", се подчертава в съобщението, разпространено от ведомството. Изпълняващият длъжността министър на отбраната Патрик Шанахан одобри предислокацията на военнотранспортния кораб \"Арлингтън\" и на батарея зенитни ракетни комплекси \"Пейтриът\" в зоната на оперативна отговорност на Централното командване на САЩ - Сентком, в която влизат Близкият Изток и Централна Азия. Те ще се присъединят към ударната група на ВМС начело със самолетоносача \"Ейбрахам Линкълн\" и тактическата група бомбардировачи в Близкия Изток като отговор на свидетелствата за повишена готовност от страна на Иран за провеждане на настъпателни операции срещу сили и интереси на САЩ в региона, се казва в съобщението на пресслужбата на Пентагона, цитирано от ТАСС. Сподели:", "date": "2019.05.11", "title": "САЩ изпращат десантен кораб и ракетна батарея в Близкия изток"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-%D1%80%D1%83%D1%81%D0%B5-%E2%80%93-%D0%BD%D0%B8%D0%BA%D0%BE%D0%BB%D0%BE%D0%B2%D0%BE-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news840565.html", "text": "Двама души са откарани в болница с множество травми, след като автомобил се удари в дърво на пътя Русе – Николово, съобщава БТВ. Според информацията, Ккатастрофата е станала малко преди 06:00 часа тази сутрин. На прав участък, по неясни причини, водачът е изгубил управление. Автомобилът се е ударил странично в дърво, след което е отскочил обратно на пътното платно. Възможно е колата да е поднесла заради локвите от снощния проливен дъжд в района. Сподели:", "date": "2019.05.11", "title": "Тежка катастрофа на пътя Русе – Николово, има ранени"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv---%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D0%B5%D1%87%D0%B5-%D0%B1%D1%81%D0%BF-%D0%BF%D1%80%D0%B0%D0%B2%D0%B8%D0%BC-%D1%83%D0%B4%D0%B0%D1%80%D0%BD%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D0%B0-%D1%82%D1%8F%D1%85-%D0%B3%D0%B8-%D0%BC%D1%8A%D1%80%D0%B7%D0%B8-%D0%B8--news840628.html", "text": "Премиерът Борисов продължава с обиколките си из България. В късния следобед днес той посети Индустриалната зона на Русе и завода на \"Витте Аутомотив\". \"Решихме с колегите да дойдем и вас да ви поздравим. В днешно време трудно се взимат решения за инвестиции, а в България по два завода на ден\", каза той. \"Как дойдохме? С колите. Нали асфалтът не се ядал? \"Хемус\" ударно я правим, проектираме Русе - Бяла, което съм поел като ангажимент, го правим\", обеща още веднъж Борисов. \"Щом има такива заплати, хората ще започнат и да се връщат\", коментира премиерът, когато чу какви месечни възнаграждения се дават в завода. \"В мечтите на БСП това се нарича индустриализация. Те са в мечти\", отсече той. \"Седем милиона продукта на месец? Те затова искат да правят завод в България, защото тук се правят всички части за немския автомобилен бизнес\", възхити се Борисов. \"На два милиона артикула, една рекламация, чуваш ли Горанов\", отбеляза премиерът, докато го развеждаха из производствените халета. \"Инвеститорите идват тук и заради работниците и майсторлъка\", заключи Борисов. От завода се похвалиха, че нямат проблем с работната ръка. \"В Пловдив заводите дават по-добри резултати от австрийските в Австрия\", постави отлична оценка на българските работници премиерът. Той посети и някои от работните точки в завода, а работниците с удоволствие му демонстрираха уменията си. \"Благодарим ви всички, че работите така добре. Вие правите така, че да дойдат инвеститорите\", каза Борисов на работничката Велина. \"Много са доволни от вас. Вие доволни ли сте от заплатите?\", попита той други работници, които му отговориха утвърдително. \"За десет години работи изключително добре с местната администрация, камо ли някой да му поиска рушвет\", заяви Борисов пред журналистите. \"Впечатленията ми са отлични. Благодаря на Райнер, че дойде чак от Дюселдорф. 1500 работни места, 1500 лв. средна заплата. Много важно и благодарих на работниците - на два милиона продукта само един дефект. Виждате за най-новите модели на \"Мердецес\" се правят ключалките тук. Неслучайно германската автомобилна индустрия се ориентира към България, защото тук се правят всичките им части\", сподели впечатленията си от видяното Борисов. \"Българската квалификация с немското качество и нашите работници - един голям поклон към тях. На приказки всички казват инвестиции, но те се правят ако има умни хора\", уточни той. \"Не се занимавайте с тях. Аз не съм шеф. Аз си откривам заводите месеци наред. БСП ги мързи, не ходят на работа. Да ги оставим да заробят държавата? Аз само показвам направеното. И Райнер потвърждава. Те са си вложили милионите тук. Кое осигуриха те? Пътя ли направиха? Напрамихме \"Струма\", \"Марица\", \"Тракия\". В момента, в който ми даде Русе проекта, пишат Дончев и Горанов на тефтерите, защо мислите, че съм ги взел? Виждате, че високите доходи идват от работа. Това го гарантирам\", коментира БСП премиерът. \"С румънското правителство говорих. Румънците не искат втори мост над Дунав при Русе. Там има блата, трудно им е. Обещал съм - и на Свищов, и в Русе. Тези товари трябва да се движат, много натискам\", заяви Борисов за новите мостове над Дунав - при Русе и Свищов. \"На Кирково ще го направим. Това е важно за диверсификацията на газовите доставки\", каза той за предстоящата първа копка на интерконекторната газова връзка с Гърция. Нещо повече - премиерът Алексис Ципрас дори търсил дата, в която да дойде и да участва в първата копка. Сподели:", "date": "2019.05.11", "title": "ПЪРВО В ПИК TV - Бойко Борисов посече БСП: Правим ударно магистрала \"Хемус\", а тях ги мързи и не ходят на работа (СНИМКИ/ОБНОВЕНА)"}
{"url": "https://pik.bg/%D1%85%D0%B2%D0%B0%D0%BD%D0%B0%D1%85%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8-%D0%B4%D0%BE%D1%81%D0%B8%D0%B5%D1%82%D0%B0-news840557.html", "text": "Служители на сектор „Измами“ в Главната дирекция „Национална полиция“ и Седмо РУ—СДВР в  София са установили трима мъже, участвали при извършването на телефонни измами, съобщиха от МВР, цитирани от „Дарик”. И тримата са криминално проявени и е установена ролята на всеки един от тях в схемата. За мъж на 37 г., криминално проявен и осъждан, е установено, че е фактическият извършител (въртач). А другите двама, мъж на 19 години, с множество регистрации за кражби, наркотици и обсебване и мъж на 32 години, са били изпратени да вземат парите. Телефонната измама е извършена по схемата „събиране на дарение от името на общински служител“. Извършителят се представил за служител на Столична община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, присвоил от пострадалия пари. 19-годишният и 32-годишният са установени непосредствено след вземане на паричната сума от пострадалия, а третият - фактическият извършител - малко по-късно същия ден. По случая е образувано досъдебно производство. При проведените действия по разследването у тримата е намерена и иззета паричната сума - предмет на измама, мобилни телефони, SIM-карти, включително и ползваната за осъществяване на измамата и др. Фактическият извършител и 19-годишното „муле“ са привлечени като обвиняеми по досъдебното производство и са задържани за срок до 72 часа. Работата продължава под надзора на прокуратурата. Сподели:", "date": "2019.05.11", "title": "Хванаха телефонни измамници със сериозни криминални досиета"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B8%D1%81%D0%BA%D0%B0-%D0%B0%D1%80%D0%B5%D1%81%D1%82-%D0%B7%D0%B0-%D0%B0%D0%BB%D0%BE%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-news840568.html", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на петимата български граждани, задържани на 18 април 2019 г. в Румъния с Европейска заповед за арест по обвинение за участие в организирана престъпна група за телефонни измами. Те бяха предадени на българските власти на 8 май 2019 г., предявени им бяха обвинения, наложено им бе и прокурорско задържане до 72 часа. Останалите петима участници в престъпната група бяха задържани в София и в Горна Оряховица по време на едновременните действия по разследването на българска и румънска земя. Те са в следствения арест, след като Специализираният наказателен съд (на 22 април 2019 г.) и Апелативният специализиран наказателен съд (на 30 април 2019 г.) им определиха най-тежката мярка за неотклонение. Сподели:", "date": "2019.05.11", "title": "ПЪРВО В ПИК: Спецпрокуратурата поиска арест за алоизмамници"}
{"url": "https://pik.bg/%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BE%D0%B1%D1%8F%D0%B2%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-news840509.html", "text": "Ирландският парламент стана вторият, който обяви климатично извънредно положение, съобщават Франс прес и БТА. Първи такава декларация, насочваща вниманието към климатичните промени, преди десет дни прие британският парламент. Ученици от цял свят подкрепиха Грета Тунберг срещу климатичните промени (ВИДЕО+СНИМКИ) Решението на ирландския парламент, подкрепено и от управляващи, и от опозиция, бе приветствано от природозащитници, сред които и шведската активистка Грета Тунберг, която се превърна в символ на борбата срещу бездействието на властите по въпроса за климата. \"Страхотна новина от Ирландия! Кой е следващият?\", написа Тунберг в Twitter. Решението на британския парламент да обяви извънредно положение заради опасностите, които крият промените на климата, бе взето след гласуване по искане на опозиционната Лейбъристка партия и след масовите протестни прояви на екодвижението \"Бунт срещу унищожението\". Британската комисия по въпросите на климатичните изменения предложи в началото на този месец в свой доклад Великобритания да си постави амбициозната цел да ограничи до 2050 г. до нула емисиите на парникови газове. Сподели:", "date": "2019.05.11", "title": "Ирландският парламент обяви извънредно положение"}
{"url": "https://pik.bg/7146-%D0%BC%D0%B0%D0%BB%D1%87%D1%83%D0%B3%D0%B0%D0%BD%D0%B8-%D1%89%D0%B5-%D1%87%D0%B0%D0%BA%D0%B0%D1%82-%D0%B7%D0%B0-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-news840511.html", "text": "Над 7 000 деца в София останаха без места в детските градини и ясли. Те ще се борят за оставащите 3 500 свободни места на второ класиране, което е на 24 май. Родителите ще получат имейл утре сутрин в 5 часа с информация, дали имат място. Националната статистика показва, че местата в яслите у нас стигат за едва 17% от децата. Сподели:", "date": "2019.05.11", "title": "7146 малчугани ще чакат за детските градини"}
{"url": "https://pik.bg/%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B3%D0%BE%D1%82%D0%BE%D0%B2-%D0%B4%D0%B0-%D0%B4%D0%B0%D0%B2%D0%B0-%D0%BF%D0%BE%D0%B4%D0%BA%D1%83%D0%BF%D0%B8-news840524.html", "text": "Около една трета от българите са склонни да дадат подкуп, а около половината са готови да нарушават законите. Това показва анализ на Института за изследване на обществата и знанието към БАН. 65% от участвалите в изследването смятат, че сивата икономика е най-бързият начин да се изкарат повече пари. България заема едно от първите места в Европа по относителен дял на „икономиката в сянка”, сочат международни класации. 9,9% от анкетираните са изцяло склонни, а 24,9% до известна степен да дадат подкуп или да направят услуга на лица, от които зависи спечелване на сделка. 18,8% от българите са изцяло съгласни, а 24% до известна степен да им се доплаща кеш „на ръка”, а да бъдат осигурявани на по-ниска сума, сочат данните. Сподели:", "date": "2019.05.11", "title": "Всеки трети готов да дава подкупи"}
{"url": "https://pik.bg/%D0%BC%D0%BE%D0%BD-%D0%B4%D0%B0%D0%B2%D0%B0-%D0%BE%D1%82%D0%BB%D0%B8%D1%87%D0%B8%D1%8F-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%BD%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-news840436.html", "text": "Ежегодните награди на Министерството на образованието и науката на името на Св. Иван Рилски ще бъдат връчени на директори на образователни институции в Рилския манастир от заместник-министър Таня Михайлова. Това съобщи пресцентърът на МОН. Тържеството в Светата обител ще започне в 10.00 часа на 11 май. Сподели:", "date": "2019.05.11", "title": "МОН дава отличия на училищни директори"}
{"url": "https://pik.bg/%D1%88%D0%BE%D0%BA-%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%BD%D0%B0%D0%B4-15-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%B5-%D1%81-%D0%B2%D0%B8%D1%81%D0%BE%D0%BA%D0%BE-%D0%BA%D1%80%D1%8A%D0%B2%D0%BD%D0%BE-%D0%BD%D0%B0%D0%BB%D1%8F%D0%B3%D0%B0%D0%BD%D0%B5-news840510.html", "text": "Нараства броят на хората с високо кръвно налягане, като почти всеки трети над 15-годишна възраст е с повишени стойности. Това съобщиха от Българската лига по хипертония. Увеличава се и делът на хората във възрастовата група 45-65 години, които имат повишено кръвно налягане. Изследвания показват и увеличаване на процента на регистрирани пациенти с предсърдното мъждене, което е и най-честата аритмия вследствие на високо кръвно налягане. На 17 май, от 11.00 до 18.00 ч., на открити обществени места в София, Пловдив, Варна, Бургас, Плевен, Стара Загора, Русе, Велико Търново, Хасково, Сливен и Пазарджик ще има пунктове, на които безплатно ще бъде измервано кръвното налягане. Желаещите ще могат да получат и консултации със специалисти. Инициативата е в рамките на национална кампания \"Качеството на фокус при оптимален контрол на кръвно налягане\". Сподели:", "date": "2019.05.11", "title": "ШОК: Всеки трети над 15-годишна възраст е с високо кръвно налягане"}
{"url": "https://pik.bg/%D0%BB%D0%B8%D1%87%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0%D1%82%D0%B0-%D1%81%D0%B8-%D0%B8-%D1%82%D0%B5%D0%B6%D0%BA%D0%B8%D1%82%D0%B5-%D1%81%D0%B8-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B5%D0%B4%D0%B8-%D0%BF%D0%BE%D0%BB%D0%B8%D1%82%D0%B8-news840549.html", "text": "Кандидатът за евродепутат от ВМРО Ангел Джамбазки представи един от най-добрите си приятели – Асен Николов. Той за първи път говори за роялта си на баща, като разкри и за какво си мечтае. „Идейно и политически съм закърмен във ВМРО – признава Ангел Джамбазки. Работил съм като юристконсулт. Първата кола, която съм карал е „Трабант”. Трудно намерих задната скорост. Продавал съм вестници. 1999 година като студент първи курс съм правил пици. Сега не ям вече пица. По 12 часа на ден правих пица и сега не искам да гледам такова нещо. Ремонтирал съм покриви още. Изливал съм бетон около ТЕЦ „Дружба” в гаража на Градски транспорт едно лято”. Ангел Джамбазки разказа и за един от най-близките си приятели – Асен Николов, който също е част от структурите на ВМРО. „За Асен най-голямото предизвикателство е да дойде на време – разказа Джамбазки. - . Обичаме заедно да обикаляме планините. Тези походи са свързани с Тодор Александров и са с цел да приобщят младите към идеята. С Асен бяхме в Италия. В „Дачия” се бяхме събрали няколко човека и на прибиране решаваме да разгледаме Рим. И като влязохме в града стигнахме до самия Колизеум и видяхме, че няма никакви частни коли. Тогава на един от групата му хрумна да спрем колата, да вдигнем капака на колата и се правихме, че има проблем. Дойде един полицай, Той пита на италиански, ние говорим на български. Така 40 минути”. Водачът на листата на ВМРО сподели и за ролята си на баща. От януари месец той е баща на дъщеричка Биляна. „По принцип не говоря за личния си живот – каза Джамбазки. Новината е, че имам дъщеря. Дъщеря ми се казва Биляна родена е през януари. Като знаете политическите ми пристрастия, с Априлското възстание е свързано. Избягвам обаче коментари и няма да позволя този повод да се използва в кампанията. Времето е предизборно и обикновено тези неща винаги са ми правили лошо впечатление, че използваш личния си живот да привличаш гласове. В нормалния свят това става, но не и тук.  Не искам да допусна сега този разговор. И веднага ще ви кажа защо. Преди няколко седмици се появи фалшива новина, че съм си купил апартамент във Франция. Това не е вярно. Имам един апратамент 46 квадрата. След това се появи едно фалшиво интервю, в което признавам, че апартамента е на братовчед ми. Имам двама братовчеди. Единият има апартамент в „Редута”, а другият почина отдавна. Близките му обаче са живи. Майка ми и неговите роднини питат какво става и защо трябва да се намесват тези неща?” „Музикален инвалид съм и пея само високо в планината. Далеч от всякакви живи същества. Не искаме да тормозим никого”, коментира той пред Би Ти Ви, помолен да запее песен. „Ако доживеем до старини, най-вероятно ще станем проклети политиканстващи старчета като Йоло Денев и проф. Вучков. И сме планирали тогава на едно прекрасно място на Охридското езеро да направим клуб на пенсионера на ВМРО. Слагаме една маса, един ВЕФ, шах и се забавляваме”, разкри Ангел Джамбазки. „Познава Ангел от близо 9 години – каза Асен Николов, приятел на Анжгел Джамбазки. - Той е човекът, който ме запали по политиката. Първият ми по-сериозен поход бе с него. Тогава си скъсах раницата и Ангел ми помогна. Първото, което си спомням бе, когато се срещнахме в коридорите на ВМРО. Той обикаляше по коридорите, видя нов човек, здрависахме се. После разговаряхме за какво съм дошъл, какво търся. Непрекъснато е имало разговори с образователен характер. Имали сме доста пътувания с него из страната с приключения. На ден пътувания по над 1 000 км. Дори в един момент задрямах при едно от тях на волана. Един път той пи докато пътувахме една студена бира и на другия ден по телевизията едва говореше”. Сподели:", "date": "2019.05.11", "title": "ЛИЧНА ИЗПОВЕД: Ангел Джамбазки проговори за дъщеричката си и тежките си години преди политиката"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%81-%D0%B8%D0%B3%D1%80%D0%B8%D1%82%D0%B5-%D1%81%D0%B5%D0%BA%D1%81%D1%8A%D1%82-%D0%B2%D1%8A%D0%B2-%D0%B2%D0%B0%D0%BD%D0%B0%D1%82%D0%B0---%D0%BE%D0%BF%D0%B0%D1%81%D0%B5%D0%BD-%D0%BA%D0%B5%D1%84-news839004.html", "text": "В много филми героите се отдават на страстни ласки във ваната. И докато на екран изглежда доста секси и интересно, на практика крие някои особености и рискове. Ето какво да имате предвид, преди да се отдадете на ласки с партньора си във водна среда: По време на секс сте доста уязвими в тялото ви да навлязат бактерии. А водната среда е благодатна за развитието на такива и особено ако сте предразположени към такъв тип проблеми, трябва много да внимавате. Да, водата е мокра, но тя не е лубрикант! Точно обратното – тя може да „измие“ естествената лубрикация на тялото ви и да затрудни проникването. Така че ако искате да си спестите борбата със сухотата и дискомфорта, по-добре практикувайте секс сред завивките. И вие определено не бихте искали те да доближават интимните ви части. В личната ви вана те са далеч по-малко, отколкото в басейн, джакузи или някой друг воден масажор в спа центъра, въпреки това бъдете крайно предпазливи. Сподели:", "date": "2019.05.11", "title": "ВНИМАВАЙТЕ С ИГРИТЕ: Сексът във ваната - опасен кеф"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BD%D0%B0%D0%BB%D0%BE%D0%B6%D0%B8-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D1%86%D0%B5%D0%BB%D0%B8%D1%8F-%D0%BE%D1%81%D1%82%D0%B0%D0%BD%D0%B0%D0%BB-%D0%B2%D0%BD%D0%BE%D1%81-%D0%BE%D1%82-%D0%BA%D0%B8%D1%82%D0%B0%D0%B9-news840544.html", "text": "Американският президент Доналд Тръмп повиши залозите в търговската война с Китай в петък, като нареди повишаване на митата за почти целия останал внос от втората по големина икономика в света, но Пекин заяви, че преговорите за разрешаване на търговския спор ще продължат, предава AFP, цитирани от \"Фокус\"- След като написа в социалната мрежа „Туитър“, че двудневните търговски преговори въ в Вашингтон са били \"откровени и конструктивни\", президентът-бизнесмен, смени подхода и приложи заплахата, за която се говореше от месеци, пише AFP. \"Президентът ... ни заповяда да започнем процеса на повишаване на митата върху по същество целия внос от Китай, който се оценява на приблизително 300 млрд. долара\", се казва в изявление на американския търговски представител Робърт Лайтизър. Този ход дойде по-малко от 24 часа, след като Вашингтон увеличи наказателните мита върху китайския внос на стойност 200 млрд. долара, като ги повиши до 25% от 10%, дни след като администрацията на Тръмп обвини Пекин в неизпълнението на ангажиментите си. Подробности за процеса на публично оповестяване и обсъждане ще бъдат публикувани в понеделник, преди окончателното решение за новите тарифи, каза Лайтизър. Не се очаква те да влязат в сила поне още няколко месеца, коментира агенцията. Сподели:", "date": "2019.05.11", "title": "Тръмп наложи мита върху целия останал внос от Китай"}
{"url": "https://pik.bg/%D1%81%D0%B0%D0%B9%D1%82%D1%8A%D1%82-%D0%BD%D0%B0-%D0%BC%D0%B2%D1%80-%D1%81%D1%8A%D1%81-%D0%B7%D0%B0%D1%82%D1%80%D1%83%D0%B4%D0%BD%D0%B5%D0%BD-%D0%B4%D0%BE%D1%81%D1%82%D1%8A%D0%BF-%D0%B4%D0%BD%D0%B5%D1%81-%D0%B8-%D1%83%D1%82%D1%80%D0%B5-news840442.html", "text": "На 11 и 12 май, от 09.00 до 24.00 часа, поради подмяна на основни мрежови устройства, се очакват затруднения в достъпа до сайта на МВР. От Пътна полиция - ГДНП съобщават, че до 13 часа днес, поради профилактика, временно ще бъде спрян достъпът до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS и WAP” и до Портала за електронни административни услуги – Задължения по документи, издадени от „Пътна полиция“ – МВР. Предварително поднасяме своите извинения за евентуални неудобства. Сподели:", "date": "2019.05.11", "title": "Сайтът на МВР със затруднен достъп днес и утре"}
{"url": "https://pik.bg/%D1%80%D0%B5%D1%82%D1%80%D0%BE%D0%B3%D1%80%D0%B0%D0%B4%D0%B5%D0%BD-%D0%BF%D0%BB%D1%83%D1%82%D0%BE%D0%BD-%D0%B4%D0%BE-3-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D1%82%D1%80%D0%B0%D0%B4%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%B7%D0%BE%D0%B4%D0%B8%D0%B8-news840523.html", "text": "Навлязохме в нов ретрограден период, но този път на Плутон. Той ще продължи чак до 3 октомври, в знак Козирог, между градусите 23 и 20. В старогръцката митология Плутон се изобразява с Хадес, син на титаните Кронос и Рея. Счита се, че той управлява подземното царство, нашите тайни и скрити страни. В астрологията Плутон управлява знак Скорпион, който сам по себе си се свързва със силата на сътворението, прераждането, трансформацията, чуждите пари и секса. Ретроградното движение на една планета се изразява в нейното движение в посока, обратна на посоката на другото движение. Когато тя става ретроградна, наслоява енергията, която носи, и кара хората да работят повече за овладяването ѝ. В предстоящия период на ретроградност в знак Козирог Плутон ще ни накара мъдро, градивно и амбициозно да анализираме и да се освободим един път завинаги от онова, което правим по навик, традиция, рутина и необходимост. Ретроградният Плутон ще изиска от нас да изкореним стари модели на поведение и навици, които ни носят сигурност и комфорт. Бъдете готови, защото енергията на Плутон няма да пощади никого и само от нашето мислене зависи как ще преживеем трансформацията. Колкото повече приемате промените и не им се противопоставяте, толкова по-лесно ще ви бъде да преминавате през периода. Сподели:", "date": "2019.05.11", "title": "Ретрограден Плутон до 3 октомври, страдат всички зодии"}
{"url": "https://pik.bg/%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0-news840469.html", "text": "\"Булгаргаз\" очаква под процент намаление на цената на синьото гориво от есента. Според разчетите на държавното дружеството, природният газ от септември ще струва 45,07 лв./MWh или с 10 стотинки по-малко спрямо цената за периода от юни до септември. Прогнозното намаление на продажната цена се дължи на очакваните по-ниски доставни цени на природния газ от внос през третото тримесечие на тази година. Прогнозната цена на природния газ отчита влиянието на ценообразуващите фактори към 09.05.2019 г. и е неокончателна. Окончателното предложение на “Булгаргаз“ за утвърждаване цената на природния газ за третото тримесечие на 2019 г. ще бъде внесено в КЕВР на 10 юни. Сподели:", "date": "2019.05.11", "title": "Очаква се минимално поевтиняване на природния газ през есента"}
{"url": "https://pik.bg/%D0%BF%D0%B5%D1%82%D1%80%D0%BE%D0%BB%D0%B5%D0%BD-%D1%80%D0%B0%D0%B7%D0%BB%D0%B8%D0%B2-%D0%BA%D1%80%D0%B0%D0%B9-%D1%85%D1%8E%D1%81%D1%82%D1%8A%D0%BD-%D0%B4%D0%B2%D0%B0-%D0%BA%D0%BE%D1%80%D0%B0%D0%B1%D0%B0-%D1%81%D0%B0-%D1%81%D0%B5-%D1%83%D0%B4%D0%B0%D1%80%D0%B8%D0%BB%D0%B8-news840540.html", "text": "Тонове петролни продукти са изтекли във водата след сблъсък в корабния канал в Хюстън, американския щат Тексас. Ударили са се петролен танкер и влекач, транспортиращ две петролни баржи, съобщава бреговата охрана на САЩ, цитирана от CBS News. В резултат на сблъсъка една от баржите се е преобърнала, а втората е повредена, като всяка една от тях е превозвала около 25 000 тона петролни продукти. До момента няма информация за големината на разлива. Няма данни за жертви и пострадали. Персонал от специализирани служби участва в операцията по премахване на последиците от разлива на петролни продукти. Спасителните служби следят и качеството на въздуха. Сподели:", "date": "2019.05.11", "title": "Петролен разлив край Хюстън, два кораба са се ударили"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81%D0%B2%D0%B5%D1%82%D0%B8%D1%82%D0%B5-%D0%B1%D1%80%D0%B0%D1%82%D1%8F-%D0%BA%D0%B8%D1%80%D0%B8%D0%BB-%D0%B8-%D0%BC%D0%B5%D1%82%D0%BE%D0%B4%D0%B8%D0%B9-%D1%87%D0%B5%D1%80%D0%BF%D1%8F%D1%82-%D0%B8-%D1%81%D0%B5%D0%B4%D0%B5%D0%BC-%D1%85%D1%83%D0%B1%D0%B0%D0%B2%D0%B8-%D0%B8%D0%BC%D0%B5%D0%BD%D0%B0-news840496.html", "text": "- д Н През 862/863 г. свети Константин-Кирил Философ създава най-старата българска азбука - глаголицата. Тя е оригинално творческо дело и предава удивително точно звуковите особености на българската реч и е пригодена към фонетичните особености на старобългарския език. С глаголицата се слага началото на голямото просветителско и книжовно дело на двамата братя. Те превеждат от гръцки на старобългарски език най-необходимите богослужебни книги и така полагат основите на старобългарския литературен език. В края на lX век, двамата братя са канонизирани от църквата за светци. Още в най-ранното средновековие 11 май е определен за ден в памет на славянските първоучители. Най-ранният запазен спомен за този празник е от XII век. нес българския народ възторжено чества нашите първоучители и просветители - светите равноапостоли Кирил и Методий ай-ранният запазен спомен за този празник е от XII век. Тази дата се чества и през следващите векове като църковна прослава, а през годините на българското Възраждане се превръща и в гражданско тържество, изразяващо духовните въжделения на българите за църковна и политическа независимост, просвещение и национално въздигане. Обявени са за съпокровители на Европа от папа Йоан Павел II, заедно със св. Бенедикт Нурсийски. Сподели:", "date": "2019.05.11", "title": "ГОЛЯМ ПРАЗНИК: Почитаме светите братя Кирил и Методий! Черпят и седем хубави имена"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B4%D0%BF%D1%81-%D1%85%D0%B0%D0%BC%D0%B8%D0%B4-%D1%85%D0%B0%D0%BC%D0%B8%D0%B4-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%B0%D0%BA%D0%BE-%D0%B8%D1%81%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF-news840447.html", "text": "\"Лозан Панов да се самоопредели. Ако ще се занимава с политика, както прави досега, да вземе да регистрира партия и да се яви на избори. Ако ще продължава да е съдия, да бъде на висотата на поста си. Защото вече му се смят е малките деца\", каза пред ПИК депутатът от ДПС Хамид Хамид. Коментарът му е повод скандала, който разтърси държавата, че Панов клевети България пред Еврокомисията. ДПС нямало да вземе отношение по скандала, защото всяко изказване на политик накърнявало съдебната система. \"Но и всяко политическо изказване на висш съдия е неприемливо. Няма да стоим безучастни, когато съдиите са инструменти в чужди ръце\", поясни Хамид. Сподели:", "date": "2019.05.11", "title": "САМО В ПИК! Депутатът от ДПС Хамид Хамид с остър коментар за Лозан Панов: Ако иска да бъде политик, да си регистрира партия, вече му се смеят и малките деца"}
{"url": "https://pik.bg/%D0%BA%D0%B8%D0%B9%D1%80%D0%B0-%D0%BD%D0%B0%D0%B9%D1%82%D0%BB%D0%B8-%D1%87%D0%B0%D0%BA%D0%B0-%D0%B2%D1%82%D0%BE%D1%80%D0%BE-%D0%B1%D0%B5%D0%B1%D0%B5-news840514.html", "text": "Кийра Найтли демонстрира гордо бременното си коремче на коктейл на \"Шанел\" в Париж. Актрисата постави нехайно ръка на корема си, докато влизаше в залата. Широката й рокля беше ефирна и вятърът също очерта контурите на тялото й. Съпругът на Кийра Найтли – Джеймс Райтън, който е музикант, я придружаваше на коктейла. Двамата сключиха брак във Франция през май 2013 г. Дъщеричката им Еди се роди през 2015 г. Само преди две седмици Кийра Найтли отново присъства на откриване на изложба на \"Шанел\" в Шанхай и нямаше никакви признаци за бременност. Тя носеше широка ефирна рокля с дълъг рюш. През януари актрисата призна, че майчинството е предизвикателство и съчетаването на кариерата с грижите за дъщеря й никак не е лесно. Сподели:", "date": "2019.05.11", "title": "Кийра Найтли чака второ бебе"}
{"url": "https://pik.bg/%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B7%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%BA%D1%80%D0%B0%D1%82%D0%BA%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BA%D0%B0-%D0%B5-%D0%BE%D0%BF%D0%B0%D1%81%D0%BD%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%B8-%D0%B6%D0%B8%D0%B2%D0%BE%D1%82%D0%B0-news839564.html", "text": "Кардиолози от университета в Хелзинки предупредиха за фаталните последствия , свързани с кратката годишна отпуска , пише сайтът Медик форум. За да не подлагаме на риск здравето си, всяка година трябва да почиваме минимум четири седмици. При по-кратък отдих дори и хора, които са в добро здраве и водят природосъобразен начин на живот, са изложени на риск от сърдечносъдови болести . В изследването на финландските учени били включени 1222 мъже на възраст над 40 години. Сред тях имало здрави хора и такива с наднормено тегло и нездравословни навици с риск от сърдечносъдови заболявания. В крайна сметка екипът стигнал до извода, че продължителността на живота на наблюдаваните мъже била свързана с размера на годишната им отпуска . При това дори и здравите хора си отивали по-рано от този свят, в сравнение с онези, които ползвали по-дълги отпуски. Сподели:", "date": "2019.05.11", "title": "КАРДИОЛОЗИ ПРЕДУПРЕЖДАВАТ: Кратката отпуска е опасна за здравето и живота"}
{"url": "https://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D0%B0%D0%BB%D0%B0%D0%B1%D0%B0%D0%B9-%D1%81%D0%B5-%D0%B8%D0%B7%D0%B3%D1%83%D0%B1%D0%B8-%D0%BD%D0%B0%D0%B4-%D1%80%D0%BE%D0%B4%D0%BE%D0%BF%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%BE%D1%81%D0%B8%D0%BA%D0%BE%D0%B2%D0%BE-news840310.html", "text": "Женски алабай се изгуби в района на родопското село Осиково. Кучето е домашно и има каишка. Последно е видяно в района на връх Модър на 6 май. От тогава няма и следа от него. Собствениците молят всеки, който е видял животното да им позвъни на телефон: 0886054880 Сподели:", "date": "2019.05.11", "title": "Огромен алабай се изгуби над родопското село Осиково"}
{"url": "https://pik.bg/%D0%BC%D0%B0%D0%B4%D0%BE%D0%BD%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D1%81-%D0%B1%D1%83%D1%80%D0%BA%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BD%D1%8E-%D0%B9%D0%BE%D1%80%D0%BA-news840413.html", "text": "60-годишната музикална суперзвезда беше забелязана с бурка на международното летище Джон Ф. Кенеди в Ню Йорк. Прикритието й беше нарушено, когато свали бурката и огромното си черно яке, оставайки по тениска, за да премине през проверката на летището. Мадона необичайно отсъстваше от вечерта на Мет Гала, след като открадна шоуто през предходните години със сложните си ансамбли. Сподели:", "date": "2019.05.11", "title": "Мадона се появи с бурка на летището в Ню Йорк"}
{"url": "https://pik.bg/%D0%BE%D1%82%D1%87%D1%83%D0%B6%D0%B4%D0%B0%D0%B2%D0%B0%D1%82-49-%D0%B8%D0%BC%D0%BE%D1%82%D0%B0-%D0%B7%D0%B0-%D0%BD%D0%BE%D0%B2-%D0%BF%D1%8A%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news840297.html", "text": "Отчуждителни процедури за 49 имота в землището между кварталите \"Прослав\" и \"Коматево\" ще трябва да проведе Община Пловдив, за да реализира намерението си за нов градски път.  Инвестиционното намерение на градските власти за пътя от 2 км засяга частните парцели, които трябва да се отчуждят. Те са с площ межди 150 кв.м и 4000 кв.м, като общата им площ е над 33 дка. Отчуждаването им ще бъде възможно, след като Общинският съвет гласува проекта за измяната на ПУП-а и парцеларния план. Той ще бъде входиран на следващата сесия на местния парламент, уточнява \"Трафик\". Сподели:", "date": "2019.05.11", "title": "Отчуждават 49 имота за нов път в Пловдив"}
{"url": "https://pik.bg/%D1%81%D0%BB%D0%B5%D0%B4-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BE%D1%82-30-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D1%87%D0%B5-%D0%B8%D0%B7%D0%B2%D0%B5-news840334.html", "text": "\"Доволни сме от решението Северин Красимиров да не обжалва присъдата си от 30 години затвор за убийството на Виктория.\" Така почернените родители Георги Маринов и Галя Димитрова посрещат новината, че делото е окончателно приключило\", разкри адвокатът им Андрей Желязков пред столичен ежедневник. \"Имахме предварителна информация, че Северин няма да обжалва наложеното наказание. Родителите на Виктория са доволни, че няма да им се наложи да ходят на дело и на следваща съдебна инстанция и да преживяват отново ужаса на убийството на дъщеря им. Реално и да беше се стигнало до обжалване, Северин можеше да намали присъдата си най-много с до 2 години. От 30 г. да лежи 28 г.\", категоричен е адвокат Желязков. Както ПИК съобщи, Северин Красимиров отказва да обжалва 30-годишната присъда, тъй като смята наказанието за справедливо. Красивата журналистка Виктория Маринова бе изнасилена и убита на 6 октомври м.г. до бетонната алея край Дунав, където спортувала. Северин бе задържан четири дни по-късно в дома на майка си в Германия и бе екстрадиран у нас. Северин Красимиров застана на подсъдимата скамейка на 22 април т.г., за да отговаря по три обвинения. Първото е за блудствени действия с Виктория Маринова, при които обвиняемият е употребил сила. Второто е за изнасилване на телевизионната водеща, третото - за убийството й, извършено умишлено, по особено мъчителен начин, с особена жестокост, разкри окръжният прокурор на Русе Георги Георгиев. Сподели:", "date": "2019.05.11", "title": "СЛЕД ПРИСЪДАТА ОТ 30 ГОДИНИ ЗАТВОР: Родителите на убитата Виктория Маринова доволни, че извергът Северин не обжалва"}
{"url": "https://pik.bg/%D0%B2-%D1%81%D0%B0%D1%89-%D0%B8%D0%B7%D1%87%D0%B8%D1%81%D0%BB%D0%B8%D1%85%D0%B0-%D0%B8%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD-%D0%BC%D0%BE%D1%81%D0%BA%D0%B2%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-news840403.html", "text": "Изданието от Ню Йорк цитира статия на влиятелния в Америка мозъчен тръст \"Атлантически съвет\" (Atlantic Council). В публикацията на Андерс Аслунд се е посочвало, че според негови източници стопанинът на Кремъл е инвестирал в скъпи имоти, луксозни автомобили и е собственик на огромни суми в банки. \"Вложенията на държавния глава не обхващат само Русия. Той притежава вили и е открил сметки (без да е титуляр) и в много на страни по цял свят, известни като данъчни пристани. Общият руски капитал в чужбина се изчислява на около 800 млрд. щатски долара, а безспорно лъвският пай е в ръцете на Путин\", е пишело още в материала. На този етап Кремъл не е реагирала официално. РИА Новости в обширен материал обаче определи публикацията като пореден русофобски фейк (фалшива новина). \"Един на пръв поглед уважаван човек и изследовател се държи като трол и пуска бомби в стил жълти медии\", отвърна руската информационна агенция. Тя посочи, че Аслунд е работил в Русия като икономически съветник на първия президент на страната Борис Елцин в началото на 90-те години на миналия век. \"Точно тогава от страната ни бяха изнесени огромни капитали и други ценности. Ето защо въпросната публикация е в стил Крадецът вика: Дръжте крадеца\", коментира РИА Новости. Руският президент Владимир Путин притежава сметки, движимо и недвижимо имущество на стойност между 100 млрд. и 160 млрд. долара, пише \"Уолстрийт джърнъл\". Сподели:", "date": "2019.05.11", "title": "В САЩ изчислиха имането на Путин. Москва: Фалшива новина"}
{"url": "https://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%BD%D0%B0%D0%B4-15-%D0%B3%D0%BE%D0%B4%D0%B8%D0%BD%D0%B8-%D0%B5-%D1%81-%D0%B2%D0%B8%D1%81%D0%BE%D0%BA%D0%BE-%D0%BA%D1%80%D1%8A%D0%B2%D0%BD%D0%BE-news840369.html", "text": "Нараства броят на хората с високо кръвно налягане, като почти всеки трети над 15-годишна възраст е с повишени стойности. Това съобщиха от Българската лига по хипертония. Увеличава се и делът на хората във възрастовата група 45-65 год., които имат повишено кръвно налягане. Изследвания показват и увеличаване на процента на регистрирани пациенти с предсърдното мъждене, което е и най-честата аритмия вследствие на високо кръвно налягане. На 17 май, от 11,00 до 18,00 ч., на открити обществени места в София, Пловдив, Варна, Бургас, Плевен, Стара Загора, Русе, Велико Търново, Хасково, Сливен и Пазарджик ще има пунктове, на които безплатно ще бъде измервано кръвното налягане. Желаещите ще могат да получат и консултации със специалисти. Инициативата е в рамките на национална кампания \"Качеството на фокус при оптимален контрол на кръвно налягане\". Сподели:", "date": "2019.05.11", "title": "ТРЕВОЖНА СТАТИСТИКА: Всеки трети над 15 години е с високо кръвно"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B6%D0%B5%D1%81%D1%82%D0%BE%D0%BA%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%B2-%D0%BA%D0%BE%D1%81%D1%82%D0%B5%D0%BD%D0%B5%D1%86-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D1%8F%D0%BC%D0%B0-%D1%81%D0%BB%D0%B5%D0%B4%D0%B0-%D0%BE%D1%82-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%8F-%D1%83%D0%B1%D0%B8%D0%B5%D1%86-news840534.html", "text": "Полицията продължава да го издирва. Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията. Заподозреният е криминално проявен с обвинения за кражби и увреждане на чужда собственост. Засилено е полицейското присъствие в града. Използва се наличната техника на полицията, има идея за облитане на района с хеликоптер. Според началника на Районното управление в Костенец - главен инспектор Петър Ценев, не е изключено извършителят да се намира все още на територията на града, съобщава Нова телевизия. Разследването за жестокото убийство в Костенец продължава. Припомняме, че вчера 38-годишната Милена Шишкова беше открита в безпомощно състояние, близо до дома ѝ. Засега предположенията са, че извършител е бившия ѝ партньор - Стоян Зайков на 43 години. Сподели:", "date": "2019.05.11", "title": "ИЗВЪНРЕДНО: Жестоката драма в Костенец продължава, няма следа от издирвания убиец"}
{"url": "https://pik.bg/%D0%BF%D1%80%D0%BE%D0%BB%D0%B5%D1%82%D1%82%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D1%81%D0%BB%D1%8A%D0%BD%D1%86%D0%B5-%D1%89%D0%B5-%D0%BD%D0%B8-%D1%82%D0%BE%D0%BF%D0%BB%D0%B8-%D0%B4%D0%BD%D0%B5%D1%81-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D1%82-%D0%B4%D0%BE-24-%D0%B3%D1%80%D0%B0%D0%B4%D1%83%D1%81%D0%B0-news840492.html", "text": "Слънчево време ни окачква днес преди обяд, според прогнозата на Националния институт по метеорология и хидрология. По-значителна облачност и краткотрайни превалявания ще има в следобедните часове над източните райони и планините. Ще духа слаб запад-северозападен вятър. Минимални температури между 5° и 10°, по Черноморието до 12°, максимални - между 19° и 24°. Атмосферното налягане ще се повиши, но ще остане малко по-ниско от средното за май. Над Черноморието по-значителна облачност и превалявания, придружени с гръмотевици ще има в следобедните часове. Ще духа слаб северозападен вятър. Максимални температури на въздуха: 18°-20°. Температурата на морската вода е 14°, вълнението на морето ще е около 2 бала. Над планините по-значителна облачност ще има в следобедните часове, когато на места ще превали. Ще духа умерен северозападен вятър. Максимална температура на височина 1200 метра около 14°, на 2000 метра - около 6°. В неделя вятърът ще се обърне от изток-югоизток. Облачността ще се увеличи, отначало висока и средна, след обяд ще се вплътни и на места в западните райони до вечерта ще превали. През първите два дни от следващата седмица облачността ще е предимно значителна, около и след обяд купеста и купесто-дъждовна. На много места в страната ще има валежи, интензивни и с гръмотевици, а и по-значителни като количество, главно в западната половина от страната. Вятърът от изток-югоизток ще се усили и дневните температури слабо ще се понижат, минималните ще се повишат. Сподели:", "date": "2019.05.11", "title": "ПРОЛЕТТА СЕ ВРЪЩА: Слънце ще ни топли днес, температурите ще се повишат до 24 градуса"}
{"url": "https://pik.bg/%D0%BF%D0%B0%D0%BB%D0%B0%D0%B2%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0-%D1%81%D1%82%D0%B0%D0%BD%D0%B0-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0-news840286.html", "text": "Ученичка от американския щат Калифорния се оказа в центъра на страшен скандал, след като разкри, че работи в порноиндустрията, съобщава CBS. Кейтлин Финк говори за началото на кариерата си пред ученическия вестник The Bruin Voice. Училищната областна администрация се опитала да предотврати публикуването на статията, озаглавена „Рискован бизнес: старта на кариера в развлекателната индустрия за възрастни”, тъй като нарушавала моралните стандарти. От там са заплашили школския вестник със закриване, а учителката, подготвила скандалния материал – с уволнение. Според независим юрист обаче статията не е непристойна. Самата публикация предизвика много спорове не само заради шекотливата тема, но и заради ограниченията, налагани върху свободата на словото. „Чувствам, че областта разглежда това като забранена вещ, която трябва да се скрие. Темата обаче не е забранена. Просто това е тема, по която хората не обичат да говорят, защото ги кара да се чувстват некомфортно”, казва в края на интервюто си пред телевизионния канал младото момиче. Тя признава, че е напуснала бащината къща в навечерието на Нова година и е започнала да се издържа самостоятелно. Благодарение на работата си в порноиндустрията Финк си плаща наема, телефонните сметки и разходите за комунални услуги.  Кейтлин казва още, че за часове печели по няколкостотин долара, но хората я гледат лошо, когато разберат как изхранва прехраната си. Въпреки това ученичката е доволна от работата си и все по-често получава комплименти. Сподели:", "date": "2019.05.11", "title": "Палава ученичка стана порноактриса"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%BC%D0%B0%D1%89%D0%B0%D0%B1%D0%BD%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B7%D0%BB%D0%B0%D1%82%D0%BD%D0%B8%D1%8F-%D0%B3%D1%80%D0%B0%D0%B4-%D0%BA%D1%80%D0%B0%D0%B9-%D0%BA%D0%B0%D1%80%D0%BB%D0%BE%D0%B2%D0%BE-news840059.html", "text": "Започва мащабно проучване на Златния град на древните траки край Карлово. От началото на юни до края на септември там ще работи екип от археолози и геофизици начело с доц. д-р Костадин Кисьов, директор на Археологическия музей в Пловдив. Обектът е приоритетен за Община Карлово, затова заделяме за тези проучвания 35 хиляди лева, заяви кметът на общината д-р Емил Кабаиванов. В полите на Стара планина, над днешното село Васил Левски, се е намирала първата столица на Одриската държава. Доц. Костадин Кисьов откри и регистрира обекта още през 1989 година, а първите проучвания бяха направени през 1996 година. Там бе открит единственият запазен тракийски град с крепостна стена и с добре укрепена цитадела. Той е съществувал през V-III век преди Христа, пише в. \"Марица\". В сърцето на древния град до 2008 година бяха открити части от крепостна стена и основи на храм. Археолозите намериха големи луксозни керемиди, покрити с т.нар. котешко злато. Сградите, покрити с тях, са се виждали още от Филипополис. Градът е просъществувал близо три века и внезапно е бил съборен, но останките от него показват, че тук е живял владетел. През периода до 2008 година археолозите разкриха още луксозна керамика. Впечатляващи са фрагментите от големи амфори. Тези съдове са били използвани за зехтин и вино, скъпата стока е доставяна от гръцките острови Тасос и Лесбос, а някои от керамичните съдове - от Египет. През този археологически сезон ще бъдат направени теренни и геофизични проучвания на площ от 15 декара. Те ще позволят на изследователите да уточнят цялата територия на селището и местоположението на обектите в него, без да се правят изкопи. С научния ръководител доц. Кисьов ще работят още София Христева, зам.-ръководител, и екип от геофизици. Освен тракийския селищен център те ще проучват и древния некропол. До момента археологическият обект е проучен частично, като обхванатата площ е един декар. Разкрити са част от крепостна стена и основите на храм. За Община Карлово обектът е приоритетен, разглеждаме го като възможност за превръщане на района в ценна и атрактивна туристическа дестинация, заяви кметът на Карлово д-р Емил Кабаиванов. Той каза още, че министърът на културата Боил Банов е заявил готовност ведомството, което ръководи, също да финансира проучванията. Този обект ще ни разкрие единствения съхранен тракийски град, който според специалисти представлява интерес за световната историческа наука и трябва да бъде показан на България и на света, коментира още Кабаиванов. Общината ще поиска от Министерството на културата този обект да бъде обявен за паметник на културата от национално значение. Администрацията ще подготви проект за неговата консервация и изграждане на подходяща инфраструктура, за да стане той една от най-забележителните туристически дестинации. Сподели:", "date": "2019.05.11", "title": "Започва мащабно проучване на Златния град край Карлово"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BC%D0%B0%D1%80%D1%88%D1%80%D1%83%D1%82%D0%B8%D1%82%D0%B5-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%82%D1%80%D0%B0%D0%BC%D0%B2%D0%B0%D0%B9%D0%BD%D0%B8-%D0%BB%D0%B8%D0%BD%D0%B8%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news840539.html", "text": "Временно се променят маршрутите на трамвайни линии № 1, 6 и 7 на 11 и 12 май заради ремонт на трамваен релсов път, съобщиха от пресцентъра на Столична община. За времето до 24:00 часа на 12 май се променят маршрутите на трамвайни линии № 1, 6 и 7, съответно: - в посока Централна ж.п. гара: от ж.к. „Иван Вазов“ и ж.к. „Борово“ по маршрутите до кръстовище бул. „Христо Ботев”/ул. „Алабин”, по ул. „Алабин”, по бул.„Витоша”, бул. „Княгиня Мария Луиза” и от Централна жп гара по маршрутите до надлез „Надежда”, ж.к. „Обеля 2“ и метростанция „Хан Кубрат”; - в посока ж.к. „Борово“ и ж.к. „Иван Вазов“: от надлез „Надежда”, ж.к. „Обеля 2“ и метростанция „Хан Кубрат” по маршрутите до кръстовище бул. „Христо Ботев”/бул. „Александър Стамболийски”, по маршрута на трамвайна линия № 3, обратен завой на бул. „Александър Стамболийски”, по маршрута на трамвайни линии № 8 и 10 до бул. „Христо Ботев” и по бул. „Христо Ботев” по маршрутите до ж.к. „Иван Вазов“ и ж.к. „Борово“, като трамвайните мотриси се установяват на всички съществуващи трамвайни спирки в променените участъци на маршрутите. Сподели:", "date": "2019.05.11", "title": "Важно: Промени в маршрутите на няколко трамвайни линии в столицата"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BE%D1%82-%D0%B3%D0%B5%D1%80%D0%B1-%D1%89%D0%B5-%D0%B2%D0%B7%D0%B5%D0%BC%D0%B0%D1%82-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D1%81%D1%8A%D0%B1%D0%B8%D1%82%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news840535.html", "text": "Кандидатите за евродепутати Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на всички райони от 23 МИР на ГЕРБ, което ще се проведе в Южния парк. Това съобщиха от пресцентъра на ПП ГЕРБ. Събитието ще е съпътствано с открита приемна за срещи с граждани. Инициативата е с начален час 12:00 часа и ще се състои в Южния парк - на поляната с птиците, вход от страната на улица „Бяла черква” и бул. „Витоша“. Преди това кандидатът за евродепутат Андрей Ковачев ще присъства на турнир по тенис на маса в район „Възраждане“. Турнирът ще се състои от 10:30 часа в многофункционален спортен комплекс „Спортна София 2000\" в „Зона Б-5“. Кандидатите за евродепутати Андрей Ковачев и Мария Габриел ще присъстват на Хепънинг по повод 9 май - Деня на Европа, в парк „Света Троица”. Събитието ще се състои в парка от 11:00 часа. Сподели:", "date": "2019.05.11", "title": "Кандидати за евродепутати от ГЕРБ ще вземат участие в предизборни събития в столицата"}
{"url": "https://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BF%D1%80%D0%B8%D0%BD%D1%86%D1%8A%D1%82-%D0%BD%D0%B0-%D0%BC%D0%BE%D0%BD%D0%B0%D0%BA%D0%BE-%D0%BF%D0%BE%D0%BA%D0%B0%D0%BD%D0%B8-%D0%BA%D0%B0%D0%BC%D0%B0%D1%82%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BC%D0%B0%D1%87-news840445.html", "text": "Българската футболна компания \"Глобъл Мениджмънт\" и Христо Стоичков получиха покани от принца на Монако за благотворителен мач, предаде БНР. Принцът на Монако Албер покани Стоичков в своя отбор за традиционния благотворителен мач на 21 май, в който за 27-и път на стадион \"Луи II\" ще се противопоставят звезди от футбола и Формула 1. От българска страна участие ще вземе и собственикът на \"Глобъл мениджмънт\" Николай Жейнов, който съобщи новината. Бившият защитник на \"Несебър\" и \"Нефтохимик\" ще посети футболната среща и ще присъства на приема на принц Албер след двубоя. Сподели:", "date": "2019.05.11", "title": "ПРИЗНАНИЕ: Принцът на Монако покани Камата на благотворителен мач"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B0%D0%BC%D0%B0%D0%B7%D0%BE%D0%BD-%D0%BF%D0%BE%D0%BA%D0%B0%D0%B7%D0%B0-%D0%BF%D1%80%D0%BE%D1%82%D0%BE%D1%82%D0%B8%D0%BF-%D0%BD%D0%B0-%D0%BB%D1%83%D0%BD%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%B2%D0%B8%D0%B4%D0%B5%D0%BE-news840311.html", "text": "Най-богатият човек в света Джеф Безос, шеф на компанията за интернет търговия \"Амазон\" и на космическата компания \"Блу ориджин\", заяви във Вашингтон намерението си да участва в новото завладяване на Луната, представяйки проект за космически апарат, който през 2024 г. ще може да транспортира дотам превозни средства и оборудване, предаде Франс прес, цитирана от БТА. \"Това е \"Блу муун\" (\"Синя луна\")\", обяви Безос по време на представяне, докато завесите се отдръпваха, разкривайки прототип в естествена величина на апарат за кацане на Луната с тегло над три тона празен и 15 тона зареден с гориво. \"Блу муун\" ще може да извършва меко кацане на лунната повърхност с полезен товар от 3,6 тона и от 6,5 тона в по-голямата си версия. За апарата е разработен уникален двигател - Би И 7 (BE-7), посочва ТАСС. \"Това е невероятен апарат и той ще стигне до Луната\", заяви Безос, представяйки макета. Той обясни, че проектът се разработва от три години. \"Блу муун\" стои върху четири крака. В горната част на апарата има пространство, където ще се намира превозваното оборудване - инструменти и апаратура за научни изследвания, четири малки лунни роувъра, а след време и модул с нормално налягане, предназначено за хора. В средата на апарата се намира голям сферичен резервоар за гориво (втечнен въглерод). Целта е кацане на южния полюс на Луната, където има замръзнала вода. От водата би могло да се произвежда водород, който ще се използва като гориво за изследване на Слънчевата система. Според документ, разпространен от \"Блу ориджин\", първото кацане на Луната е набелязано за 2024 г. - датата, определена преди по-малко от два месеца от правителството на Доналд Тръмп за завръщане на астронавти на Луната, като сред тях се очаква за първи път да има и жена. \"Можем да помогнем този срок да бъде спазен. Време е да се върнем на Луната, но този път, за да останем\", заяви Безос. Сподели:", "date": "2019.05.11", "title": "Шефът на \"Амазон\" показа прототип на лунен апарат (ВИДЕО)"}
{"url": "https://pik.bg/%D0%B8%D0%B7%D1%82%D0%B8%D1%87%D0%B0-%D1%81%D1%80%D0%BE%D0%BA%D1%8A%D1%82-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%BF%D0%BE-%D0%BD%D0%B0%D1%81%D1%82%D0%BE%D1%8F%D1%89-%D0%B0%D0%B4%D1%80%D0%B5%D1%81-news840542.html", "text": "Изтича крайният срок , в който избирателите с различен постоянен и настоящ адрес, могат да поискат да бъдат вписани по настоящ адрес за евроизборите на 26 май. Приключва и създаването на подвижни избирателни секции. Такива се разкриват, ако има подадени не по-малко от 10 заявления от хора с увреждания, които не им позволяват да упражнят правото си на глас в изборните помещения. Заявленията се подават до кмета. Ако има образувана подвижна избирателна кутия и е назначена Секционна избирателна комисия, избирател с трайни увреждания, който не е подал заявление в срок, може да го направи до 20 май. Сподели:", "date": "2019.05.11", "title": "Изтича срокът за гласуване по настоящ адрес"}
{"url": "https://pik.bg/%D1%81%D0%BF%D1%83%D0%BA%D0%B0%D0%BD%D0%B0-%D1%82%D1%80%D1%8A%D0%B1%D0%B0-%D0%BE%D1%81%D1%82%D0%B0%D0%B2%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%BA%D0%B2%D0%B0%D1%80%D1%82%D0%B0%D0%BB%D0%B0-%D0%B1%D0%B5%D0%B7-%D0%B2%D0%BE%D0%B4%D0%B0-news840541.html", "text": "Спукана тръба остави без вода част от кварталите „Лагера”, „Хиподрума”, „Бели брези”, „Крива река” в София, съобщи БТВ. Според информацията, аварията е станала преди около 3 часа в района между булевардите „Гешов” и „България”. Потребител се оплака, че няколко часа никой не е реагирал на сигнала за спукана тръба. Екип на „Софийска вода” вече е на мястото. По тяхна информация водоснабдяването в района трябва да бъде възстановено до 10:30 ч. днес. Сподели:", "date": "2019.05.11", "title": "Спукана тръба остави няколко столични квартала без вода"}
{"url": "https://pik.bg/%D0%B5%D0%BA-%D0%BE%D0%B4%D0%BE%D0%B1%D1%80%D0%B8-%D1%82%D1%80%D0%B8-%D0%BD%D0%BE%D0%B2%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-%D0%BE%D0%B2%D1%86%D0%B5%D0%B2%D1%8A%D0%B4%D0%B8%D1%82%D0%B5-news840443.html", "text": "Овцевъдите могат да разчитат на три нови държавни помощи, одобрени от Европейската комисия, за подобряване на общата производителност чрез намаляване на производствените разходи. Бюджетът е 3,5 милиона лева, посочи заместник-министърът на земеделието Янко Иванов при откриването на Осмия национален събор на овцевъдите, който се провежда до неделя край Петропавловския манастир до Лясковец, предава БНР. Нотифицирана е държавна помощ от 2,5 милиона лева за изграждане на малки кланици, заяви ресорният заместник-министър Янко Иванов и поясни, че в момента акцентът е върху селекционното животновъдство: „Ние трябва да работим да увеличим качеството на това, което се предлага чрез подобряване на селекцията и репродукцията на животните“. Иванов увери, че напълно е приключил проблемът с чумата по овцете и козите, а всички засегнати стопани в Южна България са си получили компенсациите. Проблемите в бранша обобщи Димитър Петков от Търговище, който отглежда овце от 37 години: „Липсата на чобани, ниски изкупни цени. Млякото е 1-1,15 лв. най-много, агнешкото – 4,60 лв., което изобщо не е задоволително. Мъчим се, просто от любов ги гледаме още“. Повече от 200 фермери, производители на месни и млечни продукти, представители на селскостопанска техника и оборудване участват в осмото издание на Националния събор на овцевъдите в България. Насърчаване на потреблението на овчи и кози продукти и производството им от български суровини са акцентът тази година на събора, който преминава под мотото „Български храни от български суровини“. Липсват овчари, изкупните цени на млякото и месото са символични, а вълната я подаряваме, споделиха овцевъди. „Онази година бяха 800, но поради липса на работна ръка, останаха 400-500, гледаме си ги. Освен чобани, проблеми са ниските изкупни цени. Млякото е 1-1,15 лв. най-много, агнешкото – 4,60 лв., което изобщо не е задоволително. Мъчим се, просто от любов ги гледаме още. Почти навсякъде колегите намаляват животните, намаляват и не се знае до къде ще ни издържат нервите. Иначе автоматизираме с доилна система, с всичко необходимо, инвестираме, но упадък е вече това, държавата нехае“, разказва Димитър Петков от Търговище, който отглежда овце от 37 години. Димитър Вършилов от родопското село Брестник е потомствен овцевъд, а тази година на него се падна честа да сготви курбанът за събора на овцевъдите. Овцевъдът е оптимист, че българинът все още не е забравил вкуса на родното агнешко: „Все още не го е забравил, има много внос, аз съм производител на агнета повече от 45 години. Гледаме животните в Родопите. Хората предпочитат да бъде по-прясно, да видят какво колиш, да знаят какво вземат. Иначе има и вносно, ама вие знаете какво представлява вносното – няма вкус, няма нищо. Животновъдството в България замира, аз имах 1200 овце, сега са 700. Жалко!“ Със семейното стадо на Събора на овцевъдите е и 14-годишният Юлкер Нусуф от Шуменско. Вместо да е пред компютъра, младежът от тъмно до тъмно помага в отглеждането на 250 овце, с които семейството му се издържа: „Ставаме около 5 часа, отиваме да гледаме овцете, да ги доим, после ги разлагаме, излизат всички на паша. После се прибират около 19,30 часа. После пак ги доим, харесва ми. По-хубаво е в обора, не зная, обичам, успяваме“. Съборът на овцевъдите не е концентриран само около проблемите в бранша. В неговата весела част са фермерските състезания по доене и стрижба на овце, по майсторско обезкостяване на агнета и теглене на товари от коне-тежковози. Над 2000 изпълнители се включват в националния фолклорен конкурс „Заблеяло ми агънце“. Има фолклорни концерти, кулинарни кътове и занаятчийски изложби до неделя. Сподели:", "date": "2019.05.11", "title": "ЕК одобри три нови държавни помощи за овцевъдите"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D1%80%D0%B5%D0%B4%D0%BD%D0%B0-%D0%BB%D1%8A%D0%B6%D0%B0-%D0%BD%D0%B0-%D0%B1%D1%81%D0%BF-news840543.html", "text": "\"БСП плещят стопроцентови глупости за спад на инвестициите\", това написа политологът и журналист Антон Тодоров по повод твърденията на БСП, че у нас има спад на чуждестранните инвестиции. Не само, че не са намалели, но за последните 10 години от управлението на ГЕРБ, инвестициите са около 1.4 млрд. годишно. Изключение прави само 2014 година по времето на Орешарски, когато са само 347 млн.лв. \"Важен акцент е, че за последните 2 години инвестициите са над средното ниво, като през 2017, дори почти 2 пъти ги надвишават\", допълва Тодоров. 2010г. - 1.170 млрд. евро 2011г. - 1.476 млрд.евро 2012г. 2013г. – 1.384 млрд. евро 2014г. – 347 млн. евро 2015г. – 2.399млрд. евро 2016г. – 1.003 млрд. евро 2017г – 2.314 млрд. евро 2018г. – 1.744 млрд. евро Средно годишно за периода – 1.462 млрд. лв. – 1.321 млрд. евро Сподели:", "date": "2019.05.11", "title": "ПЪРВО В ПИК: Антон Тодоров разкри поредна лъжа на БСП"}
{"url": "https://pik.bg/%D0%BC%D0%B5%D0%BD%D0%B4%D0%B5%D0%BB%D1%81%D0%BE%D0%BD-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D1%8A%D1%82-%D0%BC%D0%B0%D0%B9%D0%BA%D1%8A%D0%BB-%D1%81%D1%82%D1%80%D1%83%D0%BC%D0%B5%D0%B9%D1%82%D0%B8%D1%81-%D0%BF%D0%BE%D1%80%D1%8A%D1%87%D0%B0-2-%D1%82%D0%B8%D1%80%D0%B0-%D1%81-%D1%86%D0%B2%D0%B5%D1%82%D1%8F-%D0%BE%D1%82-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8-%D1%81--news840388.html", "text": "Два тира са стоварили в рененансовия замък \" На тържеството се очаква да има гости от 13 държави, а както първо ПИК съобщи в края на април, сред тях ще бъде Даниел Ек - собственик и генерален директор на най-известното приложение за стрийминг на музика в света \"Spotify\", както и Рийд Хейстингс - един от изпълнителните директори на \"Netflix\". Също така нашата медия първа разкри и двойката, която ще кумува на младоженците: те ще се врекат във вечна вярност пред коафьора Вили Боршукова и американския комедиен актьор Джон Струмейтис, потвърдиха от \" В официалния пиар за събитието от агенцията потвърждават още ексклузивни текстове на медията ни, свързани със сватбата. А именно, че програмата ще е поверена в ръцете на ансамбъл \"Българе\", Тримата БГ тенори, балетисти от Националната опера, Звезди от \"Ахат\", Преслава. За настроението на гостите ще отговарят още танцьори на фламенко от световноизвестната трупа на Хоакин Кортес. Finca Mas Solers\" край Барселона свежи цветя от Холандия, които ще украсят сватбата на родния топмодел Цеци Красимирова и американския мултимилионер Майкъл Струмейтис. Церемонията е тази неделя, 12 май. \"Аз наистина съм позитивен човек и се научих да се усмихвам. Нямам проблем с това да намирам доброто, красивото и забавното у хората. Това е част от моето ДНК. Благодаря от цялото си сърце на моите сънародници, които ми писаха в социалните мрежи и изпратиха благопожелания. Опитах се да отговоря лично на всеки един от тях и да им вдъхна надежда, защото най-важното е да следваме сърцето си и да не спираме да мечтаем. Казвам го от позицията на една предана съпруга, майка и приятел, която продължава да гони своите мечти и да върви смело напред\", заяви Цеци в навечерието на своята сватба. Една от най-успелите ни манекенки и бъдещият й съпруг Майкъл Струмейтис лично ще посрещнат всеки един гост на своята сватба. Agency IGM\", които са натоварени с медийното отразяване на бляскавата сватба. Роклята на булката е истински heute couture и е дело на родната дизайнерка Евгения Борисова. Костюмът на младоженеца е шит по мярка от модния гуру Том Форд, който е личен приятел на Струмейтис. Правата за публикуване на сватбата вече са предоставени на испанското издание на списание \"People\". Предстои Цеци и Майкъл да обявят новия си благотворителен проект, по който работят от доста време и смятат да го стартират именно в България. След сватбата моделката и носителка на титлата Best Model of the World ще направи и свое лично дарение за социална кауза, която силно я е развълнувала. Сподели:", "date": "2019.05.11", "title": "МЕНДЕЛСОН: Милионерът Майкъл Струмейтис поръча 2 тира с цветя от Холандия за сватбата си с Цеци Красимирова"}
{"url": "https://pik.bg/%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BE%D1%82-%D0%BD%D0%BE%D1%89%D1%83%D0%B2%D0%BA%D0%B8-%D0%BF%D1%80%D0%B5%D0%B7-%D0%BC%D0%B0%D1%80%D1%82-%D1%81-83-%D0%BF%D0%BE%D0%B2%D0%B5%D1%87%D0%B5-news840398.html", "text": "През март 2019 г. в страната са работили 1 964 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 57.4 хил., а на леглата - 116.3 хиляди. В сравнение с март 2018 г. общият брой на местата за настаняване, функционирали през периода, се увеличава с 1.1 на сто, а на леглата в тях - с 1.2 на сто. Общият брой на нощувките във всички места за настаняване, регистрирани през март 2019 г., е 873.8 хил., или с 4.9 на сто повече в сравнение със същия месец на предходната година, като най-голямо увеличение на нощувките (с 11.4 на сто) се наблюдава в местата за настаняване с 1 и 2 звезди. През март 2019 г. в хотелите с 4 и 5 звезди са направени 73.1 на сто от общия брой нощувки на чужди граждани и 37 на сто - на българи. В местата за настаняване с 3 звезди са осъществени 18.4 на сто от нощувките на чужди граждани и 31.6 на сто - на българи, докато в останалите места за настаняване (с 1 и 2 звезди) те са съответно 8.5 и 31.4 на сто. Броят на пренощувалите хора в местата за настаняване през март 2019 г. се увеличава с 8.1 на сто в сравнение със същия месец на 2018 г. и достига 432.7 хил., като е регистрирано увеличение както при чуждите, така и при българските граждани, съответно с 9.2 и 7.5 на сто. Българите, нощували в местата за настаняване през март 2019 г., са 294.8 хил. и са имали средно по 1.8 нощувки. Чуждите граждани са 137.9 хил. и са имали средно по 2.4 нощувки, като 76 на сто от тях са нощували в хотели с 4 и 5 звезди. Общата заетост на леглата в местата за настаняване през март 2019 г. е 24.9 на сто, като се увеличава с 0.8 процентни пункта в сравнение с март 2018 година. Най-висока е заетостта на леглата в хотелите с 4 и 5 звезди - 33.9 на сто. Приходите от нощувки през март 2019 г. достигат 48.7 млн. лв., или с 8.3 на сто повече в сравнение с март 2018 година, съобщи Националният статистически институт. Регистрирано е увеличение на приходите както от български граждани - с 13 на сто, така и от чужденци - с 3.7 на сто. Сподели:", "date": "2019.05.11", "title": "Приходите от нощувки през март с 8,3% повече"}
{"url": "https://pik.bg/%D0%BF%D0%BE%D0%BB%D0%B8-%D0%B3%D0%B5%D0%BD%D0%BE%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0-news840362.html", "text": "Без майчинство остана Поли Генова. Певицата, която роди преди по-малко от месец първородната си рожба, започна с работата. Участничката на \"Евровизия\" поднови репетициите за спектакъл \"Фалшив герой\". Въпреки многото ангажименти и натоварен график Генова се стреми да не се отделя от рожбата си Даниел. Веднага след репетиция тя тича към дома си, за да се порадва на малкото си момче. Поли все още не е в идеална форма, но признава, че се стреми да премахне качените килограми в най-скоро време. Сподели:", "date": "2019.05.11", "title": "Поли Генова се върна на работа"}
{"url": "https://pik.bg/%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D1%81-%D0%B3%D0%BE%D0%BB%D1%8F%D0%BC-%D1%83%D0%B4%D0%B0%D1%80-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news840380.html", "text": "Атакуващият играч на Бенфика Жоао Феликс най-вероятно ще предизвика сериозни вълнения през летния трансферен прозорец. 19-годишният талант се представя блестящо за португалския гранд и се визира, че колоси като Реал Мадрид, Барселона, Атлетико Мадрид, Ювентус, Манчестър Юнайтед и Манчестър Сити имат интерес към него. Проблемът обаче е високата откупна клауза на Феликс от 120 млн. евро, която засега спира потенциалните купувачи. Затова се твърди, че \"гражданите\" са измислили вариант, с който драстично да намалят въпросната сума. Според информация на \"А Бола\" от Сити са готови да включат свои играчи като част от сделката. Тяхна оферта обаче ще стане факт само ако Габриел Жезус бъде продаден. Междувременно, лисабонските \"орли\" съзнават, че трудно ще задържат Жоао Феликс, но се надяват той да остане в отбора за още една кампания, с което да се утвърди допълнително като един от най-големите футболни таланти в света. Сподели:", "date": "2019.05.11", "title": "\"Гражданите\" с голям удар на трансферния пазар?"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%B4%D0%B0-%D0%BE%D0%B1%D1%8F%D0%B4%D0%B2%D0%B0%D0%BC%D0%B5-%D0%B7%D0%B0-%D0%B4%D0%B0-%D0%BD%D0%B5-%D0%BD%D0%B8-%D1%81%D0%B5-%D0%B4%D0%BE%D1%81%D0%BF%D0%B8%D0%B2%D0%B0-news840365.html", "text": "В средата на деня е време за обяд. След това – следобеден сън. Да, но само в мечтите ни. В реалния живот след хубавия обяд идват бавните следобедни часове, в които се борим със съня и се опитваме по всички начини да се разсъним. От една страна не можем да влияем на това сънено състояние след храна. Това е нормалната реакция на организма, който се съсредоточава в храносмилането и не подава енергия за другите процеси като попълване на екселски таблици или подреждане на рафтове. Освен това храната кара тялото да отделя хормоните на щастието, които обаче са същите, от които се отпускаме в блаженство и ни се доспива. Това не значи да стоим гладни през целия ден, а просто да избягваме храните, които предизвикват сънливост. Те включват всички, които повишават много нивото на инсулин в кръвта – бял хляб, спагети и всякаква друга паста, картофи, тестени храни, десерти. Един хубав „разсънващ“ обяд би трябвало да включва немазно месо и многоцветна салата. След като се наобядвате, не бързайте да се връщате в офиса, а починете за 15 минути. После направете бърза разходка и изпийте чаша вода. С такава програма би трябвало да не усещате сънливия ефект на обяда и да ви се иска да се скриете под бюрото и да си подремнете… Сподели:", "date": "2019.05.11", "title": "Какво да обядваме, за да не ни се доспива"}
{"url": "https://pik.bg/%D0%B1%D0%BE%D0%BC%D0%B1%D0%B0-%D1%81%D0%BD%D0%B8%D0%BC%D0%B0%D1%82-%D0%B8%D0%BD%D0%B4%D0%B8%D0%B0%D0%BD%D0%B0-%D0%B4%D0%B6%D0%BE%D1%83%D0%BD%D1%81-%D1%83-%D0%BD%D0%B0%D1%81-news840332.html", "text": "Петата серия на новия филм за \"Индиана Джоунс\" най-вероятно ще бъде снимана в България. След това у нас може да бъде заснет и някой от епизодите на \"Междузвездни войни\". Бащата на сагата \"Междузвездни войни\" Рик Маккалъм вече оглежда къде точно да бъдат снимките на \"Индиана Джоунс\", пиш естоличен всекидневник. На холивудския продуцент страната ни съвсем не е чужда. Рик живее у нас почти по два месеца в годината, а през останалото време е в Чехия. \"Българските локации не са виждани, не са познати и затова са толкова интересни\", коментира Маккалъм за \"отварянето\" на страната ни към холивудските продукции. Той е впечатлен и от младото поколение кинаджии, които успяват да се \"изразяват със средствата на киното по един много динамичен начин\". Според него киноиндустрията в България има добро развитие. Нещо повече - страната ни успешно би се конкурирала с европейски проекти, ако филмите бъдат \"технически добри, ярки, провокативни, смели и противоречиви, натоварени с електричество, така че хората от цяла Европа да се идентифицират с тях. Номерът е да направиш филмите толкова добри, че да накараш хората да излязат от домовете си и да отидат да ги гледат\", обясни още световноизвестният продуцент. Именно красотата на природата, даденостите ни и локациите, които \"стават за всичко\", направили впечатление на Маккалъм и предложил част от снимките на \"Индиана Джоунс\" с участието на Харисън Форд да са на българска земя. \"Защо не и самият актьор да дойде тук? Това е добра идея\", засмял се Рик на предложението от българската страна да доведе звездата тук. \"Индиана Джоунс\" трябва да се появи през 2020 година. Купувайки \"Лукасфилм\", \"Дисни\" станаха собственици освен на \"Междузвездни войни\" и на култовата поредица, в която участва Харисън Форд. Последният филм от сагата \"Междузвездни войни\" ще излезе през декември 2019 г. Епизод 9 би трябвало да е краят на оригиналната история, замислена от Джордж Лукас, и трета от новата трилогия на \"Дисни\". Негов режисьор е Колин Тревъроу. \"Харесвам страната ви и мисля, че можем да продължим тук като локация не само за \"Индиана Джоунс\", но и за филма \"Междузвездни войни\". Разбира се, това не зависи само от мен\", смее се Рик. Според него кризата се е отразила зле и на киноиндустрията. Затова, по думите му, е важно да има сътрудничество, тъй като нито една страна в момента не разполага с финансови средства да прави филм самостоятелно. Продуцентът често си спомня за началото на \"междузвездната сага\", когато успехът на фантастичната лента не е бил само въпрос на пари, а на добра идея. \"Първоначално ние финансирахме филма от собствения си джоб, нямахме студио, пътувахме непрекъснато, за да намерим най-изгодния начин за снимки, а постигнатите ефекти, които по-късно видяха зрителите, бяха абсолютно предизвикателство\", спомня си за първите стъпки с Джордж Лукас Рик Маккалъм. Сподели:", "date": "2019.05.11", "title": "БОМБА: Снимат \"Индиана Джоунс\" у нас"}
{"url": "https://pik.bg/%D0%B0%D1%81%D0%B4%D0%B8%D1%81-%D1%80%D0%B0%D0%BD-%D1%81%D0%B5-%D0%BD%D0%B0%D0%BB%D1%8F-news840400.html", "text": "Моделката Асдис Ран отново се наля. Ледената кралица се изфука, че кара колело из родния Рейкявик, след като се завърна в Исландия от престоя й у нас. На снимката видимо ханшът, бедрата, корема и раменете на русокосата фурия не са онова, което бяха на корицата на \"Максим\" преди години. Сподели:", "date": "2019.05.11", "title": "Асдис Ран се наля"}
{"url": "https://pik.bg/%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%84%D0%BE%D0%B2%D0%B5%D1%82%D0%B5-news840333.html", "text": "Концесионерът на \"Локомотив\" трябва да инвестира в реконструкцията и строителството на спортния комплекс минимум 17 905 000 лева до деветата година от сключването на договора. Документацията е съгласувана с всички инстанции и ще се обсъжда на сесията на Общинския съвет, насрочена за 16 май. Комплексът ще бъде предоставен за 35 години след конкурс, както предвижда законът. Отсега се знае, че офертите ще се отварят в 10 часа на 12 август. Засега намерение за участие в търга е заявено единствено от ПФК \"Локомотив - Пловдив\". Спортният комплекс на Лаута е разположен върху площ почти 97 дка. В концесията обаче няма да бъдат включени залата за волейбол, тенис кортовете с площ 3194 кв. метра и лекоатлетическото хале. Новият стопанин на останалите сгради и съоръжения се задължава до втората година от подписването на договора да изгради южната трибуна, да направи ремонт на тревното игрище и на терена с изкуствена трева, а също така да завърши 7-етажната сграда на недостроения хотел. Градежът там е спрян през 90-те години и се предполага, че всички вложени материали са остарели и корозирали. До третата година от концесията трябва да бъде изцяло построена легендарната трибуна \"Бесика\" и да се реконструира източната трибуна. Чак на деветата година Общината иска да бъде направен ремонт на централната трибуна и на пътната инфраструктура около стадиона. Специалистите са изчислили, че прогнозната стойност на концесията за 35 години е 80 335 380 лева. Това са евентуалните приходи от стоки и услуги, които ще извършва бъдещият ползвател на базата. В документацията са определени и прогнозните цени - 12 лева за вход на футболен мач, 45 лева на човек на месец за тренировки. Общежитието или хотел ще се ползва срещу 30 лева за нощувка за стая и 50 лева за апартамент. Кандидатите (ако са няколко) имат право да предлагат свои цени, както и размер на инвестицията. Задължителен е и бизнес план, който да докаже с какви средства ще се строи и как ще се стопанисва комплексът. Изискването на Община Пловдив за стадиона е да отговаря на 4-та категория при спазването на всички условия на УЕФА. При учредяване на особеното право на ползване изрично се споменава, че то е учредено за строителство. Това означава, че в задължителната инвестиционна програма е включена не само подмяна на настилката на игрищата, но и изграждане на дренажна система с всички необходими инсталации, пише \"Марица\". Спортният комплекс е въведен в експлоатация през 1982 г. и оттогава основно не е ремонтиран. Стадионът е строен с капацитет за 24 000 зрители, но след срутването на една от трибуните седалките са намалени на 10 000. Експерти пресмятат, че при отговорното изпълнение на концесионните условия инвестицията далеч ще надхвърли определения минимум от 18 млн. лева. За пример посочват стадиона в \"Коматево\", който беше даден на \"Ботев\" на концесия със задължителна програма около 5 млн. лева, но според документите в него са инвестирани три пъти повече пари. Задължителната инвестиция за основния стадион на „Ботев” е 14,5 млн. лева, но прогнозните сметки сочат поне още 30 млн. лева отгоре. Сподели:", "date": "2019.05.11", "title": "Изключително важна новина за \"смърфовете\""}
{"url": "https://pik.bg/%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D1%87%D0%B8%D1%87%D0%B0%D1%80%D0%B8%D1%82%D0%BE-%D0%B3%D0%BE-%D1%81%D0%BC%D0%B5%D0%BD%D0%B8-%D1%81-%D0%BC%D0%BE%D0%B4%D0%B5%D0%BB-news840409.html", "text": "Бившата половинка на мексиканския нападател Хавиер Ернандес - Андреа Дуро, му намери заместник. Испанската актриса отново е щастлива, този път в прегръдките на модела Хуан Бетанкур. Двамата са заедно от скоро, но красавицата не крие връзката им. Нещо повече, тя самата разкри, че двамата са заедно. Направи го чрез тяхна обща снимка в инстаграм. Чичарито и чаровната Андреа се разделиха официално в началото на лятото миналата година. Почти веднага след това той започна връзка с моделката Сара Кохан. Нещата между тях се развиха мълниеносно и през лятото двамата очакват първата си рожба. Сред първите, които ги поздравиха, беше самата Дуро. Актрисата и Чичарито бяха заедно повече от година. След раздялата им тя не бе забелязвана с друг мъж. Докато не срещна кубинския модел Хуан. Двамата се запознаха на фестивала в Малага през март. Явно искрата е пламнала още там. Сподели:", "date": "2019.05.11", "title": "Бившата на Чичарито го смени с модел"}
{"url": "https://pik.bg/%D0%B1%D1%8A%D1%80%D0%B7%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%BD%D0%BE%D0%B2%D0%B0-%D1%82%D0%B2-%D1%81%D0%B2%D0%B0%D0%BB%D0%B8-%D0%BA%D0%BB%D0%B8%D0%BF%D0%B0-%D0%B3%D0%B0%D0%B2%D1%80%D0%B0-%D1%81-%D0%BF%D0%B0%D0%BF%D0%B8-%D1%85%D0%B0%D0%BD%D1%81-%D1%81%D0%BB%D0%B5%D0%B4-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D1%8F-%D0%BD%D0%B0-%D0%BF%D0%B8%D0%BA-news840438.html", "text": "Видеото за следващия епизод на \"Като две капки вода\", което бе откровена гавра с Константин Трендафилов - Папи Ханс, днес отпадна от рекламните блокове на Нова телевизия, видя ПИК. Преди два дни поетът потъна в траур заради смъртта на баща си Владимир Трендафилов, но въпреки драмата Нова тв завъртя реклама с малоумния гей скеч, в който водещият Митко Рачков въвлече изпълнителя. Припомняме, че миналия понеделник от сцената на \"Капките\", видимо притеснен, Папи се обърна към своя баща с надеждата да му вдъхне кураж в битката с нелечимо заболяване: \"Татко, обичам те, искам да знаеш, че съм с теб!\". Часове по-късно таткото на Константин почина. Рачков подмина с пренебрежение думите на певеца, и му се нахвърли да го мляска и прегръща, а и да симулира полов акт с него, в този напълно неподходящ момент. така и срещу продуцентите, и телевизията, в чийто ефир тръгна видео с безсрамното поведение на самозабравилия се Рачков. От днес обаче медията върти нов рекламен клип, в който вулгарните сцени липсват, а участието на потъналия в траур Папи е по-скромно и приемливо. Първият клип обаче още не е премахнат от \"Фейсбук\"-страницата на \"Капките\" - явно администраторите не намират нищо нередно в него, или не си правят труда да четат гневните коментари, оставени от зрителите на формата. Сподели:", "date": "2019.05.11", "title": "БЪРЗА РЕАКЦИЯ: Нова тв свали клипа-гавра с Папи Ханс след публикация на ПИК"}
{"url": "https://pik.bg/%D0%B2%D0%B0%D0%BB%D0%B2%D0%B5%D1%80%D0%B4%D1%83-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D1%81-%D0%B3%D1%80%D0%B8%D0%B3%D0%BE%D1%80-news840473.html", "text": "Дани Валверду, който до преди няколко дни бе треньор на Григор Димитров, се сбогува с него с послание в социалните мрежи. \"Благодаря ти за последния три години, Григор Димитров. Ще бъда винаги тук за теб\", пише Валверду в Туитър. Венецуелецът бе седмият треньор на Григор Димитров, като двамата работиха заедно от юли 2016 г. Именно под негово ръководство първата ни ракета постигна върха в кариерата си до момента - трето място в световната ранглиста и спечели финалния Мастърс турнир в Лондон през 2017 г. Сподели:", "date": "2019.05.11", "title": "Валверду се сбогува емоционално с Григор"}
{"url": "https://pik.bg/%D1%81%D0%BB%D0%B5%D0%B4-30-%D0%B3%D0%BE%D0%B4%D0%B8%D0%BD%D0%B8-%D0%B1%D0%B8%D1%82%D0%BA%D0%B0-%D1%81-%D0%B4%D0%B8%D0%B0%D0%B1%D0%B5%D1%82%D0%B0-%D1%80%D0%B0%D0%B4%D0%BA%D0%BE-%D1%8F%D0%BD%D0%BA%D1%83%D0%BB%D0%BE%D0%B2-%D0%B8%D0%B7%D0%B4%D1%8A%D1%85%D0%BD%D0%B0%D0%BB-%D1%81-5-%D0%B1%D0%B0%D0%B9%D0%BF%D0%B0%D1%81%D0%B0-%D0%B8%D0%BC%D0%B0%D0%BB-%D0%B8-%D0%B1%D1%8A%D0%B1%D1%80%D0%B5%D1%87%D0%BD%D0%B0-%D0%BD%D0%B5%D0%B4%D0%BE%D1%81%D1%82%D0%B0%D1%82-news840072.html", "text": "На 5 май си отиде един от специфичните гласове, огласяли в последните няколко десетилетия спортния ефир на България. На 66-години почина известният спортен коментатор и водещ, а впоследствие и генерален директор на радиото Радослав Янкулов. Повече от 30 години Янкулов страдаше от тежък диабет и беше на инсулин. Заради бъбречна недостатъчност му се налагаше да ходи на хемодиализа, а сърцето му беше с пет байпаса. Накрая прочутият шпикер не издържа на всичко това и се пренесе в отвъдното. Нещастието се случило около обяд, докато Радко бил на разходка със съпругата си Таня. Внезапно му прилошава, пребледнял целият и се отпуснал. Жена му опитала да повика Бърза помощ, но от спешния център се забавили с приемането на обаждането. Наложило се самата тя да го откара. Опитите на медиците да го съживят обаче ударили на камък. Три дни по-късно стотици неговия приятели го изпратиха в църквата \"Свети Седмочисленици\". Още преди години Янкулов се оплакваше от влошеното си здраве, но казваше, че ще живее живота си както му харесва. \"Хората около мен ми правят забележка, че слагам сол в салатата. Аз мисля, че ако не се сложи сол, няма да ми е сладко. Като не ям сол, какво ще направя. Ще си удължа живота с 5 години\" Това са просто 5 години, в които ядеш безвкусна манджа\", казваше приживе водещият. В гилдията на спортните коментатори Радослав Янкулов минаваше за голям артист и бохем, а пурата и папийонката му бяха запазена марка. Сподели:", "date": "2019.05.11", "title": "СЛЕД 30 ГОДИНИ БИТКА С ДИАБЕТА: Радко Янкулов издъхнал с 5 байпаса, имал и бъбречна недостатъчност"}
{"url": "https://pik.bg/%D0%B8%D1%80%D0%B0%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D0%B2%D0%BE%D0%B5%D0%BD%D0%BD%D0%B8%D1%8F-%D1%84%D0%BB%D0%BE%D1%82-%D0%BD%D0%B0-%D1%81%D0%B0%D1%89-news840485.html", "text": "Високопоставен ирански духовник каза днес по време на петъчната молитва, че военният флот на САЩ може да бъде \"унищожен с една ракета\", съобщи полуофициалната информационна агенция ИСНА, цитирана от Ройтерс. Американският самолетоносач \"Ейбрахам Линкълн\", изпратен от администрацията на президента Доналд Тръмп в Близкия изток като предупреждение към Иран, премина вчера през египетския Суецки канал. \"Аятолах Юсеф Табатабай-Неджад каза във връзка с плаването на \"Ейбрахам Линкълн\" към Персийския залив: \"Техният флот за милиарди (долари) може да бъде унищожен с една ракета.\" В същото време висш командир на Корпуса на гвардейците на Ислямската революция заяви днес, че Иран няма да разговаря със САЩ, ден след като американският президент Доналд Тръмп каза, че би искал иранските лидери \"да ми се обадят\", предаде Асошиейтед прес. \"Няма да има преговори с Америка\", обяви иранският генерал Ядола Джавани, цитиран от полуофициалната информационна агенция Тасним. Той увери, че САЩ няма да посмеят да предприемат военни действия срещу Иран, без да уточни какво има предвид. Размяната на реплики между Вашингтон и Техеран дойде на фона на ескалиращото напрежение между тях. Администрацията на Тръмп изпрати самолетоносача \"Ейбрахам Линкълн\" и ескадрила бомбардировачи в региона в отговор на неуточнени заплахи срещу американските интереси от страна на Иран. В сряда Техеран заплаши да възобнови част от обогатяването на уран, което беше прекратил съгласно ядрената сделка от 2015 г., сключена със световните сили. Това стана точно година след като Тръмп изтегли САЩ от споразумението, като се мотивира, че няма нищо, което да спира Иран да разработва ядрени ракети или да дестабилизира Близкия изток. С по-мек тон американският президент каза вчера пред журналисти в Белия дом, че би искал от Иран да му се обадят по телефона. Малко по-късно държавният секретар Майк Помпейо разпространи писмено изявление, което засили тона на Тръмп. В него Помпейо се обърна към \"онези в Техеран, които виждат път към благоденстващо бъдеще\" чрез промяна на поведението на правителството им. В сряда иранският президент Хасан Рохани даде на европейските лидери 60-дневен срок да намерят начин да предпазят страната му от американските санкции, насочени срещу нейната икономика и петролен есктор. В противен случай Иран ще започне да обогатява уран до нива, по-близки до онези, нужни за създаването на оръжия. На следващия ден ЕС призова Иран да спазва международното споразумение, ограничаващо ядрените му амбиции, и даде да се разбере, че иска да продължи да търгува с Иран, въпреки санкциите на САЩ. Говорителят на иранския Съвет за национална сигурност Кейван Хосрави заяви днес, че Иран твърдо ще се оттегли от сделката,ако не бъде постигнато изгодно споразумение с ЕС. Хиляди иранци излязоха по улиците след петъчната молитва днес, за да изразят подкрепата си за ултиматума, даден от Техеран, като някои скандираха традиционните антиамерикнски и антиизраелски лозунги. Сподели:", "date": "2019.05.11", "title": "Иран заплаши да унищожи военния флот на САЩ"}
{"url": "https://pik.bg/%D0%BD%D0%B0%D0%B4-200-%D0%BC%D0%BE%D1%82%D0%BE%D1%80%D0%B0-%D0%BE%D1%82-10-%D0%B4%D1%8A%D1%80%D0%B6%D0%B0%D0%B2%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%B3%D0%B8%D0%BD%D0%B5%D1%81-%D0%B2-%D1%80%D0%B0%D0%B7%D0%BB%D0%BE%D0%B3-news840531.html", "text": "Любители на мотоциклетите „Ямаха ТДМ“ от цяла Европа се събират днес край Разлог в опит да подобрят световния рекорд за най-много мотори от една марка, събрани на едно място, съобщава „Трафикнюз”. Очакват се участници от над десет държави, сред които Гърция, Турция, Сърбия, Румъния, Италия, Испания, Унгария, Португалия. Някои от тях вече са пристигнали в комплекс „Мурите“, където е обявен сборен час от 14:00 до 16:00 часа, след което ще започне и официалното преброяване. Поводът е 10-ия рожден ден на ТДМ България. Амбицията на организатора и основател на клуба за нашата страна Веселин Куршумов от Пловдив е да бъде подобрен настоящият рекорд на ТДМ Чехия, които събра 208 машини на едно място. На събитието ще има представители на книгата \"Гинес\", които да регистрират рекорда. Ще присъства и човек от екипа, създал марката ТДМ - Ханес Фишер, който лично ще разпише и раздаде грамотите. Веселин Куршумов пък е поръчал изработката на два вида юбилейни монети за спомен от паметната за клуба дата 11 май. „От една година изпращам писма, звъня безброй пъти, за да споделя с непознати фенове из цяла България идеята за рекорд. Мнозина приятели заедно с мен издирват собственици на ТДМ, като попадаме хем в смешни, хем в понякога опасни ситуации“, разказва Куршумов. Той се надява усилията да имат резултат и повече хора да дойдат край Разлог, за да успеят да влязат в Гинес. Сподели:", "date": "2019.05.11", "title": "Над 200 мотора от 10 държави се борят за рекорд на Гинес в Разлог"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D1%81%D0%BE%D0%B7%D0%BE%D0%BF%D0%BE%D0%BB-%D0%B8%D1%81%D0%BA%D0%B0-%D0%B1%D0%B5%D0%B7%D0%BB%D0%B8%D1%85%D0%B2%D0%B5%D0%BD-%D0%B7%D0%B0%D0%B5%D0%BC-%D0%B2-%D1%80%D0%B0%D0%B7%D0%BC%D0%B5%D1%80-%D0%BD%D0%B0-3-300-000-%D0%BB%D0%B2-news840422.html", "text": "Тя има и просрочени задължения, а причината за тях, според доклада са големите инфраструктурни проекти като водния цикъл на Созопол и ремонта на рибарското пристанище в Черноморец. От Община Созопол посочват, че заемът ще се използва за погасяване на просрочени и текущи задължения, както и за разплащането на приключили договори. През последните две години с около 6 милиона лева са намалели приходите в администрацията. Безлихвен заем в размер на 3 300 000 лв иска да изтегли общината да изтегли общината в Созопол от Министерството на финансите. Причината е, че през последните години администрацията търпи загуби. Изготвили са и план за финансово оздравяване до 2021 г. Около 23 милиона лева са кредитите на Общината до миналата годината, съобщава БНР. Сподели:", "date": "2019.05.11", "title": "Общината в Созопол иска безлихвен заем в размер на 3 300 000 лв."}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B3%D0%BB%D0%B5%D0%B6%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%BE-news840552.html", "text": "Премиерът Бойко Борисов оглежда модерно предприятие с местни кметове в Кърджали. С него са министрите Дончев, Караниколов и Горанов и председателят на Народното събрание Цвета Караянчева. Посещението е в специализирания завод за производството на каучукови, пластмасови и метални съединения за спирачните системи на световно известни автомобилни марки край Кърджали. \"Скъпи гости, скъпи сътрудници на холдинга ни. Добре дошли на церемонията по откриването - заяви изпълнителният директор на предприятието в приветствието си. - Събрали сме се за да открием нов завод, научно-изследователски център, административна сграда и басейн. Тук сме, за да продължим да инвестираме в България. Инвестираме в Момчилград, Враца, където планираме откриването на 1 000 работни места, и Крумовград. Благодарение на холдинга ни са привлечени около 800 строителни фирми, които инвестират в България. Целта ни е в близкото бъдеще инвестициите да достигнат 1 млрд. лв. Благодарни сме за подкрепата на българското правителство, на премиера Борисов. На министър Емил Караниколов.  На предишната церемония по откриване бях обещал на премиера Борисов да открием четвърти завод тук. Сега това е факт. В края на годината ще бъде открит и един от най-модерните автоматични роботизирани складове тук в Кърджали. Радваме се да подкрепяме автомобилния сектор тук в България. Инвестициите ни са сериозни, защото любовта към България е искрена и сериозна. Докато развиваме нашите дейности в 11 страни, ние се развиваме. Целта ни е това развитие да продължи. И сме горди, че България е част от това, което правим. Ако погледнем цифрите в България, за миналата година ще видим 2 500 работни места и над 25 млн. лв. платени данъци в България. Изнасяме сто процента от производството ни по света. Накрая специално искам да благодаря на Бойко Борисов за подкрепата му. Благодаря му за всичко\", заяви един от шефовете на завода. \"Уважаеми гости, уважаеми премиер Борисов, уважаеми министри, уважаеми кметове, скъпи работници. Днес, тук, като посланик на Република Турция в България, е голяма радост да съм тук в Кърджали за откриването на нова инвестиция - заяви негово превъзходителство Хасан Улсой, посланик на Република Турция. - През 2006 година компанията, която е водеща в своя сектор, реализира първата си инвестиция в България. Днес се добавя още една, за което Ви поздравявам и адмирирам. В реда на нещата е редно да адмирираме увеличението на турските инвестиции в съседна и приятелска България. Като посланик на Република Турция, благодаря на премиера Борисов и правителството му за оказване на подкрепа на развитието на отношенията между двете страни. Днес Турция е третия по големина търговски партньор на България със стокообмен за над 5 млрд. долара. Вярвам, че тези цифри може да се увеличат сериозно. Икономическите ни отношения са част от съжителството между нашите страни и народи. С икономическата дейност компанията тук също допринася за това. Създава се заетост за хиляди български граждани. Това помага за подкрепата на икономическите отношения с България. Искам да благодаря на премиера Борисов за все по-сериозното укрепване на отношенията, на нашето икономическо и политическо приятелство. Искам да предам едно пожелание на нашите инвеститори и бизнесмени, които искат да създадат заетост както за турските, така и за българските граждани. Колкото повече нараства броят на гражданите в България, които владеят турски език, толкова по-сериозни инвестиции ще има. Разчитаме на българските власти да съдействат за това\". \"Вярвам, че бащата на собственика на завода ни гледа отгоре и е доволен от това, което правим днес - заяви премиерът Бойко Борисов. - Първо искам да се обърна към работниците. Когато това, което вие произвеждате се изнася на сто процента по света, няма причини да не се гордеете с работата си. Няма рекламации. Качеството е много висока. Заради това колегите се съгласиха да инвестират и във Враца. Не са нужни благодарности към правителството. Свършили сме си работата добре. Разбрах, че средната работна заплата тук е над 1 000 лв. Вдигането на доходите само помага да запазим това тук. Такива високотехнологични паркове предлагат работа на много хора и те се връщат. Когато фактите говорят, можем да оставим всички да си приказват. Тук бяха голи поляни. Сега са високотехнологични заводи. Това е е най-добрият мост между България и Турция. Между мюсюлмани и християни. Това е най-важното. Продължаваме напред!\" Преди да пристигне в завода, премиерът Борисов се срещна с жители на село Козлец. \"На пук на лъжите, които се говорят, виждате. Завод след завод – коментира още Бойко Борисов. - Стотици милиони инвестиции. Хиляди работни места. Средна работна заплата над 1 500 лв. Този е петият завод, който откриваме на една гола поляна. Магарета пасяха, когато бях за първи път тук. С бащата на настоящия собственик започнахме. От съседните градчета и села идват работници да работят. Сега най-големият проблем е намирането на работници. Заради това и правим във Враца с над 1 000 работни места завод. Тук е над 20 000 квадратни метра площ. Във Враца ще са около 75 000 квадратни метра. Големи заводи. Така че икономическата и финансовата стабилност дава резултати. Ако си спомняте, преди 15 - 20 години инвестициите бяха в бизнеси и дейности, в които парите изтичаха от България. Сега се създава висококачествен продукт тук. Сега това, което се прави тук, се цени до САЩ и по целия свят. Вчера, при отварянето на концесиите за Летище „София” най-големите оператори дават над 2 млрд. лв. Открито, ясно и прозрачно. Кога имало такива инвестиции в реалната икономика? Сто процента от това, което се произвежда, се изнася. Когато виждате това, което се случва, оставям вие да коментирате. Разбрах това, което каза посланикът, за турския език. Ако не съм разбрал правилно, ще му направя забележка. Това, което ми каза собственика, е че проблемът с турския език е заради работната ръка. Проблемът е, че е нужна езикова подготовка. И то писмен турски. Българите учат английски, немски, китайски. Турците искат тези които работят, да знаят турски. Българите изучават активно езици, особенно младите. Тези в по-напреднала възраст трябва да се квалифицират. Работа има колкото искате, но трябва квалификация. Ясно е, че на посланика не му е работа да дава такива съвети. На един такъв голям хубав празник. Такова хубаво мероприятие. Ясно сме се произнесли, че всеки може да учи каквито езици иска. Колкото повече, толкова по-добре. Трябват им тук хора в завода, които да могат да пишат на турски. Така го разбрах. В момента губим 1000 мегавата на АЕЦ \"Козлодуй\" заради ремонт. От там дойдоха и скоковете на борсата. Можеше да наредя да се отложи този ремонт за след изборите, но сега му беше времето\". След посещението на завода в Кърджали, премиерът ще посети и близъм манастир. Сподели:", "date": "2019.05.11", "title": "ПЪРВО В ПИК TV: Премиерът Борисов оглежда инвестиции в Кърджали (СНИМКИ/ОБНОВЕНО)"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BC%D0%B0%D1%80%D0%B8%D0%BE-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%B5%D0%BD-%D0%B8-%D0%BD%D0%BE%D1%89-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0-%D1%81-%D0%B4%D0%B2%D0%BE%D0%B9%D0%BD%D0%B8%D1%87%D0%BA%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B2-%D0%BA%D0%BB%D1%83%D0%B1-33-%D1%81%D0%BD%D0%B8%D0%BC%D0%BA%D0%B8-news840433.html", "text": "Фитнес инструкторът Адриан Зурков, който нашумя с ролята си на Марио в риалити сериала \"София ден и нощ\", събра завистливите мъжки погледи в хитовия \"Клуб 33\". На мачото му завидяха не само заради мускулестата фигура, но и заради дамата, с която се появи в Сърцето на Студентски град. На участието на Алисия Марио пристигна под ръка с плеймейтката от Благоевград Таня Дешева, видя ПИК. Сексапилната мацка стана известна с поразителната си прилика с Николета Лозанова. Всъщност Дешева полага и доста усилия, за да изглежда като Ни Ло, дори си направи няколко пластични операции. Адриан и Таня купоняваха заедно с мениджъра на комплекса Петко Димитров и половинката му Яна. Голямата звезда на вечерта, Алисия, пък даде всичко от себе си, за да \"избухне\" купонът на пълни обороти. Най-хитовата изпълнителка от каталога на \"Ара\" впечатли със свежия си вид. Преди дни тя се пусна от борда на самолет, с който се върна от кратка ваканция с новия си любим. Домакините пък обявиха и програмата си за следващата седмица. Краля на поп фолка Азис ще се качи на сцената на 15 май. Ден по-късно мястото му ще заемат Галин и Лидия. А тази неделя гост-изпълнител ще бъде Теди Александрова. Сподели:", "date": "2019.05.11", "title": "ГОРЕЩО В ПИК: Марио от \"София ден и нощ\" купонясва с двойничка на Николета в \"Клуб 33\" (СНИМКИ)"}
{"url": "https://pik.bg/%D1%85%D0%B0%D0%BB%D1%84-%D0%BD%D0%B0-%D0%BA%D1%80%D0%B0%D0%BB%D0%B5%D1%82%D0%B5-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%B2%D0%B8%D1%81%D1%88%D0%B0%D1%82%D0%B0-%D0%BB%D0%B8%D0%B3%D0%B0-news840372.html", "text": "Халфът на Реал Мадрид Маркос Йоренте се надява на трансфер във Висшата лига, пише \"АС\". Причината е, че Йоренте не попада в плановете на наставника Зинедин Зидан. Според изданието Манчестър Юнайтед и Арсенал следят полузащитника. Интерес има и от Рома, както и от родната му Испания - от Атлетико Мадрид и Севиля. Маркос обаче държи да замине зад граница. Юношата на мадридчани има договор с клуба до 2021 г. и въпросът е дали да си тръгне под наем или по-вероятното - с постоянен трансфер, но с опция за обратно закупуване от \"кралете\". Айнтрахт (Франкфурт) също приявява интерес към 24-годишния полузащитник. Сподели:", "date": "2019.05.11", "title": "Халф на \"кралете\" се насочва към Висшата лига"}
{"url": "https://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BC%D0%B0%D1%80%D0%BA-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-news840530.html", "text": "Главният изпълнителен директор на „Фейсбук” Марк Зукърбърг заяви, че е насърчен и оптимистично настроен за нормативната уредба, която Франция подготвя за регулиране на социалните мрежи. Той каза това след среща си с френския президент Еманюел Макрон, предадоха „Франс Прес” и „Ройтерс”,цитирани от „Дарик”. \"Да се надяваме, че тези закони могат да станат модел не само за Франция, а да се впишат в рамка за целия ЕС с встъпването в длъжност на новия състав на Европейския парламент - коментира още Зукърбърг. - За да могат хората да имат доверие в интернет, трябва да се създаде подходяща регулация\". Малко преди срещата му с Макрон държавният секретариат за цифровите технологии публикува доклад за \"вменяването на отговорност на социалните мрежи\", който е изготвен от френски чиновници със съдействието на „Фейсбук”. В него се предлага учредяването на независим административен орган във всяка европейска страна, който да следи социалните мрежи да спазват принцип на прозрачност за начина, по който приоритизират и модерират постваното от потребителите съдържание. Франция подготвя и законопроект за съдържащи омраза постове в интернет и регулация на електронните медии в дигиталната ера. Текстът задължава социалните мрежи да изтрият или блокират всякакво нарушаващо закона съдържание в срок от 24 часа, в противен случай ще бъдат глобени. „Фейсбук” бе остро критикуван от политици и обществеността, че не премахна по-бързо от мрежата си видеозапис на атентата от март в Крайстчърч, Нова Зеландия. При това нападение бяха убити 50 души, а видеокадри от него се задържаха онлайн в продължение на няколко дни. Сподели:", "date": "2019.05.11", "title": "На четири очи: Марк Зукърбърг се срещна с Еманюел Макрон"}
{"url": "https://pik.bg/%D0%BA%D0%B0%D0%BD%D0%B0%D0%B4%D0%B5%D1%86-%D0%B1%D0%B5-%D1%85%D0%B2%D0%B0%D0%BD%D0%B0%D1%82-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%B4%D1%80%D1%83%D1%81%D0%B0%D0%BD-%D0%B8%D0%B7-%D0%BF%D0%BB%D0%BE%D0%B2%D0%B4%D0%B8%D0%B2-news840532.html", "text": "Млад канадец, живеещ в България, бе хванат да шофира из пловдивските улици под въздействието на наркотици, съобщава „Трафикнюз”. 28-годишният Патрик, който е женен за българка, към момента се е установил в родината на съпругата си. Според информацията, полицаи засекли „Мерцедес”-а му в \"Кючук Париж\". Поведението на водача им се сторило странно и го завели в районното за тест. Драг чекът доказал подозренията - Патрик шофирал под въздействието на амфетамини. Той е арестуван, а по случая е образувано бързо производство. Сподели:", "date": "2019.05.11", "title": "Канадец бе хванат да шофира друсан из Пловдив"}
{"url": "https://pik.bg/%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%B8%D1%81%D0%BA%D0%B0-%D0%BE%D1%82-%D0%BA%D0%BF%D0%BA%D0%BE%D0%BD%D0%BF%D0%B8-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D1%86%D1%8F%D0%BB%D0%B0%D1%82%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BC%D1%83-news840592.html", "text": "Министърът на земеделието, храните и горите Румен Порожанов депозира в петък заявление до КПКОНПИ, с което моли да бъдат предприети мерки за публикуването на всички данни от хартиения носител на подадената от него декларация за 2017 г., в това число и данните по отношение на съпругата му, тъй като не попадат в хипотезата на чл. 37, ал. 7 от ЗПКОНПИ. Това съобщиха от пресцентъра на министерството. В подадената декларация са посочени всички обстоятелства, както по отношение на лицето, заемащо висша публична длъжност, така и за неговата съпруга. При попълването на декларацията на стр. 2 не е направена отметка за нито едно от посочените обстоятелства: Наличие на фактическа раздяла; Не живее заедно със съпругата си и няма общо домакинство и няма да декларира нейното имущество и доходи на основание чл.37, ал. 5 от ЗПКОНПИ; Фактическо съжителство на съпружески начала. Предвид липсата на отметка в посочените по-горе колони, механичното пренасяне на ЕГН-то на съпругата му от предходната колона, в която са посочени имената и ЕГН-то за съпругата, в колоната за случаите по чл. 37, ал. 7 от ЗПКОНПИ за „фактическо съжителство на съпружески начала“, не отговаря на действителното положение и не следва да се счита за нежелание за публикуване на информация относно лице, с което се намира във фактическо съжителство на съпружески начала. По отношение на единственото, установено от комисията несъответствие, за същото е получено уведомително писмо от 13 март,в което се посочва, че не са попълнени трудовите доходи от заеманата длъжност за 2017 г. В определение от комисията 14-дневен срок е подадена коригираща декларация и е представена необходимата информация. Сподели:", "date": "2019.05.11", "title": "Порожанов иска от КПКОНПИ да разкрие цялата информация за състоянието му"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BC%D0%BE%D0%BD%D0%B0%D1%81%D0%B8%D1%82%D0%B5-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news840555.html", "text": "Премиерът Борисов се среща с монатисе в . Цвета Караянчева покани Борисов на Йорданов ден, където всяка година се хвърля кръста и се събират много деца. Премиерът бе посрещнат от цяла агитка привърженици, които скандираха името му и му благодариха за всичко, което е направил за града и, че помага на хората. Правителството отпусна общо 1 милион лева за строежа на манастира в града – 800 хиляди лева през 2015 г. и 200 хиляди лева през 2017 г. “В Родопите от 100 години манастир не е правен. Оставям изводите на тези преди мен, които обичат да приказват. Ние без много да приказваме - строим църкви и манастири и то в сърцето на Кърджали и в същото време с нашите братя мюсюлмани поддържаме прекрасни отношения”, каза премиерът Бойко Борисов. Той подчерта, че през октомври очаква манастирският комплекс да бъде изцяло завършен. “Могло е да го направят и преди 10 години и преди 20 и преди 30 години е могло, но никъде не са направили”, заяви още министър-председателят. “Първият параклис тук е от VII-VIII век”, посочи отец Николай, който служи в храма при манастира. Той подчерта, че помощта от правителството за възстановяването на манастирския комплекс е важна за православната общност в региона. “От Смолян до Ивайловград манастири няма. Това е исторически момент”, каза отец Николай и допълни, че първите разкопки на историческия за региона манастир са започнали още през 1932 г. Манастирският комплекс „Св. Йоан Предтеча” е български православен манастир, разположен на десния бряг на река Арда в град Кърджали. Той е бил част от средновековен епископски комплекс „Св. Йоан Продром”. От археологическите разкопки е известно, че съществуват 4 последователно строени църкви. Те са с типично византийски стил и силно атонско влияние. Манастирът е бил духовно средище на една от големите средновековни епархии – Ахридос. кърджалийския манастир „Свети Йоан Предтеча“ Сподели:", "date": "2019.05.11", "title": "ПЪРВО В ПИК TV: Борисов се среща с монасите в Кърджали (ОБНОВЕНА/СНИМКИ)"}
{"url": "https://pik.bg/%D0%BF%D0%B0%D1%80%D1%82%D0%B8%D1%8F-%D0%B1%D1%80%D0%B5%D0%BA%D0%B7%D0%B8%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B2%D0%BE%D0%B4%D0%B8-%D0%B2-%D0%B0%D0%BD%D0%BA%D0%B5%D1%82%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-news840479.html", "text": "Новата антиевропейска партия на Найджъл Фарадж „Брекзит“ се очаква да спечели най-много гласове на изборите във Великобритания за Европейски парламент, сочи ново проучване на общественото мнение, предаде БТА. Според анкетата, публикувана днес във вестник „Файненшъл таймс“, Партия „Брекзит“ ще получи 29 процента от гласовете на изборите на 23 май. Повече от половината избиратели, гласували за Консервативната партия на парламентарните избори през 2017 г., планират да подкрепят партията на Фарадж, става ясно от проучването. Общо над две трети от избирателите консерватори възнамеряват да подкрепят друга партия на изборите този месец. Поддръжниците на Европейския съюз сред тях възнамеряват да гласуват за трите партии, противопоставящи се на Брекзит - Либералните демократи, Зелените и новата партия „Промяна за Обединеното кралство“, отбелязва „Файненшъл таймс“. Найджъл Фараж до юли 2016 г. бе лидер на Партията за независимост на Обединеното кралство (ЮКИП), припомня ДПА. В предизборна брошура, разпространена тази седмица, Фараж заяви, че правителството на премиера Тереза Мей и депутатите са предали Брекзит, тъй като не са успели да извадят Великобритания от блока близо три години след референдума, на който гражданите на страната гласуваха за излизане от ЕС. Сподели:", "date": "2019.05.11", "title": "Партия \"Брекзит\" продължава да води в анкетите за евровота на Острова"}
{"url": "https://pik.bg/%D0%BD%D0%B0%D0%B4-%D0%B4%D0%B5%D1%81%D0%B5%D1%82-%D0%BC%D0%B8%D0%BB%D0%B8%D0%BE%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news840528.html", "text": "Над десет милиона американци се подписаха в петиция за иницииране на процедура по импийчмънт срещу държавния глава на САЩ Доналд Тръмп, съобщава вестник The Hill, цитиран от „Фокус”. Двама демократи - Ал Грийн (Тексас) и Рашида Тлайб (Мичиган), които , по оценка на изданието, са сред най-активните привърженици на остраняването на Тръмп от власт, се присъединиха към коалиция от либерални групи, за да представят петицията пред Конгреса с искане за предприемане на конкретни стъпки за инмийчмънта на 45-ия президент на САЩ. „Винаги съм казвал на хората: „Това е Вашата къща, така че Вие ни казвате какво да правим“, цитира изданието думите на Тлайб в рамките на митинг. В края на март Тлайб представи резолюция, в която се призовава правосъдната комисия да разследва дали Камарата на представителите трябва да отстрани от длъжност Тръмп. Друг демократ – Ал Грийн, също призова за импийчмънт. „Казвам, че трябва незабавно да започнем импичмънт“, цитира изданието думите му. По-рано председателят на Камарата на представителите Нанси Пелоси заяви, че Тръмп, чрез действията си, всъщност сам си е „спечелил“ импийчмънт, като го обвини във възпрепятстване на правосъдието. Според нея страната преживява „конституционна криза\". В сряда, комисията по правни въпроси на Камарата на представителите на САЩ обвини главния прокурор на страната Уилям Бар, че е пренебрегнал Конгреса. След срещата председателят на комисията Джеролд Надлър обясни, че Бар нееднократно е игнорирал призивите на Конгреса да свидетелства и отказва да предостави документи, поискани от конгресмени, включително тези, свързани с руското разследване на специалния прокурор Робърт Мълър. По-специално, ръководителят на комисията поиска от главния прокурор да представи пълна версия на доклада на Мълър. В допълнение, Надлър също изрази увереност, че страната преживява „конституционна криза\" заради конфликта, възникнал между законодателната и изпълнителната власт. Изданието обаче подчертава, че лидерите на Демократическата партия не бързат с предприемането на стъпки към отстраняването на Тръмп от власт. Според Пелоси импийчмънтът не е единствената възможност за демократите в спора им с Тръмп. Но депутатите като Грийн и Тлайб, както и либералните групи за застъпничество, сега агитират за импийчмънт. „Докладът на Мълър е пътна карта за импийчмънт, и колкото по-дълго Конгресът чака да действа, и колкото повече републиканците пренебрегват злоупотребите на Тръмп с властта, толкова повече хора ще бъдат засегнати от порочните атаки на Тръмп върху нашите общности и ще загубят вяра в нашата система от проверки и сега е времето за действие\", написаха групите за събитията от четвъртък. В допълнение към митинга, специален камион ще обикаля Капитолия в продължение на три дни, за да рекламира петицията. Сподели:", "date": "2019.05.11", "title": "Над десет милиона американци подкрепиха импийчмънт срещу Доналд Тръмп"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0-%D1%87%D0%B5-%D1%89%D0%B5-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%81-400-%D0%BE%D1%82-%D1%80%D1%83%D1%81%D0%B8%D1%8F-news840556.html", "text": "Властите в Турция отрекоха информацията на германския вестник „Билд”, в която се твърди, че Турция няма да закупи зенитно-ракетните системи С-400 от Русия, предава Anadolu Agency, цитирана от „Фокус”. Директорът по комуникациите на президента Фахретин Алтън заяви, че сделката за С-400 е \"приключена\". Журналистът Юлиян Рьопке написа: \"Дипломатическите източници съобщават на „Билд”, че Ердоган няма да купи С-400 от Русия.\" Напрежението между САЩ и Турция е достигнало върхова точка през последните месеци, след като Турция заяви, че ще закупи модерната ЗРК-система С-400. Вашингтон твърди, че този ход ще застраши ролята на Турция в програмата за изтребители F-35 и може да предизвика санкции от страна на Конгреса. През 2017 г. Турция реши да закупи системата S-400 след продължителни усилия за закупуване на системи за противовъздушна отбрана от САЩ без успех. Сподели:", "date": "2019.05.11", "title": "Турция опроверга, че ще се откаже от покупката на С-400 от Русия"}
{"url": "https://pik.bg/%D1%80%D1%8F%D0%B7%D1%8A%D0%BA-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BF%D1%80%D0%B8-%D0%B1%D0%B8%D0%B0%D0%BD%D0%BA%D0%BE%D0%BD%D0%B5%D1%80%D0%B8%D1%82%D0%B5-news840376.html", "text": "Треньорът на гранда Ювентус - Масимилиано Алегри, е поставил няколко условия на клуба, за да остане на работа, визира \"Скай Спорт Италия\". 51-годишният специалист е поискал договор до 2022 г. с увеличение на заплатата. Той настоява още за пълна трансферна власт и отпускането на средства за усилване на халфовата линия на Юве. Освен това се твърди, че Алегри иска продажба на звездата Пауло Дибала, двамата са в обтегнати отношения. Настоящият контракт на Масимилиано с \"бианконерите\" е до 2020 г. На Ботуша не спират да спекулират с негов евентуален заместник. Конте е смятан за фаворит за поста. Сподели:", "date": "2019.05.11", "title": "Рязък ултиматум при \"бианконерите\"?"}
{"url": "https://pik.bg/%E2%80%9E%D0%BC%D0%B8%D1%81%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B2%D1%8F%D1%82-2017%E2%80%9D-%D0%B8%D1%80%D0%B8%D0%BD%D0%B0-%D0%B1%D0%B5%D0%BB%D1%87%D0%B5%D0%B2%D0%B0-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D1%81%D0%B5-%D1%81%D0%B2%D0%B0%D0%BB%D1%8F%D1%82-60-%D0%BA%D0%B3-%D0%B7%D0%B0-%D1%81%D0%B5%D0%B4%D0%B5%D0%BC-%D0%BC%D0%B5%D1%81%D0%B5%D1%86%D0%B0-news840554.html", "text": "Ирина Белчева е „Мис България Свят 2017 година”. Майка на две деца, тя е отговорен служител в Министерството на енергетиката, като се занимава с въпросите, свързани със сигурността на енергоснабдяването в България. Пред сутрешния блок на БТВ Белчева разказа как е успяла да отслабне с 60 килограма само за седем месеца. „Става дума за дълъг психологически процес, свързан с вътрешна мотивация и психологическа настройка - разкрива тайната си Ирина Белчева. – Имаше много лишения. Дълги периоди на лечебен глад, след това захранване с редуване на разделно хранене и дълги периоди на гладуване. Много спорт, разбира се. Винаги съм била с нормално телосложение. Преди двете ми бременностите започнах да качвам постепенно килограми. Не стана изведнъж. Не съм имала сериозни здравословни проблеми. В студентските ми години начинът ми на живот се промени. През две години  и три месеца родих двете си деца и това се отрази на физиката ми. След като родих второто дете осъзнах, че трябва да взема мерки и да отслабна. Най-важна бе вътрешната ми мотивация, която бе много силна”. Белчева признава, че една от причините за случилото се е подкрепата от съпруга й. „Съпугът ми е винаги до мен и съм щастливка с него – признава тя. - Винаги ме е подкрепял”. За участието си в конкурса за красота Ирина Белчева казва, че това е било поредното предизвикателство, пред което се е изправила. „Винаги съм обичала предизвикателствата, заради което и реших да участвам в конкурст за красота – каза тя. - Всичко е свързано с образование, интелект. Не е само визията. Не беше самоцел. Аз съм човек с много отговорна професия, но има една артистична част в характера ми, като допълних професионалните си ангажименти с това участие. Това бе шанс да реализирам своите идеи в благовторителността. Това е важно за мен. За втора поредна година организирам кампанията „Да помогнем на абитуриенти в нужда”. Преди година подпомогнахме няколко дома за настаняване от семеен тип. Преди броени дни осигурихме тоалети на абитуриенти от столично училище. За мен тази дейност е важна, защото се чувствам полезна за хората и децата”. Ирина Белчева разкри и кои са основните неща за да се стигне до сериозното сваляне на килограми. „Най-важното е психорлогическата настройка – каза Белчева. - Човек трябва да намери своята мотивация, своя стимул за да отслабне. Хубаво е изключването на белите храни от менюто  – захар, бяло брашно, сол, ориз. Трябва да се храним разделно. Вярвам в този режим. Хубаво е да има кратковременни периоди на неприемане на храна – 24 до 34 часа. Това прилагам на себе си. Не става дума за универсална формула. Всеки сам трябва да достигне до своето решение. Не мисля, че цената на суетата е висока. Поне за мен не е. Създавам щастие за себе си. Служител съм в Министерството на енергетиката от 2008 година. Занимавам се с въпросите свързани със сигурността на енергоснабдяването в България. Много отговорна е работата ми. Важното е, че успявам да балансирам между всички мои задължения”. Сподели:", "date": "2019.05.11", "title": "„Мисис България Свят 2017” Ирина Белчева за това, как се свалят 60 кг за седем месеца"}
{"url": "https://pik.bg/%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D1%81%D0%B5%D1%80%D0%B8%D0%B0%D0%BB%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-news840486.html", "text": "пресцентъра на Столична община. Въвежда се организация на движението за заснемане на сериала „Откраднат живот“ на 13 май, съобщиха от От 11.00 до 18.00 часа на 13 май 2019 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“ на ул. „Кърниградска“ между ул. „Цар Асен“ и ул. „Княз Борис I“. Сподели:", "date": "2019.05.11", "title": "Променят движението в София заради снимките на сериала \"Откраднат живот\""}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D1%81-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B8%D0%B7%D0%B2%D0%B0%D0%B6%D0%B4%D0%B0%D0%BC%D0%B5-%D0%BD%D0%B0-%D1%81%D0%B2%D0%B5%D1%82%D0%BB%D0%BE-%D0%BE%D1%84%D1%88%D0%BE%D1%80%D0%BA%D0%B8%D1%82%D0%B5-%D0%B8-%D0%BF%D1%80%D0%B5%D0%BC%D0%B0%D1%85-news840607.html", "text": "Като докладчик в Европейския парламент по директивата за борба с прането на пари и финансирането на тероризма, работих активно за въвеждането на промени в европейското законодателство, които да извадят на светло офшорките. Премахнахме възможността за анонимно наемане на банкови сейфове в ЕС. Това коментира кандидатът за евродепутат от листата на ГЕРБ Емил Радев, който заедно с областния координатор на партията и кмет на Варна Иван Портних се срещна с жители на Провадия. В отговор на поставените въпроси Радев разясни и новите правила, които въвеждат контрол над криптовалутите, така че да се пресичат корупционните практики и финансирането на тероризъм. \"За всички е ясно, че когато се проследи пътят на парите, най-бързо се стига до организираната престъпност и терористите. Затова създадохме механизми за достъп на съответните органи в държавите-членки, както и на Европол, до информация за банкови преводи и съмнителни сделки на разследвани лица и фирми”, изтъкна Емил Радев по време на срещата, организирана по инициатива на общинския съветник и ръководител на ГЕРБ-Провадия Димо Димов. \"На тези, които ни сочат с пръст и ни клеветят, че сме най-корумпираните в ЕС, ще напомня, че корупция има в цяла Европа, а именно България положи огромни усилия по време на европредстедателството ни да се структурира Европейската прокуратура и тя да започне да функционира още от следващата година. Като член на ЕП се борих много за създаването на тази структура, която ще се занимава основно с транснационални злоупотреби с евросредства и ДДС”, заяви кандидатът на ГЕРБ. Той отчете резултатите от своята работа през изминалия петгодишен мандат, като подчерта, че заедно с колегата си Андрей Новаков, са инициатори на първата европейска програма срещу двойните стандарти при храните. \"Програмата с бюджет от 1,3 млн. евро е огромна крачка напред в името на здравето на 100 млн. граждани на Източна Европа, но битката за общоевропейски контролен орган за качеството на храните и напитките трябва да продължи”, категоричен бе Радев. Той отбеляза като сериозно постижение премахването на апостилите и нуждата от легализация на официални документи за гражданско състояния в ЕС. \"Настоявам след две години, когато Европейската комисия ще анализира ефекта от предприетите промени, директивата да обхване и дипломите и удостоверенията за квалификация, както и документите за актуално състояние на фирмите”, допълни Радев. Той открои и постигнатия в ЕП успех за премахване на \"вечните длъжници” у нас. \"ЕС ни помага чрез европейските фондове да наваксаме с обновяването на инфраструктурата, бизнесът да стане по-конкурентоспособен, да се развиват социални програми, да се инвестира в обучението на младите хора. Това е ключът към работещата икономика, а тя от своя страна дава възможност за очакваното от всички повишаване на доходите”, категоричен бе Радев. \"Затова е толкова важно държавата ни да остане стабилна и да си гарантира работещи европейски програми, да отстоим извоюваните позиции и авторитет, които гарантират подобряване на инвестиционния климат. Европа има доверие в премиера Борисов, в работата на правителството и на евродепутатите ни. Неслучайно страната ни е една от малкото в ЕС, за които през следващия програмен период се отпускат повече евросредства. На финалната права сме да се потвърди за България рекорден бюджет от 18 млрд. лв.”, информира Иван Портних. Той акцентира върху усилията на правителството да се инвестира в обучението и квалификацията на младите хора. \"Правителството изпълнява ангажимента си да подкрепя максимално образователната сфера и да удвои заплатите на учителите. Колкото и да санираме, ремонтираме и оборудваме образователните институции, не сградите, а учителите са тези, които обучават децата. Именно добрите учителите създават добрите специалисти във всички области на обществено-икономическия живот”, изтъкна Портних. \"Радвам се, че миналата година за първи път се изравни броят на тези, които напускат, и на тези, които се връщат в страната ни. Надявам се в кратки срокове да обърнем доскорошната негативна тенденция, като създаваме условия младите хора да останат и да се реализират успешно в България”, заключи Емил Радев. Сподели:", "date": "2019.05.11", "title": "Емил Радев: С промени в европейското законодателство изваждаме на светло офшорките и премахнахме анонимните сейфове (СНИМКИ)"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B4%D0%B5%D0%BB%D0%BE%D1%82%D0%BE-%D0%BD%D0%B0-%D0%BA%D0%B8%D1%80%D0%B8%D0%BB-%D0%B8-%D0%BC%D0%B5%D1%82%D0%BE%D0%B4%D0%B8%D0%B9-%D0%B8-%D1%82%D0%B5%D1%85%D0%BD%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%86%D0%B8-%D0%B5-%D1%81%D1%82%D0%BE%D0%B6%D0%B5%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B4%D1%83%D1%85-%D0%BA%D0%BE%D0%B9%D1%82%D0%BE-news840613.html", "text": "Светите братя Кирил и Методий, които почитаме днес по стар стил, ни завещаха повече от азбука. Те ни дадоха знание. За нас, българите, делото на Кирил и Методий и техните ученици е стожер на българския дух, който ни е направил несломим през вековете народ. Трябва да се горди, че сме дали третата азбука на ЕС и сме част от културното езиково многообразие на Европа. Това заяви по време на празника „Кирилицата в Европа“, организиран от район Илинден, водачът на листата на ГЕРБ и СДС Мария Габриел. „Моето послание днес е да насърчаваме любовта към четенето. Надявам се къщичките за книги в Южния парк да приютяват повече четящи хора, особено децата. Днес, в ерата на цифровите технологии, традиционните и електронните книги могат да живеят заедно, отваряйки ни повече възможности за четене. Пожелавам повече хора в парка да разлистват страниците на книгите в къщичките и да намерят своята фраза, която да им остане за цял живот“, подчерта Габриел. Тя добави, че нейната любима фраза е от книгата „Малкият принц“, която е оставила в своебразната библиотека: „Истински се вижда само със сърцето. Същественото е невидимо за очите“. „Датата 26 май ни дава още една възможност да изпратим послание за България на сърцата и умовете. За България и Европа на културата. За силна България в обединена Европа с номер 12 в бюлетината“, добави Мария Габриел. Именно по инициатива на Мария Габриел Европейската комисия се превърна в сцена на българската просвета и култура и славянската писменост на 24 май преди една година. По време на празника в район Илинден кандидатът за евродепутат от ГЕРБ Андрей Ковачев сподели, че трябва четенето да бъде стимулирано, защото в книгите е науката и знанието. „Младите поколения трябва да израстват в с българския дух, като част от Европейския съюз и като част от семейството на свободните демократични народи. Трябва да направим така, че младите поколения да намерят своето щастие в страната. Те са свободни да пътуват, но най-хубавото, което можем да им завещаем, е да намерят своето щастие в своята родина“, подчерта Ковачев. Общинският съветник Татяна Георгиев призова всички да се обръщат по-често към книгите, защото техните страници успяват да ни пренесат на места, на които се случват невероятни неща и от там излизаме по-умни, по-добри и по-човечни. „На 26 май ни предстоят европейски избори. Район Илинден е един от районите в София, които спечелиха най-много инвестиции от европейски проекти. На територията на района всички 8 училища и детски градини се реновират по европейски програми “, подчерта Георгиева. Тя благодари на кмета на Илинден Иван Божилов за непрекъснатата работа, за да може всичко постигнато да се реализира. Иван Божилов призова посетители на парка да пазят поставените къщички за книги в района. След официалната част гостите на празника дариха своите книги на гражданите на „Илинден“ в специалните  градински библиотеки. Сподели:", "date": "2019.05.11", "title": "Мария Габриел: Делото на Кирил и Методий и техните ученици е стожер на българския дух, който ни е направил несломим през вековете народ"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D0%BE%D1%82-%D0%B3%D0%B8%D0%B3%D0%B8%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%81%D1%8A%D1%82%D0%B2%D0%BE%D1%80%D0%B8-%D0%BD%D0%BE%D0%B2%D0%BE-%D1%87%D1%83%D0%B4%D0%BE-news840599.html", "text": "Чудеса се случват в Гигинския манастир „Св. св. Козма и Дамян“. Там се съхранява копие на чудотворната икона „Богородица Всецарица“. В целия свят тя е известна като изцелителка на ракови заболявания. Самото име на иконата говори за нейната голяма сила. Последният случай е на Димитринка от Радомир, която усетила церителната мощ както на чудодейния лик на Божията майка, така и на лековитото аязмо в манастира. Тя си купила икона на св. Богородица Всецарица. Поглеждала я винаги, когато имала болежки и тъга в сърцето, а откакто я окачила в дома си, чудесата не спирали да се случват. Жената страдала от нелечима дискова херния. Когато се възпалял нервът, изпадала в безсъзнание от болка. От адските мъки се спасила с молитви пред иконата и благодарение на чудотворната вода от аязмото, с която близките ѝ я наръсвали при криза. Легендите за иконата в Гигинския манастир датират от десетки години. Една от най-страховитите разказва как веднъж до иконата се доближил млад човек, за да ѝ се поклони. В същия миг ликът на св. Богородица просиял с неземна светлина, а невидима сила отблъснала младежа от иконата и го съборила на земята. Щом дошъл на себе си, той със сълзи изповядал пред манастирските старци, че дотогава водел нечестив живот и се занимавал с правене на магии. Чудото, извършено от Всецарицата, го накарало да се покае и да промени живота си. Сподели:", "date": "2019.05.11", "title": "Невероятно! Богородица от Гигинския манастир сътвори ново чудо"}
{"url": "https://pik.bg/%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%81%D1%83%D0%BF%D0%B5%D1%80-%D1%80%D0%BE%D0%B1%D0%BE%D1%82%D0%B8-%D0%B2-%D1%81%D0%BE%D1%84%D0%B8%D1%8F-news840616.html", "text": "„Райхле и Де-Масари България Пръдакшън“ ЕООД участва в „Дни на Роботиката“ в Техническия университет в София, които се провеждат в периода 10-11 май 2019 г. Компанията е спонсор на събитието, представи се с щанд и направи презентация пред бъдещите инженери. Радосвета Радева, Мениджър „Научноизледователска и развойна дейност“ в „Райхле и Де-Масари България Пръдакшън“ ЕООД и нейният екип разясниха повече за някои от водещите проекти на фирмата. Те участваха още в журито за избор на робот и отбор. Критериите са креативност, ефективност, собствена разработка, трудност на задачите и изработка. “Дни на Роботиката” е събитие, което има за цел да събере всички технологични ентусиасти на едно място. Те показват над какво работят, разказват възможностите за развитие на проектите си, както и да споделят своя опит. Инициативата е разделена на две части. В първия ден се провеждат различни лекции, посветени на новите технологии. Инженери от водещи компании и университети разказват за своя опит. Вторият ден е посветен на различни състезания и демонстрации на роботи, дронове и иновации. За R&M R&M (Reichle & De-Massari AG) e лидер в разработката, производството и доставката на цялостни решения за изграждане на висококачествени комуникационни мрежи. Иновативните технологии, използвани в дизайна и производството на оптични и медни компоненти и кабели, гарантират висока скорост и непрекъсваемост на преноса на данни в LAN, Data Center и FTTx мрежите. В България R&M е представена от търговското дружество „Р и М България“ ЕООД и производствената база „Райхле и Де-Масари България Пръдакшън“ ЕООД. „Р и М България“ ЕООД повече от 17 години предлага продуктите на R&M на българския пазар и днес оперира в 12 държави от Югоизточна Европа, предоставяйки индивидуален подход в изготвянето на цялостни клиентски решения. Основаното през 2011 г. дружество „Райхле и Де-Масари България Пръдакшън“ ЕООД е тясно специализирано в разработката, дизайна и производството на оптични компоненти, използвани за цялостното изграждане на комуникационни мрежи. Продукцията на производствената база е достъпна на международните пазари чрез повече от 40 търговски организации на R&M по света. Сподели:", "date": "2019.05.11", "title": "Студенти и компании показаха супер роботи в София"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D0%B3%D1%80%D0%B0%D0%B4%D0%B8%D0%BC-%D0%B0-%D0%BD%D0%B5-%D0%B4%D0%B0-%D1%81%D0%B5-%D0%BA%D0%BE%D0%BD%D1%84%D1%80%D0%BE%D0%BD%D1%82%D0%B8%D1%80%D0%B0%D0%BC%D0%B5-%D0%B8-%D0%B4%D0%B5%D0%BB%D0%B8%D0%BC-news840558.html", "text": "„Искаме да градим, а не да се конфронтираме и делим. Опитът ни е обединен около една кауза: защита интересите на България, на всеки гражданин, на всяко населено място“. Това обяви по време на официалното откриване на кампанията на ГЕРБ-Пловдив област за предстоящите европейски избори водачът на листата на ГЕРБ и СДС Мария Габриел. Централното събитие на ГЕРБ в област Пловдив се състоя в НЧ „Родолюбие“ в Асеновград. Освен Мария Габриел, присъстваха кандидатите за депутати в следващия Европарламент Ева Майдел, Лиляна Павлова и Младен Шишков. Домакин на форума бе областният координатор на ГЕРБ-Пловдив област Георги Мараджиев, който се обърна към препълнената зала с думите: „Здравейте победители! Знам, че и на тези избори ще бъдем такива, защото съм сигурен, че всички ние искаме едно: Стабилна България в силна Европа! А да постигнем това ще помогне силният отбор на ГЕРБ и СДС\". Водачът на листата Мария Габриел от своя страна припомни колко важен ден е 26 май, защото след това ще стане ясно дали можем да защитим още по-добре позициите си. „Предстоят няколко изключително важни месеци, в които трябва да покажем можем ли да отстояваме силен бюджет. Това може направи нашият екип - знаещи, можещи, подготвени, познаващи процедурите за вземане на решения. Важно е, защото България трябва да участва в тези преговори с ясна визия и да отстоява средствата, които й се полагат в кохезионната, земеделската, регионалната, цифровата политика“, каза Мария Габриел. Тя припомни, че депутатите от ГЕРБ в настоящия Европарламент са се преборили да няма намаляване на средствата за страната ни, но сега трябва да защитават това право. „Искаме Европа да бъде ефикасна, силна и амбициозна. Това, което ще продължим да правим, е повече малки проекти с голяма добавена стойност за всяко населено място. Това е Европа, която носи ползи. Нашият екип е носител на ценности като образованието и културата и ще продължим да работим те да стоят най-високо в европейския дневния ред. Инвестицията в образованието е инвестиция в бъдещето на страната, в бъдещето на Европа“, каза Габриел и подчерта, че по-висока активност на изборите означава заявка, че България не иска да бъде в периферията на Европейския съюз, не иска двойни стандарти, а иска гласът й да се чува. „Нека покажем на 26 май, че България и българите искаме Европа на сърцата, умовете, традициите“, апелира водачът на листата. В обръщението си към аудиторията в читалище „Родолюбие“ кандидатът за евродепутат Ева Майдел заяви: „Много хора твърдят, че са готови да защитават българския интерес. Но много малко сме тези, които можем и знаем как. Това не става с антиевропейско говорене и митинги по 1 май, а с контакти и позиции в Брюксел, каквито ние в ГЕРБ имаме, защото сме доказали, че Европа ни вярва и ни се доверява“. По думите на Ева Майдел, в Пловдивска област се говори лесно за Европа, защото тук може всичко да се пипне и да се усети. Най-вече по множеството инвестиции. „И това е разликата между нас и опонентите ни, които говорят силно, но от това нищо не произлиза“, каза Майдел. Кандидатът за евродепутат Лиляна Павлова също посочи многобройните предимства на ГЕРБ пред останалите политически партии. „Нашите опоненти навсякъде афишират, че асфалт не се яде, но благодарение на него имаме по-добри пътища и по-добра свързаност по пътищата, по които идва по-добър бизнес и повече инвестиции“, каза Павлова. В подкрепа на думите си тя посочи бързото развитие на индустриалните зони в общините Раковски и Марица и изрази увереност, че цялата област Пловдив вярва в 12-ата победа на ГЕРБ на 26 май с номер 12 в бюлетината. „С вашата подкрепа ще работим за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите, за по-добро развитие на туризма и демографски растеж“, увери аудиторията Лиляна Павлова. „Тук сме победителите“, обяви от сцената на асеновградското читалище и кандидатът за евродепутат Младен Шишков и призова: „Говорете с вашите близки и познати, и ги убедете, че си заслужава да излязат на 26 май и да гласуват. За да продължим започнатите промени, за стабилна и сигурна България“. На събитието присъстваха над 500 души, сред които народни представители, кметове, членове и симпатизанти на ГЕРБ от 16-те общини в Пловдивска област, членове на СДС и на Съюза на репресираните. Сподели:", "date": "2019.05.11", "title": "Мария Габриел в Асеновград: Искаме да градим, а не да се конфронтираме и делим"}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BD%D0%B0%D0%B3%D0%BB%D0%BE%D1%81%D1%82-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B8%D0%BD%D0%B8%D0%B7%D1%8A%D0%BC-%D0%B5-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%B8%D0%B7%D1%83%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB-news840606.html", "text": "Ангел Джамбазки: Наглост и политически цинизъм е искането на Турция за изучаване на официален турски език у нас! Призовавам всички кандидати от листите за ЕП, както и техните партии, да декларират, че ще противопоставят срещу членството на Турция в ЕС! Това се казва в категоричната позиция на водача на листата на ВМРО – Българско национално движение Ангел Джамбазки по повод изказване на турския посланик Хасан Улусой в Кърджали за признаването и въвеждането на турския език като официален за изучаване в България. Думите на посланика идват като продължение на вчерашното изказване на Ердоган за нуждата от членството на Турция в ЕС. Позицията на Патриотите от ВМРО винаги е била категорична и последователна и тя няма да се промени. Напротив – ние ще се борим да бъдем част от състава на ЕП, за да браним България от подобни провокации и заплахи, категорични са от ВМРО. Ето как коментира във „Фейсбук“ темата Ангел Джамбазки: Турция направи поредна провокация чрез посланика си в България. Това е недопустима намеса и агресия срещу Конституцията на Република България. И това е само ден, след като Ердоган заяви отново претенции за членство на Турция в ЕС. И даже си позволи да каже, че ЕС има повече нужда от Турция, отколкото Турция от ЕС. Да искаш задължително изучаване на турски език в суверенна страна с официален език български, и то в деня на българските просветители – Светите братя Кирил и Методий, е висша форма на наглост и политически цинизъм. Ние, Патриотите от ВМРО, няма да допуснем това и ще настояваме българското външно министерство да вземе категорично отношение по казуса. Турция неведнъж си позволява да размахва пръст и да ни дава наставления как да се случват нещата в страната ни, но и неведнъж ние показахме, че не сме послушни васали на Анкара. След решителните действия на властта по инициатива на патриотите за пресичане на турското духовно влияние у нас, както и за признаването на турско малцинство, Турция днес явно отново прави опити за инвазия. Като водач на листата на Патриотите от ВМРО категорично се противопоставям на поредната провокация и заявявам, че всеки честен български гражданин, който обича Отечеството си, може да бъде спокоен, че докато ние сме в управлението изучаването на турския език и щенията за всякакви други сърдечни и мисловни граници, бленувани от страна на Ердоган, няма да бъдат прекрачвани. Призовавам също така да се спре политическото лицемерие и напомням на БСП, че българският народ е мъдър и помни целувката между Местан и Станишев на „Лъвов мост“. Не си правете гаргара с интелекта на хората. Още нещо – призовавам всички кандидати за български представители в ЕП, да декларират пред българските избиратели, че няма да подкрепят членството на Турция в ЕС и техните партии официално ще се противопоставят на искането за задължително изучаване на официален турски език в училищата. Това е честната спрямо сънародниците ни позиция. Защото ние от ВМРО браним България вече 126 години! Сподели:", "date": "2019.05.11", "title": "Ангел Джамбазки: Наглост и политически цинизъм е искането на Турция за изучаване на официален турски език у нас!"}
{"url": "https://pik.bg/%D0%B2-%D1%81%D1%82%D1%80%D0%B0%D0%BD%D0%B4%D0%B6%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F-%E2%80%9E%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D0%BA%D0%B0%D1%82%D0%B0%E2%80%9D-news840577.html", "text": "В Странджа се провежда традиционния „Фестивал на зелениката”, съобщава БНР. 16-ото издание на празника, който има за цел да представи възможностите за туризъм в планината, е с център на събитията село Кости. „Приключение за вкуса, духа и слуха са подготвили тази година от природен парк \"Странджа\" - разказа директорът на парка инж. Румяна Цвяткова. - Веселие ще има задължително, ще имаме странджански гозби, които ще бъдат оценявани. Традиционно ще имаме четири маршрута, които да посетят туристи и да видят зелениките\". В местността \"Св. Илия\" ще се състои и флашмоб, организиран от Сдружение \"Зелена Странджа\", разказа Владимир Димитров от организацията. \"Искаме да съберем възможно повече хора и със самите хора да изпишем надписа \"Тур Странджа\", като цялата акция ще бъде заснета от дронове от въздуха и после ще сглобим един рекламен видеоклип, който ще използваме да популяризираме все повече този интересен маршрут\", заяви още Димитров. Близо 2 000 – 3 000 туристи очакват организаторите на фестивала тази година. Сподели:", "date": "2019.05.11", "title": "В Странджа се провежда традиционния „Фестивал на зелениката”"}
{"url": "https://pik.bg/%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BA%D0%B0%D0%BF%D0%BA%D0%B8-%D0%B7%D0%B0-%D0%BD%D0%BE%D1%81-%D0%BF%D1%80%D0%BE%D1%82%D0%B8%D0%B2-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%B7%D1%8A%D0%BC-news840518.html", "text": "Учени от Националния здравен институт в Бетесда, щата Мериленд, разработиха капки за нос, които могат да бъдат полезни срещу алкохолизма, съобщи в. \"Дейли мейл\". Специалистите са добавили окситоцин към назален спрей. При прилагането му се оказало, че той активира центровете на удоволствието в мозъка и позволява да бъде преодоляна алкохолната зависимост. Първоначалните опити били направени с опитни мишки. При тях употребата на спрея значително намалила нуждата им да употребяват алкохол в контролната група. Невробиолозите стигнали до извода, че впръскването на хормонален спрей в носната кухина позволява да се контролира синтезът на гама-аминомаслената киселина. Това снижава до нула потребността от редовното поемане на алкохол. Ако тестовете с мишки се увенчаят с желаните резултати, \"капките срещу алкохолизъм\" ще могат да бъдат приложени и при хората. Сподели:", "date": "2019.05.11", "title": "Създадоха капки за нос против алкохолизъм"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%BD-%D1%88%D0%B8%D1%88%D0%BA%D0%BE%D0%B2-%D0%B2-%D0%BF%D1%8A%D1%80%D0%B2%D0%BE%D0%BC%D0%B0%D0%B9-%D0%B0%D0%BA%D0%BE-%D0%BD%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%82%D0%B5-%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BD%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8-%D0%BF%D1%80%D0%B5%D0%B4%D0%B0%D0%B4%D0%B5%D0%BC-%D0%B0-%D1%89%D0%B5-news840656.html", "text": "Ние сме със солиден европейски опит, контакти и авторитет в Брюксел. Познаваме писаните и неписаните правила на европейския терен, знаем как да постигаме българските цели в Европарламента.Не познаваме „не знам\" и „не мога\". Това обяви кандидатът за евродепутат от листата на ГЕРБ и СДС Ева Майдел. Думите й пред жителите на Първомай бяха подкрепени от Младен Шишков, който също е в листата за предстоящите на 26 май избори за Европейски парламент. „Доказа ли сме, че това, което правим, го правим успешно. През изминалия мандат аз лично се ангажирах с теми, които допринасят за качествена промяна в ежедневието на българите. Намалих десетократно таксите за паричните преводи в евро, което ще спестява пари на всеки, който превежда или получава пари от чужбина. Работих за привличането на близо 800 млн. евро за българския бизнес по Плана Юнкер и за откриването на нови работни места. Обучих хиляди български младежи, така че да се реализират по-добре на пазара на труда и бях сред създателите на сдружение Образование България 2030, в което работим заедно с правителството за качествено образование и преодоляване на недостига на кадри\", направи равносметка за свършеното през настоящия и мандат като евродепутат Ева Майдел. Колегата й Младен Шишков изрази надежда за бъдещето, която му вдъхвали  ежедневните срещи с хората. „Искам да ви уверя, че ако ни гласувате доверие, няма да ви предадем, а ще продължим и ще надградим започнатото\", апелира към жителите на Първомай Шишков.Той увери, че увеличеният бюджет за България ще стигне до всяко малко населено място - за водопроводи, пречиствателни станции, паркове и детски площадки. Сподели:", "date": "2019.05.11", "title": "Младен Шишков в Първомай: Ако ни гласувате доверие на изборите, ние няма да ви предадем, а ще надградим започнатото"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D1%80%D0%B0%D1%82%D0%B8-%D1%82%D0%B8%D0%B5%D1%80%D0%B8-%D0%BD%D1%8E%D0%B2%D0%B8%D0%BB-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B2%D0%B8%D0%B4%D0%B5%D0%BE-news840667.html", "text": "Лидерът в генералното класиране Тиери Нювил претърпя сериозна катастрофа във втория ден на Рали Чили. По време на 8-ия етап колата на белгиеца изхвърча от пътя и се превъртя няколко пъти. Състезанието беше временно прекратено, а Нювил - откаран в болница, където се оказа, че се е разминал със сериозни наранявания и фрактури. След деветия етап начело в класирането на Рали Чили е От Танак, който има аванс от 35 секунди пред французина Себастиен Ожие и 51 секунди пред финландеца Яри Мати Латвала. Гледайте развръзката в Рали Чили в неделя от 18 ч. по RING. Сподели:", "date": "2019.05.11", "title": "Зловеща катастрофа прати Тиери Нювил в болница (ВИДЕО)"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%B4%D0%B8-%D0%B2-%D0%BC%D0%B0%D0%BB%D0%BA%D0%B8%D1%82%D0%B5-%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%8F-%D0%BD%D1%8F%D0%BC%D0%B0-news840651.html", "text": "Законопроектът за промените за неизбежна самоотбраната е внесен преди година в Народното събрание. Така че това много ясно говори дали това е предизобрен ход. Но за нас от ВМРО това е проблем, който се разглежда от много отдавна. Това заяви пред Канал 3 депутатът от \"Обединени патриоти\" и кандидат за евродепутат от ВМРО Александър Сиди относно новоприетите промени за неизбежната самоотбрана. \"Към момента самоотбрана трябва да е равнозначна. Ако те нападнат с брадва, то трябва да отвърнеш с брадва. Което е абсурдно. За съжаление има много хора, които бяха осъдени, докато са се защитавали\", добави Сиди, който е и юрист. Промените гласят, че може да се приложи неограничена самоотбрана, например, когато си нападнат вкъщи нощем – нещо, което вече е било отменяно от Конституционния съд, когато си нападнат от двама или повече и др. \"Надявам се, че между първо и второ четене ще изгладим нещата, така че да не може те да паднат в Конституционния съд\", каза Сиди. \"Целта е не да даваме възможност на съда да тълкува дали нападението е нощем или денем. А човек, ако нападнат и може да реагира. Това, което искаме да направим е хората сами да си гарантират безопасността. Защото в малките населени места държавата я няма\", обяви депутатът. И уточни: \"Именно и това е целта. Да върнем държавата, където ѝ е мястото\". Той коментира и темата за концепцията за ромите на ВМРО. \"Който и да е в държавата, се ползва с едни и същи права и привилегии. Не може да държавата да им дава нещо само защото са цигани\", каза Сиди, като визира случая във Войводиново и изтъкна, че Европа е проявила лицемерие, като е изразила становище, че тези хора трябва да получат жилище. \"На държавата ѝ трябват граждани, които да са грамотни и един ден да влязат на пазара на труда и да произвеждат БВП. В концепцията не говорим за кастрация, а за семейно планиране. За влизане, където е нужно\", коментира кандидатът за евродепутат от ВМРО. Относно предстоящите евроизбори и социологическите проучвания, според които ВМРО е водеща от патриотичните формации Сиди каза: \"Това, което ни печели предимство е Ангел Джамбазки. Ако хванем всички български евродепутати, то той има повече изказвания в европарламента от всички взети заедно. Спечели хората с борбата си срещу пакета \"Макрон\" и двойния стандарт при храните\". Сподели:", "date": "2019.05.11", "title": "Александър Сиди: В малките населени места държавата я няма"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D0%BF%D0%B8%D0%B5-%D0%BA%D0%B0%D1%84%D0%B5-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%B2-%D0%B4%D1%83%D0%B1%D0%B0%D0%B9-%D1%81%D0%BD%D0%B8%D0%BC%D0%BA%D0%B8-news839871.html", "text": "Майката на Веселин Марешки и през тази година не пропусна традиционния си екзотичен воаяж. Изпълнителката на стари градски песни Веска Марешка имаше възможността да се потопи в лукса на Дубай. Арабската страна родителката на лидера на „Воля“ посети в компанията на свои близки. Най-любопитни за нея не се оказали пясъчните плажове с палми, а блясъкът на небостъргачите, Музеят на „Ферари“, Градината на чудесата, както и една от най-големите джамии в Арабския свят, намираща се в съседното на Дубай емирство – Абу Даби. За посещението си там Веска се издокарала с черно фередже, тъй като мюсюлманските традиции задължават дори туристките от женски пол да уважават заповедите на корана. Майката на Марешки не пестяла средства и се поглезила както със скъпи покупки, така и с разточителни обеди и вечери. Варненката дори се отбила в ресторанта на може би най-известния хотел в света – „Бурж ал Араб“, където се възползвала от последната изненада за платежоспособните гости на комплекса – кафе и торта, поръсени с истинско 24-каратово злато. Цената на чаша от снобарската топла напитка се равнява на близо 70 лева, а на парче от тортата – почти на 100. Веска обаче не се стискала, а после споделила задоволството си от приятната почерпка във фейсбук, където написа: „Кафе със златен прашец на много специално място. За пръв ми се случва в живота. Пожелавам го на всички!“. Припомняме, че като любящ син Марешки всяка година възнаграждава майка си с далечен воаяж. Този път екскурзията й му излязла по-евтино – само около 2000 лева, докато през минала година се бръкнал почти с 5 бона. През 2018 г. политикът сбъдна мечтата на Веска да види на живо Малдивите. На самотен остров певицата изкара 2 седмици, къпейки се в 5-звезден лукс. Сподели:", "date": "2019.05.11", "title": "САМО В ПИК И \"РЕТРО\": Майката на Марешки пие кафе със злато в Дубай (СНИМКИ)"}
