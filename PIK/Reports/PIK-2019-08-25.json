{"url": "https://pik.bg/%D1%83%D0%B1%D0%B8%D1%85%D0%B0-%D0%BC%D0%BE%D0%BC%D1%87%D0%B5-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B2-%D0%B1%D0%B5%D0%B6%D0%B0%D0%BD%D1%81%D0%BA%D0%B8-%D0%BB%D0%B0%D0%B3%D0%B5%D1%80-news865450.html", "text": "Момче от Афганистан на 15 години, живеещо в детското отделение на бежанския лагер Мория на остров Лесбос, е нападнало трима негови сънародници с нож около полунощ в събота, убивайки един и ранявайки другите двама, пише електронното издание на гръцкия вестник Катимерини. Тримата пострадали, единият от които е бил тежко ранен и в последствие починал, са на приблизително същата възраст като техния нападател, съобщава информационна агенция ANA-MPA, като добавя, че не е ясен мотива на нападението. Детското отделение на лагера приютява непълнолетни лица, дошли в Гърция без придружител от възрастни. Създадено за прием на 160 души, в момента там са настанени над 600 души. Сподели:", "date": "2019.08.25", "title": "Убиха момче от Афганистан в бежански лагер"}
{"url": "https://pik.bg/%D1%8F%D0%BF%D0%BE%D0%BD%D0%B8%D1%8F-%D1%80%D0%B0%D0%BA%D0%B5%D1%82%D0%BD%D0%B8%D1%82%D0%B5-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D1%8F-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0%D1%80%D1%83%D1%88%D0%B0%D0%B2%D0%B0%D1%82-%D1%80%D0%B5%D0%B7%D0%BE%D0%BB%D1%8E%D1%86%D0%B8%D0%B8%D1%82%D0%B5-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD-news865419.html", "text": "ТАСС,  цитирана от \"Фокус\". Подновените ракетни изпитания, които Северна Корея провежда през последния месец са в пряко нарушение на съществуващите резолюции на Съвета за сигурност на ООН, заяви японския премиер Шиндзо Абе, цитиран от Той заяви това преди да започне преговорите с американския президент Доналд Тръмп по време на срещата от високо равнище на Г-7, която се провежда във френския курортен град Биариц. „Изстрелванията на балистични ракети от страна на Северна Корея нарушават резолюциите на Съвета за сигурност на ООН,\" заяви Абе. Президентът на САЩ от своя страна добави, че не е доволен от възобновените изстрелвания на ракети. „Не съм доволен. Но те не нарушават никакви споразумения \", каза Тръмп, отговаряйки на въпроси на журналистите относно подновените изстрелвания на ракети от страна на Пхенян. Това лято Северна Корея започна отново да провежда подобни тестове. Последно Пхенян изстреля две балистични ракети на 24 август. Сподели:", "date": "2019.08.25", "title": "Япония: Ракетните изпитания на Северна Корея нарушават резолюциите на Съвета за сигурност на ООН"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%B7%D0%B0%D1%8F%D0%B2%D0%B8-%D1%87%D0%B5-%D0%B3-7-%D1%81%D0%B0-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D0%BB%D0%B8-%D0%B7%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D1%8F-%D0%BF%D0%BE-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81-%D0%B8%D1%80%D0%B0%D0%BD-news865416.html", "text": "РИА Новости, цитирана от \"Фокус\". Лидерите на страните от Г-7 се договориха за „съвместна комуникация“ във връзка с Иран на срещата от високо равнище Биариц, предава Те ще водят разговори, свързани ограничаването на възможността у Иран да попаднат ядрени оръжия, както и за ескалацията в региона, уточни френският президент Еманюел Макрон. Той заяви, че страните са се съгласили, че ще говорят за Иран заедно и ще обсъдят целите на разговора. „Фактът, че ги споделяме, е много важна стъпка, която помага да се избегнат разногласия, които отслабват всички\", каза Макрон. „Всички сме съгласни по две ясни точки. Не искаме Иран да се сдобива с ядрено оръжие и не искаме регионът да ескалира и бъде дестабилизиран“, подчерта френският лидер. Сподели:", "date": "2019.08.25", "title": "Макрон заяви, че Г-7 са се договорили за съвместна комуникация по проблемите с Иран"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news865418.html", "text": "Министерството на външните работи Вицепремиерът и министър на външните работи Екатерина Захариева заминава на 26 август 2019 г. на посещение в Румъния. Това съобщиха от пресцентъра на . Българският първи дипломат ще се срещне с министър-председателя на Румъния Виорика Данчила, с външният министър Рамона Манеску и с делегирания министър по европейските въпроси Джордже Чамба. Захариева ще бъде гост на Посланическата конференция на румънската дипломатическа служба и ще изнесе лекция пред ръководителите на румънските дипломатически мисии по света. Румъния е сред водещите търговски и икономически партньори на България. През 2018 г. стокообменът между двете страни възлиза на 4.6 млрд. евро, което е със 7% повече спрямо 2017 г. България и Румъния си сътрудничат активно и в областта на енергетиката, здравеопазването, туризма, транспорта. Тази година двете страни отбелязват 140 години от установяване на дипломатическите отношения. Сподели:", "date": "2019.08.25", "title": "Екатерина Захариева заминава на посещение в Румъния"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B7%D0%B0-%D0%BF%D0%BE%D0%B6%D0%B0%D1%80%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BB%D0%B5%D1%80%D0%BE%D1%81-news865417.html", "text": "Двадесетгодишен чужденец е арестуван и обвинен за подпалване на пожара на егейския остров Лерос в петък, съобщава в. \"Катимерини\". Пожарът възникна в района Мерикия и бързо се разпространи, обхващайки над четири хектара борови гори. С превантивна цел бе евакуирана местната болница, а туристи се оказаха временно блокирани на един от плажовете. Заподозреният живее на острова. Той бе изправен пред прокурор вчера на съседния остров Кос, информира \"Катимерини\". Сподели:", "date": "2019.08.25", "title": "Задържаха заподозрян за пожара на остров Лерос"}
{"url": "https://pik.bg/%D0%BC%D0%B0%D0%B9%D0%BE%D0%BD%D0%B5%D0%B7%D0%B0%D1%82%D0%B0-%D0%B2%D1%80%D1%8A%D1%89%D0%B0-%D0%B1%D0%BB%D1%8F%D1%81%D1%8A%D0%BA%D0%B0-%D0%BD%D0%B0-%D0%BA%D0%BE%D1%81%D0%B0%D1%82%D0%B0-news865312.html", "text": "Ако косата ви е леко опърпана след морската почивка и излагането на слънце, то може би няколко дребни трика ще свършат чудеса за прекрасния ви външен вид. Дръжте ги в задния джоб целогодишно, за да се радвате на здрава и красива коса. За да поддържате следваканционната си коса хидратирана, не е нужно да я мажете с майонеза, яйца или зехтин. Макар да са популярни като методи, по-добре прибавете арганово масло към балсама си за коса и оставете сместа 30 минути върху главата си. Правете го три пъти в седмицата. Не използвайте шампоан в почивните си дни и не я премивайте излишно. Ако искате, използвайте по няколко капки балсам, но по-добре и за него забравете. Оставете натуралните масла на кожата ни да свършат своята работа. Нанесете кокосово масло върху дланите си и след това омазнете с него косата си по цялата ѝ дължина, започвайки от връхчетата, които са най-жадни. Така косата ви става хем по-влажна, хем по-блестяща. Сподели:", "date": "2019.08.25", "title": "Майонезата връща блясъка на косата"}
{"url": "https://pik.bg/14-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%B2%D1%8A%D0%BF%D1%80%D0%BE%D1%81%D0%B8%D1%82%D0%B5-%D0%BE%D0%BA%D0%BE%D0%BB%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2-%D1%81%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BE%D1%82%D0%B3%D0%BE%D0%B2%D0%BE%D1%80%D0%B8-news865466.html", "text": "Точно 14 години след едно от най-знаковите убийства у нас – на шефа на “ВАИ-Холдинг” Георги Илиев, все още има повече въпроси, отколкото отговори. За разстрела на наследника на империята ВИС има само версии кой е поръчителят, но не и доказателства, пише \"Труд\". Смъртоносен куршум застига 39-годишния Георги Илиев на 25 август 2005 г. в едно от любимите му заведения “Буда бар” в Слънчев бряг. Тогава той е в приповдигнато настроение след победата на футболния му отбор “Локомотив” (Пловдив) над ОФК-Белград от първия предварителен кръг за Купата на УЕФА, който се игра в Бургас. Във фаталната вечер Илиев решава да отпразнува добрата игра на отбора му в “Буда бар”. Сяда в сепаре, което винаги било запазено за него и компанията му. Малко пред 23,30 ч се обажда по телефона на Емил Наков, който е изпълнителен директор на “Локомотив”. Илиев се изправя и бавно крачи из бара, докато говори. Босът на ВАИ-Холдинг казва на Наков да обяви по-високи премии за играчите на отбора и да покани отбора в “Буда бар”. Веднага щом понечва да седне, се хваща за гърдите и се свлича на земята. Снайперист го улучва, въпреки многобройната охрана на Илиев. Куршумът е попаднал почти до сърцето и е разкъсал основни кръвоносни съдове. По-късно става ясно, че по телефона Илиев настоява с тима да бъде и Наков, който напоследък избягвал банкети и празненства. “Хайде бе, отпусни я тази душа. Няма за кога. Ела да празнуваме”, са последните думи на Георги Илиев, свидетелства Емил Наков. “След това изведнъж спря да говори. Чуваше се суматоха в слушалката. Затворих и го набрах отново, но никой не вдигаше. Десетина минути по-късно разбрах какво се е случило”, спомня си по-късно Наков. Първоначално криминалисти смятат, че убиецът е стрелял от покрива на някои от близките хотели. Огледите обаче не откриват нищо. Три дни след екзекуцията е намерена пушка в зелен плет около хотел “Хризантема”. Оказало се, че тя е “Аншуц”, 22-и калибър. Години след покушението полицаи стигат до хората, които са я внесли у нас законно. След това тя е препродавана няколко пъти и в един момент следите й се губят. След разстрела разследващите работят по десетки версии за убийството на боса на ВАИ-Холдинг. От конфликт при разпределение на територии на нелегален бизнес, през война за завладяване на терени по морето и дори за личен конфликт. На няколко пъти разследването бе прекратявано, след което бе възобновявано заради нови данни. Засега една от основните версии е, че екзекуцията е поръчана от перничанина Васил Арарски-Райко Кръвта. Според събрани от криминалисти данни и свидетелски показания станало ясно, че между Илиев и Кръвта имало конфликт. Шефът на ВАИ-Холдинг подозирал перничанина, че е разстрелял добрия му приятел Васил Горчев-Кьоравия. Той е убит с куршум в главата на 20 януари 2005 г. в центъра на Благоевград. Според различни слухове дни преди покушението, един от най-приближените на Кръвта му се оплакал, че Горчев иска 400 000 лева от продажба на дрога, иначе ще го ликвидира. Това ядосало перничанина и той взел на мушка Кьоравия. Два месеца по-късно Георги Илиев привикал Кръвта. Твърди се, че на тази среща Райко бил жестоко унизен и заплашван. Тогава 35-годишният перничанин решил да отмъсти, защото се изплашил, че може скоро да е мъртъв. Свидетели твърдели, че Кръвта и негови хора прекарали почти цялото лято на 2005 г. в района на Слънчев бряг, за да изучат навиците на Георги Илиев. Все още обаче няма яснота кой точно е изстрелял куршума. Райко Кръвта е убит на 13 октомври 2005 г., пред хотел “Струма” в Перник. Версията за конфликт между Кръвта и Илиев съобщи през 2013 г. и тогавашният главен секретар на МВР Светлозар Лазаров. Той го направи след арестите на т. нар. банда “Килърите 3”, в която бе и бащата на Кръвта – Васил Василев-Бай Васо. “Има лица, които не са между живите и ще ми е трудно да ги обсъждам. Има оперативни данни, които свързват групата с убийствата на Георги Илиев и Васил Горчев. Връзката между “Килърите 3” и убийството на боса на “ВИС-2” Георги Илиев съществува в кориците на делото”, обяви тогава Лазаров. В крайна сметка през май 2017 г. бащата на Райко Кръвта получи присъда от 7 г. за ръководител на “Килърите 3”. Най-довереният му човек Милчо Петров-Чироза – 20 години за убийството на перничанин. В присъдата срещу тях не стана дума за покушението срещу Георги Илиев. Така, въпреки свидетелски показания и събрани нови данни, разследването по това “студено досие” си остава все още без железни доказателства и е срещу неизвестен извършител. Братът на Георги Илиев – Васил, бе разстрелян десет години по-рано. Основателят на групировката ВИС, прекръстена по-късно на ВАИ Холдинг, бе покосен от куршуми на 25 април 1995 г. 30-годишният бивш борец отивал към любимия си ресторант “Мираж” в столичния кв. “Емил Марков”. Бил зад волана на сребрист “Мерцедес”, но се движел бавно по ул. “Никола Каменов”, тъй като по нея имало много дупки. В този момент пред колата изскочили убийци и открили стрелба. Илиев издъхва на място. Доста време след разстрела близо до мястото на покушението е открит картечен пистолет “Заги” без номера. До ден днешен убийството е неразкрито, а версиите се рояха една след друга. Смяташе се, че Илиев е ликвидиран от спецслужбите, от свои хора, от конкуренти или от чужденци, заради провалена сделка с петрол. След смъртта му групировката ВИС е наследена от брат му Георги. Той успява да я развие, започва и да легализира голяма част от дейността. Навлиза в почти всички сфери на бизнеса. След смъртта на Георги Илиев обаче холдингът е раздробен на малки фирми, които се контролират от приближени до някогашната групировка. Дори любимият на висаджиите ресторант “Мираж” наскоро бе разрушен. Сподели:", "date": "2019.08.25", "title": "14 ГОДИНИ ПО-КЪСНО: Въпросите около убийството на Георги Илиев са повече, отколкото отговорите"}
{"url": "https://pik.bg/%D0%B4%D0%B8%D1%81%D0%BA%D0%BE%D0%B2%D0%B8-%D1%85%D0%B5%D1%80%D0%BD%D0%B8%D0%B8-%D1%82%D1%80%D1%8A%D1%88%D0%B2%D0%B0%D1%82-%D0%B0%D0%BA%D1%82%D0%B8%D0%B2%D0%BD%D0%B8%D1%82%D0%B5-%D1%85%D0%BE%D1%80%D0%B0-news865421.html", "text": "Все повече млади хора се диагностицират с дискови хернии на гръбначния стълб заради заседналия начин на живот. Това каза пред БНР доц. д-р Христина Миланова, началник на Втора клиника по физикална и рехабилитационна медицина към ВМА. Физиотерапията е задължителна в тези случаи и като превенция за бъдещи дегенеративни заболявания. Продължителната работа на компютър, стресът и ниската двигателна активност увеличават броя на младите хора с дискови хернии и гръбначни проблеми, казва доц. Миланова. Сподели:", "date": "2019.08.25", "title": "Дискови хернии тръшват активните хора"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80-%D0%BF%D0%BE%D1%87%D0%B8%D0%BD%D0%B0-%D0%BF%D1%80%D0%B5%D0%B4-%D0%B4%D0%BE%D0%BC%D0%B0-%D1%81%D0%B8-news865473.html", "text": "Таксиметров шофьор от известна фирма е издъхнал преди дни в дома си в блок 57 на ж.к. „Сениче“ във Враца, съобщава \"Конкурент\". 60-годишният Милчо Х. имал здравословни проблеми, признават комшиите, които повикали към обяд днес полиция заради разнасящата се смрад от апартамента на мъжа. След като опитали да влязат, но не успели, ченгетата разбили входната врата на 3-стайното жилище, където попаднали на бездиханния труп на собственика. „Живееше сам. Имаше си здравословни проблеми. Не знам кога се е случило, тъй като през последните 2-3 дни си бях на село“, каза съсед, който повикал ченгетата. Той не пожела да се представи, но уточни, че полицаите го предупредили да не идва с тях заради ужасавящата гледка. Екипи на Гражданска защита и пожарната били повикани, за да свалят човешките останки от 7-ия етаж, където било жилището на Милчо. Трупът беше откаран в моргата, за да му бъде направена аутопсия и да се изключи вероятността, че смъртта на мъжа е настъпила насилствено. Сподели:", "date": "2019.08.25", "title": "Трагедия: Таксиметров шофьор почина пред дома си"}
{"url": "https://pik.bg/%D0%BC%D0%BE%D1%81%D1%82-%D0%B7%D0%B0-%D0%BA%D0%BE%D0%BB%D0%B8-%D0%BF%D1%80%D0%BE%D0%BF%D0%B0%D0%B4%D0%BD%D0%B0-%D0%B2-%D1%85%D0%B0%D1%80%D0%BA%D0%BE%D0%B2-%D1%81%D0%BD%D0%B8%D0%BC%D0%BA%D0%B0-news865427.html", "text": "Част от автомобилен мост пропадна в Харков тази сутрин. Няма пострадали, съобщиха от полицията в украинската област. Движението по поста е спряно. Проверяват се причините за пропадането. Сподели:", "date": "2019.08.25", "title": "Мост за коли пропадна в Харков (СНИМКА)"}
{"url": "https://pik.bg/%D1%86%D1%81%D0%BA%D0%B0-%D1%81-%D0%B3%D1%80%D0%B5%D1%88%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D1%81%D1%80%D0%B5%D1%89%D1%83-%D0%B4%D1%83%D0%BD%D0%B0%D0%B2-news865479.html", "text": "ЦСКА-София допусна изненадващ провал седмица преди мача с Левски, след като завърши само 1:1 при гостуването си на Дунав в мач от седмия кръг на efbet Лига. Стефан Христов откри резултата в 41-ата минута след груба грешка в червената отбрана, а това бе и единственият шут към вратата на гостите. Евандро изравни в 68-ата минута, пише спортал.бг. Наставникът на червените Люпко Петрович заложи на любопитна атака. В предни позиции от първата минута започнаха двамата централни нападатели - Али Соу и Тони Уот. Шотландецът обаче оперираше на дясното крило. От своя страна Дунав заложи на подчертано дефанзивна тактика, тъй като 10 от футболистите на русенци играеха почти цял двубой до 35-ия метър пред своята врата, търсейки с дълги подавания изнесения напред Ахмед Ахмедов. Още преди да е изминала минута Евандро отправи шут от 23-24 метра, който Макенджиев улови. В 5-ата минута последва нов удар, този път на Тиаго, който излезе в аут, но бе далеч по-опасен от изстрела на бразилеца. Последваха нови два удара, а техен автор стана Али Соу. Първият профуча покрай дясната греда, а вторият попадна в ръцете на вратаря. В 19-ата минута ЦСКА-София изпусна нова добра възможност да открие. Соу овладя в наказателното поле, преодоля с финтове Росен Колев и се озова очи в очи с Макенджиев, но шутът му от 11-12 метра отново бе париран от стража на домакините. Последваха още няколко шута на червени футболисти от средна и далечна дистанция, за да се стигне до 41-ата минута, в която домакините поведоха след груби грешки на Тиаго и Албентоса. Последваха още няколко шута на червени футболисти от средна и далечна дистанция, за да се стигне до 41-ата минута, в която домакините поведоха след груби грешки на Тиаго и Албентоса. Португалецът позволи на Стефан Христов да му отнеме елементарно топката пред границата на наказателното поле. След това и испанският бранител на червените не се намеси добре, позволявайки на нападателя на Дунав да го преодолее и да излезе очи в очи срещу Черниаускас, а след това и хладнокръвно да вкара за 1:0 под плонжа на вратаря. Последваха още няколко шута на червени футболисти от средна и далечна дистанция, за да се стигне до 41-ата минута, в която домакините поведоха след груби грешки на Тиаго и Албентоса. Португалецът позволи на Стефан Христов да му отнеме елементарно топката пред границата на наказателното поле. След това и испанският бранител на червените не се намеси добре, позволявайки на нападателя на Дунав да го преодолее и да излезе очи в очи срещу Черниаускас, а след това и хладнокръвно да вкара за 1:0 под плонжа на вратаря. След почивката нещата на терена не се промениха. ЦСКА-София се пренесе изцяло в половината на драконите, които хвърлиха всичките си сили да спират набезите на противника. В 51-ата минута Петър Занев за малко не изравни директно от корнер, но в последния момент Макенджиев успя леко да отклони топката, която излезе на сантиметри покрай дясната греда в нов ъглов удар. В 64-ата минута коварно центриране на Занев от фаул за малко не навести мрежата на Дунав. Натискът на ЦСКА-София все пак даде резултат в 68-ата минута, когато бетонът на русенци бе пробит. Малинов получи отдясно, след което намери непокрития Евандро в наказателното поле. Бразилецът стреля ефектно с едно докосване за 1:1. В 72-ата минута само късметът спаси драконите от второ попадение в тяхната врата. Евандро се откъсна отдясно и подаде на Али Соу, но таранът стреля в тялото на Макенджиев. Последваха две добавки на Малинов от десетина метра. Първата срещна тялото на играч на Дунав, а втората профуча покрай лявата греда. Малко преди изравнителното попадение Люпко Петрович извади Турицов за сметка на Отабор, а след него смени и другия бек - Жеферсон, който отстъпи мястото си на Греъм Кери. В заключителните минути в игра се появи и най-новото червено попадение Брадли Мазику. Това не се оказа кой знае колко положителен ход, тъй като с наближаване края на мача Дунав все по-добре парираше опитите за атака на ЦСКА-София. Треньорът на Дунав Людмил Киров вкара на терена високите Диян Димов и Мартин Ковачев, които бяха с основна заслуга русенци да се справят с многобройните центрирания на противниковия отбор и в крайна сметка драконите извоюваха точка срещу един от претендентите за челните места в efbet Лига. ДУНАВ - ЦСКА-СОФИЯ 1:1 1:0 Стефан Христов 41 1:1 Евандро 68 ДУНАВ: 21. Макенджиев, 18. Исаевски, 5. Николов, 22. Милчев, 29. Колев, 2. Инкоом, 10. Селеменев, 6. Аясс, 8. Щерев, 99. Христов, 9. Ахмедов ЦСКА-СОФИЯ: 30. Черниаускас, 19. Турицов, 25. Албентоса, 11. Занев, 3. Жеферсон, 16. Бикел, 15. Малинов, 9. Уот, 20. Тиаго, 10. Евандро, 22. Соу Сподели:", "date": "2019.08.25", "title": "ЦСКА с грешна стъпка срещу Дунав"}
{"url": "https://pik.bg/%D1%82%D1%83%D1%80%D1%81%D0%BA%D0%B8-%D1%84%D0%B5%D1%80%D0%BC%D0%B5%D1%80-%D1%81%D1%8A%D0%B4%D0%B8-%D0%B3%D0%BB%D0%B8%D0%B3%D0%B0%D0%BD%D0%B8-%D1%81%D1%8A%D1%81%D0%B8%D0%BF%D0%B0%D0%BB%D0%B8-%D0%BC%D1%83-%D1%86%D0%B0%D1%80%D0%B5%D0%B2%D0%B8%D1%86%D0%B0%D1%82%D0%B0-news865428.html", "text": "Съдилищата в Турция изслушаха странна жалба, след като земеделски стопанин в южна провинция Мугла подаде правна жалба срещу стадо глигани за унищожаване на насажденията му от царевица, съобщи в. „Сабах“. Превърналия се във фермер 66-годишен пенсиониран учител Кавит Тургут \"съди\" глиганите за щетите им и поиска обезщетение за загубите си. Тургут е наел 17 декара, разположена в областта Ятаган, за да произвежда царевица за силаж, и издигнал телена ограда около насажденията за защита. След завръщането си от почивка Тургут видял, че полето му е унищожено и подал молба до Първоинстанционния граждански съд на Ятаган. Сподели:", "date": "2019.08.25", "title": "Турски фермер съди глигани, съсипали му царевицата"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B8-%D1%81%D0%B5%D0%BA%D1%80%D0%B5%D1%82%D0%B0%D1%80%D0%BA%D0%B0%D1%82%D0%B0-%D0%BC%D1%83-%D1%83%D0%B1%D0%B8%D1%82%D0%B8-%D0%B2-%D1%81%D1%82%D0%B8%D0%BB%D0%B0-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8--news865262.html", "text": "Невърнат дълг от едва 30 хиляди лева става причина за отвличане и последвало жестоко убийство в стила на италианската мафия на бизнесмена Венцислав Евтимов и неговата секретарка и интимна приятелка Димитринка Пекова. Парите двамата завличат от шефа на варненска рециклираща компания Николай Николов, известен и с прякора си Краля на скрапа. Като един от най-мощните бизнесмени в бранша у нас, за Николов сумата е повече от смешна. Това не пречи на мултимилионера да реши да даде суров урок на осмелилия се до го преметне Евтимов. В резултат негови подчинени отвличат бизнесмена и приятелката му. След множество мъчения и брутален побой двамата са привързани към винкели в т.нар. сицилианска примка и след това хвърлени в река Камчия. Последвалата експертиза доказа, че при мятането им във водата те все още са живи и на практика са загинали в адски мъки без възможност за спасение, пише столичен всекидневник. Първоначално скрападжията Николай Николов бе признат като подбудител и помагач в извършването на жестокото убийство и последвалото укриване на извършителите. На две инстанции той получи доживотен затвор. След серия обрати, изчезнал свидетел и преосмисляне на доказателствата Николов се разминава само с деветгодишна присъда за самото отвличане. Хронологията на ужасяващата трагедия започва от началото на 2017 г. През януари бившият военен Венцеслав Евтимов и неговата приятелка Димитринка Пекова сключват договор с варненската рециклираща компания. Пред боса Николай Николов Евтимов гарантира, че ще спечели търг в Министерството на отбраната за изкупуване на скрап от стара военна техника. Железарията той обещава да продаде веднага на Николов. Срещу това Краля на скрапа му превежда по банков път 30 000 лв., а седмица по-късно - още 6280 лв. плюс 3600 лв. за тръжна документация. Скоро след сделката бизнесменът Николов се усетил, че няма да получи обещаните тонове скрап. Чрез познати на Евтимов и Пекова той хванал следите на двамата мошеници. Издебнал кога дуото ще дойде пак във Варна и инсценирал среща на 16 април 2017 г. На нея уж щял да се предлага за продажба атрактивен имот край Балчик. В ролята на продавача влиза административният директор на компанията Ганислав Начев. След кратък разговор той кани Евтимов и приятелката му в микробуса си да огледат имота. В района на село Круша до река Камчия Начев спира и слиза от автомобила под предлог, че му се пие вода. В този момент се намесват гардовете на скрападжийската фирма. Мартин Стоименов, въоръжен със законен боен пистолет \"Глок 19\", и Илчо Адамов с руло прозрачно тиксо нападнали Евтимов и Пекова в микробуса. След като хвърлят здрав бой на двамата \"измамници\", охранителите ги откарват до реката. Мястото, където в тази част на годината Камчия е най-пълноводна, било избрано от Илчо Адамов. Той познавал района, защото баба му живеела в с. Круша, става ясно от обвинителния акт. След това административният директор и двамата гардове завързват за ръцете и краката на Евтимов и Пекова за четири плътни еднометрови метални профила в стил \"сицилианска примка\", пише в обвинителния акт. Подобно изпълнение е характерно за италианската мафия и се прилага спрямо човек, неспазил обещание, обясниха криминалисти. Според обвинението с този начин на връзване извършителите са искали да заблудят следствието, че двамата уж са жертва на сатанистки ритуал. Свидетел на разигралата се ужасяваща сцена според прокуратурата става и босът Николай Николов. Държавното обвинение твърди, че след залавянето на Евтимов и Пекова той е повикан от подчинените си. Доказателства за това е, че телефонът му е засечен от мобилната клетка, покриваща района. Показания за това дава по време на разследването и анонимен свидетел. При самото дело той отказва да повтори думите си с мотив, че ще бъде убит. Това, както и фактът, че мобилната клетка покрива район от няколко километра и няма как да се докаже дали Николов е бил точно на мястото, води до оневиняването му за момента на убийството. Със или без Николов, по делото е доказано, че окованите Евтимов и Пекова са хвърлени живи в пълноводните води на Камчия. След това килърите почистват местопрестъплението и се отървават от микробуса, в който са возени двамата убити. Месец по-късно рибар случайно се натъква на силно разложеното тяло на Венцеслав Евтимов. Седмица след това водолази претърсват участъка в Камчия край с. Круша и откриват и тялото на Пекова. Разследващите набързо успяват да разплетат аферата. Първият задържан е административният директор Ганислав Начев. При обиските е открита касова бележка за покупка на въжето, с което са завързани металните профили към жертвите. За самите профили е доказано, че са купени от Начев от База 2 на компанията за скрап. Месец по-късно е задържан и босът Николов. Двамата гардове са открити едва следващата година при ятаци в кв. \"Аспарухово\". Според прокуратурата помощ при укриването им е оказвал и Краля на скрапа. Четиримата подсъдими очаквано обжалваха. Така мегапроцесът получава ново развитие при разглеждането си от Върховния касационен съд. В крайна сметка шефът Николай Николов и административният директор Ганислав Начев са оправдани по обвинението за двойното убийство. Двамата получиха по 9 г. затвор за отвличането на жертвите. Доживотните присъди на Мартин Стоименов и Илчо Адамов бяха заменени с присъди от по 20 г. за убийството на Пекова и Евтимов. Сподели:", "date": "2019.08.25", "title": "ШОКИРАЩИ РАЗКРИТИЯ: Бизнесмен и секретарката му убити в стила на италианската мафия заради дълг от 30 бона"}
{"url": "https://pik.bg/%D0%BF%D1%8A%D0%BF%D0%B5%D1%88%D1%8A%D1%82---%D0%BC%D0%BE%D1%89%D0%B5%D0%BD-%D1%83%D0%B1%D0%B8%D0%B5%D1%86-%D0%BD%D0%B0-%D1%80%D0%B0%D0%BA%D0%B0-news865311.html", "text": "Изключителните му качества се дължат на полезните вещества, които съдържа - вода, захар, нишесте, белтъчини, въглехидрати, хранителни влакна, свободни органични киселини, калий, желязо, витамините С, РР, В1, В2, каротин, фолиева киселина, магний, фосфор, калций, мед, силиций. Учените са изследвали ползите му за предотвратяване развитието на онкологични заболявания. Пъпешът е богат източник на ликопен – каротеноид, известен със своя антиоксидантен капацитет. Доказателство, че ликопенът може да спре растежа на туморните клетки, е получено и при изследвания в лабораторни условия. Пъпешът е полезен и за имунната система заради съдържанието на минералите калий, магнезий, желязо, калций и селен, а благодарение на витамините А, В и С помага за изглаждането на кожата и предотвратяването на стареенето й. Свойствата на лутеина пък помагат за забавянето растежа на катаракта и предпазват от нарушения на зрението. Освен това учените са установили, че ежедневният прием на сок от пъпеш намалява стреса и умората. Пъпешът, който е сред предпочитаните плодове за разхлаждане през лятото, предотвратява развитието на рака и помага за по-здрава кожа. Сподели:", "date": "2019.08.25", "title": "Пъпешът - мощен убиец на рака"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D0%BF%D0%B5%D1%81%D0%BD%D0%B8-%D1%81%D0%BB%D1%83%D1%88%D0%B0-%D0%B1%D0%B0%D1%80%D0%B0%D0%BA-%D0%BE%D0%B1%D0%B0%D0%BC%D0%B0-%D1%82%D0%BE%D0%B2%D0%B0-%D0%BB%D1%8F%D1%82%D0%BE-news865431.html", "text": "Бившият американски президент определи лятната си плейлиста като \"нещо ново, нещо старо, нещо бързо, нещо бавно\". Той разпространи в Туитър заглавията на 44 песни, които слушат напоследък със съпругата му Мишел. Сред тях са \"Too Good\" на Дрейк, \"Reelin' in the Years\" на \"Стийли Дан\" и класиката на Синатра \"I've Got You Under My Skin.\" Други предпочитани песни на Обама са \"MOOD 4 EVA\" от \"Цар Лъв\" с Бионсе и Джей-Зи, както и \"Brown Eyed Girl\" на Ван Морисън и \"Drift Away\" на Доби Грей. Миналата седмица Обама сподели кои книги чете през лятото. Сред тях са \"Момчетата от Никел\" на Колсън Уайтхед, \"Вълци\" на Хилари Мантел и събраните съчинения на нобелистката Тони Морисън, която почина на 12 август. Барак Обама това лято слуша \"всичко\" - от Дрейк и Бионсе до \"Стийли Дан\" и Франк Синатра, съобщи Асошиейтед прес. Сподели:", "date": "2019.08.25", "title": "Ето кои песни слуша Барак Обама това лято"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%BB%D1%83%D0%BC%D0%BD%D0%B0-%D0%BA%D1%80%D0%B0%D0%B9-%D1%85%D0%B0%D1%80%D0%BC%D0%B0%D0%BD%D0%BB%D0%B8-news865483.html", "text": "Голям пожар е избухнал след обяд между харманлийските села Преславец и Поляново, съобщиха за Хасково.инфо от Областната противопожарна служба в Хасково. Горят сухи треви, храсти и гора. Привечер огънят е тръгнал в посока Поляново. На място гасят 7 екипа огнеборци, като засега няма опасност за населението. Гасенето се затруднява от вятъра. Само днес в региона има над 20 по-малки пожара. От пожарната призовават да не се чистят пасища и да не се пали открит огън. Сподели:", "date": "2019.08.25", "title": "ИЗВЪНРЕДНО: Голям пожар лумна край Харманли"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%B7%D0%B0-%D1%83%D1%87%D0%B8%D1%82%D0%B5%D0%BB%D0%B8-%D0%BF%D1%80%D0%B5%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-news865436.html", "text": "\"И това е естествен процес, защото част от моите колеги излизат от системата. Това е време, в което директорите имат ангажимента да обезпечат провеждането на учебните занятия, но на фона на София е абсолютно в рамките на допустимото”, заяви в ефира на \"Събуди се\" по Нова телевизия началникът на РУО-София Ваня Кастрева. Потокът от желаещи да устроят живота си в столицата, е предпоставка за по-голямото търсене на педагогически специалисти. В София обаче и кандидатстващите за една позиция са повече. „В последните години се търсят най-много начални учители и това е във връзка с реализиране на политиката за целодневна организация на учебния ден в начален етап. Търсят се и детски учители”, допълни тя. В Пловдив близо 300 места в училища и детски градини са свободни. В статистиката попада и Професионалната гимназия по хранителни технологии и техника. „Имаме обявени свободни места по български, немски език, музика, изобразително изкуство физическо и лаборант”, поясни директорът на ПГХТТ - Пловдив: Людмила Ганчева. Предвид спецификата се оказва, че да намериш лаборант, който да работи с деца - не е лесна задача. „Специалностите в нашето училище са свързани с изключително много лабораторни упражнения, изследване на храни и напитки и съответно лаборанта подготвя и съдейства на учениците за тяхното провеждане”, каза още Ганчева. От години, най-сериозният недостиг е на учители по чужди езици, математика и информационни технологии. „Това са сферите, в които завършвайки висшето си образование, колегите ми имат възможност да намерят различна професионална реализация и отчитайки тези фактори и това за София, а и не само за столицата, е един дългосрочен проблем”, смята тя. За Варна и Бургас не достигат общо около 230 учители. През 2020 година правителството ще отпусне още 360 милиона за учителски заплати. Така до 2021 година възнаграждението трябва да стане двойно. „Възнаграждението в никакъв случай не мога да кажа, че е водещо, защото ти първо трябва да притежаваш професионални знания, умения и компетентности и много лични качества, воден от любовта към децата, за да избереш тази професия. Естествено в този материален свят не можем да пренебрегнем и това, какво е възнаграждението”, смята Кастрева. Преди старта на учебната година се търсят педагози по разлчни учебни предмети. В София броят на незаетите места е най-голям – около 600, но всеки ден намалява. Сподели:", "date": "2019.08.25", "title": "Криза за учители преди старта на учебната година"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BD%D0%B8-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%B2-%D0%BB%D1%8E%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D1%81%D0%BD%D0%B8%D0%BC%D0%BA%D0%B8-news863184.html", "text": "Легендарната бургаска певица Тони Димитрова все още няма нов мъж в живота си, след като се раздели с музиканта Иван Ченов. Изпълнителката на „Ах,морето“ и китаристът се залюбиха преди 4 години, а две живяха на семейни начала, преди миналата година да скъсат окончателно. Според злите езици поводът за раздялата е страстта на Ченов към хазарта, но българската Бони Тейлър така и не потвърди това. Преди дни обаче тя направи тежко откровение, което е засегнало дълбоко Ченов, научи „Ретро“. „Нямам нов мъж, а и да имам, никога повече няма да дам гласност. Нямаше начин в предишната ми връзка да не се разбере, но в един момент се запитах дали някой ден няма да се срамувам, че съм направила видим човека до мен. Той не оцени това и сега се срамувам, че всички разбраха, че съм обичала някого. Никога повече няма да допусна подобно нещо. Категорична съм. Взех си поука“, заяви Тони. Тя добави, че откакто с по-младия от нея Ченов са поели по различни пътища, се е случвало да се засичат няколко пъти из Бургас, но се подминавали като напълно непознати. Накърнен от думите ѝ, китаристът отвърна на удара, използвайки за трибуна профила си в социалната мрежа „Фейсбук“. „Чета днес поредната статия, в която уважаемата Тони Димитрова се срамувала от връзката си с мен! Някои ще кажат - Защо четеш и се занимаваш с тези глупости, други няма да имат смелост нищо да кажат, но въпроса ми е към по смелите: Не трябва ли аз да се срамувам все пак???.... на всички съм го виждал в очите, но кой може да го каже!“, написа по адрес на бившата си любима Ченов. Негови приятели се втурнаха да го защитават с гръмки коментари и хули по адрес на Димитрова, като го посъветваха да спре да ѝ се връзва. „Това и правя, но въпросната не спира. Година и половина мина! Колко да мълча вече?! Много помия ми изсипа!“, коментира обиденият Иван. Докато бяха двойка с Тони, двамата си партнираха не само в живота, но и на сцената. Покрай гласовитата бургазлийка китаристът се радваше на редовни участия, които понамаляха след раздялата им. Според близки до бившата двойка двамата приключили отношенията си със скандал и много нерешени въпроси, които още измъчвали Димитрова. Макар тя да твърди, че няма нов човек до себе си, на скорошния юбилей на нейната колежка и приятелка от фолка – Ивана, Тони се появи в компанията на нов, неизвестен за публиката младок, от когото не се отдели през цялата вечер. Сподели:", "date": "2019.08.25", "title": "ДРАМА В ПИК И \"РЕТРО\": Тони Димитрова в люта война с бившия си (СНИМКИ)"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0-24-%D0%BC%D0%B0-%D0%BA%D1%8E%D1%80%D0%B4%D1%81%D0%BA%D0%B8-%D0%B1%D0%BE%D0%B9%D1%86%D0%B8-%D0%BF%D0%BE-%D0%B2%D1%8A%D0%B7%D0%B4%D1%83%D1%85-news865433.html", "text": "За ден Турция неутрализира 24-ма бойци на Работническата партия на Кюрдистан (ПКК), смятана от Анкара за терористична групировка, съобщава \"Спутник\". По информация на турското министерство на отбраната те са били убити вчера по време на серия от въздушни нападения във и извън страната. \"Благодарение на извършените вчера въздушни операции бяха неутрализирани общо 24 сепаратистки терористи от ПКК, от които 11 в страната и 13 - отвъд границата\", съобщиха от ведомството в Туитър. Основана през 70-те години като крайно лява партия, Работническата партия на Кюрдистан води сражения срещу правителството на Турция в продължение на десетилетия с цел създаване на автономна кюрдска държава в Югоизточна Турция. До момента конфликтът е взел над 40 000 жертви. През 2013 г. беше постигнато споразумение за прекратяване на огъня. То обаче беше прекратено през юли 2015 г. след месеци на нарастващо напрежение в кюрдските региони от двете страни на турско-сирийската граница. Преди дни вътрешният министър на Турция съобщи, че от началото на годината страната е неутрализирала 635 бойци на ПКК. Сподели:", "date": "2019.08.25", "title": "Турция ликвидира 24-ма кюрдски бойци по въздух"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%B0%D1%80%D0%BE%D0%BB%D0%B5%D0%B2-%D1%81-%D1%83%D0%B4%D0%B0%D1%80%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81-%D0%BF%D0%BE%D0%B6%D0%B0%D1%80%D0%B0-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-%D0%B8-%D0%BF%D1%80%D0%B5%D0%B4%D0%B8-%D0%B5--news865375.html", "text": "Разбиващ коментар на истерията около пожара в Амазония направи Владимир Каролев на личния си профил във \"Фейсбук\". Той уточнява, че през 20 век е имало подобни бедствия с много повече щети. И пожарът в Амазония съвсем не е уникален, за да се вдига такъв шум. Заседанието на Г-8 ще се занимава с проблемите с пожара в Амазония. Всяка година на хиляди места по света се самозапалват или заради човешка небрежност се палят гори. И разбира се, за съжаление, понякога хора палят нарочно гори заради себични цели. И изгарят стотици хиляди декари. Кофти наистина. В момента горят десетки хиляди декари гори в Амазония. И разбира се апокалипстичните коментари преобладават - влошавало се положението всяка година. Но истината е друга - в първото десетилетие на 20 век е имало много повече щети от пожари в Амазония. Много жалко, че има такива пожари, но не е като да не се е случвало и преди. Сподели:", "date": "2019.08.25", "title": "ПЪРВО В ПИК! Владимир Каролев с ударен коментар за истерията с пожара в Амазония: И преди е имало и то с много повече щети"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%81%D0%B3%D1%80%D0%B0%D0%B4%D0%BD%D0%B8%D1%8F-%D1%84%D0%BE%D0%BD%D0%B4-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F--%D0%B5%D0%BB%D1%85%D0%BE%D0%B2%D0%BE-news865425.html", "text": "Сграден фонд на Регионална дирекция \"Гранична полиция -Елхово\" ще бъде ремонтиран за над 1 млн. 140 хил. лева. Вече са сключени договорите с фирмите-изпълнители. По проекта се предвижда да бъде повишена енергийната ефективност на административната сграда, както и на помещенията за настаняване на задържани лица, строени преди повече от 60 години. Ремонтните работи включват подмяна на  дограмата, топлинно изолиране, както на външните стени, така и на покрива и пода. Финансирането на проекта е по програма “Региони в растеж“, а дейностите трябва да приключа през 2021 година. Сподели:", "date": "2019.08.25", "title": "Ремонтират сградния фонд на \"Гранична полиция -Елхово\""}
{"url": "https://pik.bg/%D0%BE%D0%B3%D0%BD%D0%B5%D0%BD%D0%B0-%D1%84%D0%B8%D0%B5%D1%81%D1%82%D0%B0-%D0%BE%D0%B7%D0%B0%D1%80%D0%B8-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D0%BA%D0%B0%D0%B2%D0%B0%D1%80%D0%BD%D0%B0-news865443.html", "text": "Огнена фиеста озари историческия нос Чиракман, който е един от символите на Каварна. Небесната феерия продължи малко повече от шест минути, предава БНТ. Над 3000 фойерверки с различни цветове и форми озариха небето над Каварненския залив. Стотици жители и гости на морския град се събраха на плажа, за да наблюдават небесната фиеста. Сподели:", "date": "2019.08.25", "title": "Огнена фиеста озари небето над Каварна"}
{"url": "https://pik.bg/%D0%B8%D1%80%D0%B0%D0%BD-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%BD%D0%B5%D1%84%D1%82-%D0%BD%D0%B0-500-000-%D0%B1%D0%B0%D1%80%D0%B5%D0%BB%D0%B0-%D0%B4%D0%BD%D0%B5%D0%B2%D0%BD%D0%BE-news865435.html", "text": "Иранският министър на нефта Бижан Занган се разпореди за увеличаване на добива на 500 000 барела дневно за подготовка на отрасъла към отмяна на санкциите срещу Ислямската Република. Това съобщи иранската телевизия Press TV, цитирана от ТАСС. Не се съобщава дали указанието е само за определен период, доколкото по-рано властите говореха за намерение да се увеличи експорта на нефт само след приключването на санкциите. По-рано иранската информационна агенция ИРНА цитира изказването на председателя на Иранската национална нефтена компания (ИННК) Рокнуддин Джавади за това, че \"нивото на добиване на (нефт) в Иран няма да се променя докато не бъдат снети санкциите\". Занган, както отбеляза в статия агенция Мехр, е изпратил писмо за увеличение на добива на нефт от ръководителя на нефтените находища и нефтените терминали, а също и на ИННК. \"Отчитайки споразумение (по иранската ядрена програма) и отменяйки санкциите, а също и готовността за разширение на експорта на нефт, ние сме готови да увеличим добива до указанията на министъра на нефта за максимално ниво за три дни\", съобщи управляващият директор дъщерната структура ИННК Бижан Алипур. През пролетта на 2019 г. ИННК за пръв път от последните 10 години пробва свои експортни терминали на остров Харк, проверявайки възможностите на изход на рекордно висок темп за доставки на нефт за 7 млн. барела в денонощие. На иранските терминали бе проведена и модернизация, която позволява обслужване на супертанкери. Преди въвеждането на санкциите Иран изнасяше 2,3-2,5 млн. барела нефт в денонощието, след което имаше двойно съкращение. По думите на Джавади, ИННК може да увеличи добива на нефт на 500-600 000 барела в денонощието за по-малко от месец, но засега световният пазар не е готов да поеме допълнителните доставки. Сподели:", "date": "2019.08.25", "title": "Иран увеличава добива на нефт на 500 000 барела дневно"}
{"url": "https://pik.bg/%D0%BA%D0%BE%D0%BB%D1%83%D0%BC%D0%B1%D0%B8%D0%B9%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D1%80%D0%B8%D0%B7%D0%BE%D0%B2%D0%B0-%D1%81%D0%B2%D0%B5%D1%82%D1%8A%D1%82-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-news865379.html", "text": "Колумбийският президент Иван Дуке поиска от международната общност да отпусне средства за спасяването на Амазония, след като вчера в Бразилия пламнаха стотици нови пожари, предаде Франс прес. \"Искам да отправя призив към международната общност, за да разбере, че освен думите са необходими средства и техническа подкрепа, за да опазим нашите \"амазонски бели дробове\", заяви Дуке по време на посещение в югозападния град Кали. След телефонен разговор с бразилския президент Жаир Болсонаро Дуке уточни, че средствата ще бъдат използвани и за борба с трасграничната престъпност в района на \"белите дробове на планетата\", свързана с контрабандата на растения и животни. Колумбийският президент добави, че ще поиска от страните, на чиято територия се намира Амазония, да приемат съвместна декларация за опазване на биоразнообразието в най-голямата тропическа гора на планетата. Амазонските гори се разпростират на територията на Бразилия, Боливия, Венецуела, Гвиана, Френска Гвиана, Еквадор, Колумбия, Суринам и Перу. Сподели:", "date": "2019.08.25", "title": "Колумбийският президент призова светът да помага за спасяването на Амазония"}
{"url": "https://pik.bg/%D1%80%D1%83%D1%81%D0%BD%D0%B0%D1%86%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B3%D0%B5%D0%BB-%D1%81%D0%BF%D0%B8%D1%80%D0%B0-%D0%B4%D0%BE%D1%80%D0%B8-%D0%BD%D0%B0%D0%B9-%D1%82%D0%B5%D0%B6%D0%BA%D0%BE%D1%82%D0%BE-%D0%B0%D1%80%D1%82%D0%B5%D1%80%D0%B8%D0%B0%D0%BB%D0%BD%D0%BE-%D0%BA%D1%8A%D1%80%D0%B2%D0%B5%D0%BD%D0%B5-news864185.html", "text": "Учени от Университета „Лобачевски“ в Нижни Новгород създадоха гел, който подпомага спирането на кръвта и заздравяването на особено опасни рани. В неговия състав са включени биополимерът хитозан и компоненти на тромбогенезата, които позволяват да бъде ускорен естественият процес на съсирване на кръвта. Според заместник-директора на Центъра по иновации на медицинските прибори Михаил Горшенин изобретението им е особено важно в случаите, когато трябва да се окаже бърза помощ при екстремни обстоятелства. Например, когато на ранения не може да се помогне с турникет или е невъзможно да се стигне до източника на кървене. „С помощта на специална спринцовка гелът може да бъда изтласкан възможно най-близо до източника и дори най-тежкото артериално кървене спира за минути“, казва Михаил Горшенин. Предимството на руския гел е, че за разлика от чуждестранните, които могат да останат само 24 часа в раната, той може да остане няколко дни в нея. Гелът е преминал успешно изпитанията в базата на Държавния научно-изследователски институт по военна медицина. „Препаратът е изключително актуален за съвременната медицина и е особено полезен за бързата медицинска помощ както в отдалечените райони на страната, така и в градовете. Голям помощник е в случаите на катастрофи с много пострадали“, казва проф. Владимир Зурочка от катедрата по биотехнология на Южно-Уралския държавен университет. Сподели:", "date": "2019.08.25", "title": "Руснаци създадоха уникален гел, спира дори най-тежкото артериално кървене"}
{"url": "https://pik.bg/%D0%BD%D0%B0-%D1%80%D0%B5%D0%B6%D0%B8%D0%BC-%D0%B1%D0%B8-%D1%82%D0%B8-%D0%B2%D0%B8-%D0%BA%D0%B0%D1%80%D0%B0-%D0%BD%D0%BE%D0%B2%D0%B8%D1%8F-%D1%81%D0%B8%D0%BD%D0%BE%D0%BF%D1%82%D0%B8%D0%BA-%D0%B1%D0%BE%D0%B1%D0%B8-%D0%BB%D0%B0%D0%B7%D0%B0%D1%80%D0%BE%D0%B2-%D0%B4%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B5-news865458.html", "text": "Култовият репортер и специалист по окултни събития на Би Ти Ви Борислав Лазаров успя достойно да замени веселяка Емо Чолаков като лице на прогнозата за времето. Опитният журналист бързо влезе под кожата на зрителите с обиграните си маниери и школуван глас, но шефовете му остават недоволни от друг елемент на екранната му персона – огромното лично тегло, пише столичен седмичник. Боби е бил учтиво помолен в летните месеци да се подложи на спешна диета, за да свали някоя ока от 120-килограмовата си снага. „Лазаров е страхотен професионалист, много забавен и начетен, харесват го и мъже, и жени и никой вече не страда за напускането на Чолаков. Само че прекалява с храната, зрители се оплакват, че закрива картата на България, когато чете прогнозата за времето“, твърдят колеги на Боби от нюзруума. Сподели:", "date": "2019.08.25", "title": "НА РЕЖИМ: Би Ти Ви кара новия синоптик Боби Лазаров да отслабне"}
{"url": "https://pik.bg/%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D0%BB%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B0-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news865440.html", "text": "Епидемия от листериоза – бактерията в свинското месо е установена в Испания. Заради силния поток от туристи, местното здравно министерство е сезирало европейските органи. От началото на годината над 104 хил. българи са посетили страната. Бактерията се развива в непастьоризирано мляко, неузряло сирене или в месо. В Испания има 150 заболели, един човек е починал. Последиците са за нервната система и се изразяват в тикове, а крайните форми са животозастрашаващ менингитен енцефалит, предава БТВ. Проблемът в Испания вече е толкова сериозен, че се наложи властите да признаят провал в контрола върху месото и млечните продукти. Източникът на заразата е производител на свинско месо от Севиля. Първоначалните симптоми на заболяването са температура, отпадналост, треска и главоболие. „Тя е опасна обаче за бременните жени, тъй като има свойството да уврежда плода, за хора в по-напреднала възраст, за хора с хронични заболявания, хора с проблеми в имунитета”, посочи държавният здравен инспектор д-р Ангел Кунчев. Бременната съпруга на Алехандро попада в болница след консумация на месо. „Това беше подарък от моя свекър. Той е от Херес и го е купил от голям супермаркет. Взел го е във вторник и го изядохме в сряда вечерта. В петък вече имахме ужасни болки в стомаха и треска. Гледахме новините по Канал „Сур” и дойдохме направо в болницата”, каза Алехандро Херера. Здравното министерството там заяви, че проверява още 523 заподозрени случая. Годишно Испания се посещава от 80 млн. туристи. Сподели:", "date": "2019.08.25", "title": "Епидемия от листериоза установиха в Испания"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BC%D0%B0%D1%87-%D1%89%D0%B5-%D0%B8%D0%BC%D0%B0---%D1%80%D1%83%D0%B8%D1%81-%D0%B8-%D0%B4%D0%B6%D0%BE%D1%88%D1%83%D0%B0-%D1%89%D0%B5-%D1%81%D0%B5-%D0%B1%D0%B8%D1%8F%D1%82-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news865448.html", "text": "Боксовият шампион в тежка категория Анди Руис потвърди, че ще се качи отново на ринга срещу Антъни Джошуа. С публикация в социалните мрежи мексиканецът даде ясен знак, че ще пътува до Саудитска Арабия, където на 7 декември 2019 г. ще се състои реваншът за поясите на Международната боксова федерация (IBF), Световната боксова асоциация (WBA) и Световната боксова организация (WBO). Руис стана шампион през юни, когато изненадващо нокаутира британеца в Ню Йорк. Джошуа от своя страна веднага поиска реванш и възможност отново да стане шампион. Мениджърът Еди Хърн обяви преди месец, че дългоочакваната среща ще се проведе в Саудитска Арабия в края на годината. На няколко пъти обаче от щаба на Руис изказаха недоволството си от мястото и дори заплашиха, че мексиканецът няма да участва в такава среща. В крайна сметка явно двете страни са постигнали договорка. \"Благодарен съм за гостоприемството на Саудитска Арабия. Нокаутирах Джошуа в Голямата ябълка и нямам търпение да прекратя кариерата му в пустинята. Не пропускайте мача!\", написа Руис. Срещата ще е от голямо значение за българския боксьор Кубрат Пулев. Като основен претендент за титлата в тежка категория на IBF той има право да излезе за пояса срещу победителя от реванша в Саудитска Арабия. Това ще бъде негова трета възможност да стане световен шампион. През 2014 г. той записа единствената загуба в професионалната си кариера в мач за световната титла срещу Владимир Кличко. През 2017 г. Кобрата трябваше да се изправи в такъв двубой срещу Джошуа, но тежка контузия го спря да се качи на ринга. Сподели:", "date": "2019.08.25", "title": "ОФИЦИАЛНО: Мач ще има - Руис и Джошуа ще се бият в Саудитска Арабия"}
{"url": "https://pik.bg/%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%BA%D0%BE%D1%80%D0%BE-%D0%B4%D0%B0-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D1%8F%D1%82-%D1%81%D1%8A%D1%81-%D1%81%D0%B0%D1%89-%D0%B7%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news865361.html", "text": "Voice of America, цитирана от \"Фокус\". Талибаните смятат, че съвсем скоро ще бъде постигната сделка за прекратяване на конфликта в Афганистан, който ще сложи край на войната в страната, която се води от вече 18 години, съобщава американската медия Решителният девети кръг от преговорите в диалога между САЩ и талибанското движение в Афганистан започна по-рано в Катар. От името на Вашингтон в Катар преговаря Залмай Халилзад, който е от афганистански произход. Говорителят на талибаните Забихула Муджахид заяви пред VOA, че двете страни уточняват детайлите около изтеглянето на войските на САЩ и НАТО от региона. Той изрази надежда, че този път всички детайли ще бъдат лесно изгладени и заяви, че засега се работи по механизъм за извеждането на американските войски от Афганистан и като цяло няма големи спънки за това преговорите скоро да бъдат завършени. Въпросният „механизъм“ ще уточни как точно военнослужещите ще се изтеглят от страната, откъде ще започне изтеглянето им и колко ще е дълъг този процес. Муджахид каза, че талибанските и американските преговарящи ще имат нужда от \"още един ден\", за да се оформят подробностите по сделката. Той говори пред VOA малко преди двете страни да възобновят дискусиите в Доха, Катар. Талибанският представител не пожела да обсъжда повече срока за изтегляне на американската армия, като представителите на САЩ също отказаха да коментират на този етап. Междувременно талибански медии публикуваха по-рано видео съобщение от ръководителя на екипа за преговори на бунтовниците Шер Мохамед Абас Станекзай, в което той твърди, че неговата групировка е поставила САЩ и съюзниците им от НАТО „на колене“ във войната. „Вярвам, че американците ще напуснат Афганистан много скоро. Те са победени и Афганистан отново ще бъде освободен “, заявява той. Твърденията на Станекзай засилват опасенията, че изтеглянето на силите на САЩ и НАТО ще окуражи талибаните и че бунтовниците може да не спазят своите ангажименти по споразумението. Представителят на САЩ в преговорите, Халилзад, планира да пътува към Кабул веднага след като бъде постигната сделка, за да съобщи подробностите около нея на правителството на Афганистан, с което талибаните не желаят да преговарят. Сподели:", "date": "2019.08.25", "title": "Талибаните очакват скоро да се споразумеят със САЩ за Афганистан"}
{"url": "https://pik.bg/%D0%BC%D0%B5%D0%B3%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B7%D0%B0%D0%B3%D0%B8%D0%BD%D0%B0-%D1%81%D0%B8%D0%BD%D1%8A%D1%82-%D0%BD%D0%B0-%D0%B1%D0%B8%D0%B2%D1%88-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BE%D1%82-%D1%81%D0%B4%D1%81-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B0%D1%82%D0%B2-%D1%81%D0%BD%D0%B8%D0%BC%D0%BA%D0%B8-news865426.html", "text": "Синът на бившия общински съветник от СДС и собственик на аптека „Мальовица” в Пловдив Никола Ендрев – Димитър, е загинал в катастрофа с АТВ, съобщи . Инцидентът се е случил край Белинташ, където 39-годишният мъж е бил на почивка с приятели. Димитър е решил да покара АТВ. На ляв завой обаче влиза с несъобразена скорост и губи контрол над превозното средство. Пада от АТВ-то, удря главата си на камък и умира на място. Димитър Ендрев не е женен, няма деца. TrafficNews Сподели:", "date": "2019.08.25", "title": "МЕГА ТРАГЕДИЯ: Загина синът на бивш общински съветник от СДС при катастрофа с АТВ (СНИМКИ)"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B2-%D0%B3%D1%8A%D1%80%D1%86%D0%B8%D1%8F-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D1%81%D1%82%D0%BE%D1%82%D0%B8%D1%86%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BE%D1%82-%D1%85%D0%BE%D1%82%D0%B5%D0%BB%D0%B8-%D0%B8-%D0%BF%D0%BB%D0%B0%D0%B6%D0%BE%D0%B2%D0%B5-news865365.html", "text": "Стотици туристи бяха евакуирани от хотели и плажове на гръцкия остров Самос, където избухна горски пожар, съобщават световните осведомителни агенции. 70 пожарникари и 13 противопожарни машини се борят с огъня в източната част на острова, съобщиха гръцките власти. Според тях 1000 души са били евакуирани от няколко хотели в близкия град. „Става въпрос за не много голям фронт, но се разпространява близо до хотелите“, заяви кметът град Питагор Христодулос Севастакис пред местната телевизия \"Скай\". Той уточни, че градът не е в опасност. Плавателни съдове на бреговата охрана са евакуирали група туристи от два плажа. Висок риск от горски пожари през почивните дни има в шест района на Гърция, съобщи Генералният секретариат за гражданска защита. Властите в Атика, включително на остров Китос, в северния Егейски район, в части от Пелопонес и в райони на Централна и Западна Гърция, както и в Източна Македония и Тракия, са под тревога. На о. Корфу огнеборците са мъчеха да овладеят голям пожар в региона Критика, като се наложи превантивна евакуация на няколко къщи. На югоизточния егейски остров Лерос, също с превантивна цел, бе евакуирана местната болница, а туристи се оказаха временно блокирани на един от плажовете. Пожари избухнаха и в Неа Манолада (Югозападна Гърция), в Аркадия на полуостров Пелопонес и в Аспропиргос в западна Атика, пише \"Катимерини\". Сподели:", "date": "2019.08.25", "title": "ПОЖАР: В Гърция евакуират стотици туристи от хотели и плажове"}
{"url": "https://pik.bg/%D0%BA%D0%BE%D0%BB%D0%BE%D0%BD%D0%B0-%D0%BE%D1%82-%D0%BA%D0%BE%D0%BB%D0%B8-%D1%81%D0%B5-%D0%BF%D1%80%D0%BE%D1%82%D0%BE%D1%87%D0%B8-%D0%BD%D0%B0-%D0%BA%D1%83%D0%BB%D0%B0%D1%82%D0%B0-news865415.html", "text": "Колона от автомобили се е образувала на ГКПП „Кулата“ на изход от страната, съобщава „Фокус“. Трафикът е интензивен. Преминаването през границата отнема над 15 минути. Опашките от превозни средства са както на изхода за леки, така и за товарни автомобили. Сподели:", "date": "2019.08.25", "title": "Колона от коли се проточи на Кулата"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%B4%D0%B8%D0%BD%D0%B5%D0%BD%D0%B8%D1%8F-%D0%BC%D0%B0%D0%B4%D0%B6%D1%83%D0%BD-%D1%81%D0%B5-%D0%B2%D0%B8%D1%85%D1%80%D0%B8-%D0%B2-%D1%81%D0%B8%D0%BB%D0%B8%D1%81%D1%82%D1%80%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D1%81%D0%BC%D0%B8%D0%BB%D0%B5%D1%86-news865362.html", "text": "Единственият по рода си в страната празник на динения маджун се провежда днес в силистренското село Смилец. Спомените за правенето на маджуна в селото са отпреди 200 години. Подготовката на празника започва още през май със засаждането на бостана. Тази година реколтата от дини е добра и има достатъчно за варенето на маджуна, наричан още бедняшки мед и характерен за добруджанския край, разказа секретарят на читалището в селото Мария Йорданова. Готовият маджун се дегустира върху домашно приготвена баница. Важна част от празника са изпълненията на самодейните фолклорни състави от района, както и ревюто на народни носии, представено от деца, съобщава БНР. Сподели:", "date": "2019.08.25", "title": "Празник на динения маджун се вихри в силистренското село Смилец"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D1%80%D0%B0%D0%B4%D0%B5%D0%B2%D0%B0-%D0%BA%D0%B0%D1%80%D0%B0%D0%BB%D0%B0-%D0%BD%D1%81%D0%BE-%D0%B4%D0%B0-%D0%B2%D0%BE%D0%B7%D1%8F%D1%82-%D1%84%D1%80%D0%B8%D0%B7%D1%8C%D0%BE%D1%80%D0%B0-%D0%B9-%D0%B8-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D1%82-%D1%80%D0%BE%D0%BA%D0%BB%D0%B8%D1%87%D0%BA%D0%B8-%D0%BE%D1%82-%D0%BC%D0%B8%D1%82%D0%BD%D0%B8%D1%86%D0%B0%D1%82%D0%B0--news865386.html", "text": "Шефът на НСО генерал Данчо Дяков, стар приятел на президента Радев, е подал рапорт за напускане, научи ПИК от два независими един от друг източника от високите етажи на \"Дондуков\" 2. \"Госпожата си позволяваше да иска графиците за дежурствата на служителите и ги променяше самоволно. Последният скандал се случи, защото \", информира източник на ПИК. Всъщност генерал Дяков имал двама началници - Румен Радев и неговата съпруга. Като Десислава била \"баш шефът\", нейната дума била последна и държавният глава се съобразявал абсолютно с волята й, като често променял решенията си под давление на своята половинка. твърдят информаторите на медията ни. Напрежението между Десислава Радева и генерал Дяков се отпушило още миналата година покрай прословутата сценка пред бутика на дизайнерката Невена на столичната улица \"Фритьоф Нансен\". Тогава ПИК разкри, че кортежът на НСО, превозващ президентшата да си купува роклички, е влязъл в забраненото и е запушил движението. Появи се и видео. Проведе се разследване, \"Генерал Дяков е мъж с достойнство и трудно прие цялата вина да се стоварва върху неговите служители. Радева по никакъв начин не се опита да ги защити и да поеме отговорност. Всеки път си измива ръцете с тях - дори когато напълно неправомерно ги кара да слизат от служебния мерцедес, за да шофира тя. , разкриват източниците на агенцията ни. Радева експлоатирала охранителите от НСО като шерпи. Карала ги да вършат несвойствена дейност - да й пазаруват, да ходят до митницата да освобождават лични пратки от чужбина - обикновено дрехи, Шефът на НСО си тръгна заради интригите в президентството, обяви премиерът Борисов онзи ден, попитан от журналисти за внезапната оставка. Вбесен от откровеността на министър-председателя, Румен Радев реши да си върне по най-грозния и унизяващ един държавен глава начин. От свещения за българите връх Шипка, насред честванията на подвига на опълценците, \"Обикновена отмъстителност, елементарно честолюбие. Президентът няма право да дава толкова евтин изблик на личните си емоции. не се знае изобщо кой изпълнява функциите на държавния глава и ситуацията е опасна за държавата\", обобщават информаторите на ПИК от \"Дондуков\" 2. Сподели:", "date": "2019.08.25", "title": "БОМБА В ПИК: Радева карала НСО да возят фризьора й и да освобождават роклички от митницата. Разписвала графиците за дежурства и вдигала скандал за отпуските"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%82%D1%80%D0%B0%D0%BA%D0%B8%D1%8F-%D1%82%D0%B0%D0%BF%D0%B0%D1%82%D0%B0-%D0%BE%D0%B1%D0%B0%D1%87%D0%B5-%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D1%81%D0%BD%D0%B8%D0%BC-news865478.html", "text": "Възстановено е движението при км 74 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\". Въпреки това тапата в района е огромна, съобщава репортер на ПИК на място. Колоната от автомобили и в двете ленти е около 10 километра. Очаква се по-късно тази вечер трафикът да се успокои. Сподели:", "date": "2019.08.25", "title": "ОТ ПОСЛЕДНИТЕ МИНУТИ: Възстановиха напълно движението по \"Тракия\", тапата обаче е огромна (СНИМКИ)"}
{"url": "https://pik.bg/%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B2-%D1%81%D0%BA%D0%B0%D1%83%D1%82%D1%81%D0%BA%D0%B8-%D0%BB%D0%B0%D0%B3%D0%B5%D1%80-news865378.html", "text": "Бившият конгресмен Гари Акерман беше обвинен в изнасилване на тийнейджър в скаутски лагер за момчета преди повече от 50 години, предаде Асошиейтед прес. В. \"Ню Йорк пост\" съобщи, че 76-годишният Акерман вероятно е злоупотребил със 17-годишно момче, когато е бил директор на лагера Тен майл ривър (Ten Mile River Camp) близо до Нароусбърг, според документи, подадени в щатския Върховен съд. В обвинението младежът посочва, че Акерман, който по онова време бил на 23 години, го закарал в страничен път, където се опитал да го опипа, след което го принудил да прави орален секс. Според съдебните документи скаутската организация изглежда е била в течение, че Акерман е \"известен насилник\" с потенциал да нарани деца. Скаутската организация заяви пред изданието, че няма данни за никакви обвинения срещу него. Прокурорът Оскар Мичълън посочи пред \"Ню Йорк пост\", че бившият конгресмен, който е женен с три деца, отрича да е извършил нещо нередно. Акерман, който е изкарал 15 мандата в Конгреса на САЩ, обяви, че се оттегля през 2012 година. Сподели:", "date": "2019.08.25", "title": "Обвиняват конгресмен за изнасилване на тийнейджър в скаутски лагер"}
{"url": "https://pik.bg/%D0%B4%D0%B5%D1%86%D0%B0%D1%82%D0%B0-%D1%81-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8-%D1%81%D0%B5%D1%81%D1%82%D1%80%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D1%82-%D1%82%D0%B5%D0%B7%D0%B8-%D1%81-%D0%B1%D0%B0%D1%82%D0%BA%D0%BE%D0%B2%D1%86%D0%B8-news865217.html", "text": "Децата с по-големи сестри имат по-добри езикови умения от тези с по-големи братя, сочи скорошно проучване на френски изследователи. В рамките на изследването учени от френски университет анализирали въздействието на братя и сестри върху словесните умения на детето. Изследователите са се възползвали от данните на френското проучване EDEN, което е анализирало деца и техните майки на възраст от 2 до 11 години. Езиковите умения на децата се измерват в конкретна възраст с различни методи. Децата, които са достатъчно пораснали, бяха подложени на т естове като повтаряне на думи и изречения, описание на снимки и изброяване на животни , докато анализът на 2-годишните се провеждаше с участието на техните майки. Данни от 1 276 френскоговорящи деца, завършили езиковите тестове, включително 547, които имат батко или кака, бяха анализирани от изследователския екип. Резултатите от проучването, които бяха публикувани в Psychological Science, показаха, че децата, които нямат батко или кака, са по-добри по отношение на вербалните умения , докато тези, които имат братя, се оказаха по-малко успешни. Причината, поради която каките влияят положително на езиковите умения на детето в сравнение с батковците, все още не е идентифицирана , въпреки че изследователите предположиха, че това може да се дължи на вроденото майчино чувство при момичетата . Изследването също така предполага, че тези, които нямат батковци или каки, имат по-добри езикови умения, тъй като може да имат по-качествено време с родителите си. Възрастовата разлика между братята и сестрите изглежда не оказва влияние върху езиковата способност, отбелязват изследователите и добавят, че ще има по-широки заключения след проучвания върху деца, говорещи други езици, тъй като това проучване е ограничено само с тези, които говорят френски. Сподели:", "date": "2019.08.25", "title": "Децата с по-големи сестри говорят по-добре от тези с батковци"}
{"url": "https://pik.bg/%D0%B0%D1%82%D0%B8%D1%8F-%D0%B2%D1%8A%D1%81%D1%82%D0%B0%D0%BD%D0%B0-%D1%81%D1%80%D0%B5%D1%89%D1%83-%D0%B4%D0%B5%D0%BF%D0%BE-%D0%B7%D0%B0-%D0%BE%D0%BF%D0%B0%D1%81%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-news865376.html", "text": "Протестен митинг срещу изграждането на три депа за опасни отпадъци ще проведат жителите на созополското село Атия. Без да блокират движението на колите, те ще се съберат на входа на селото, съобщава БНР. В петиция до община Созопол протестиращите настояват за провеждане на местен референдум трите депа да бъдат преместени на по-подходящо място. Те се изграждат на площ от 60 дка, в защитената местност Бакърлъка на 300 м от къщите в село Атия. Първото депо е за инертни и строителни материали, второто е за непотребни електроуреди, а третото е по швейцарска програма с еврофинансиране за съхранението на опасни битови отпадъци. Очаква се по-късно днес министърът на околната среда и водите Нено Димов да се срещне с протестиращите граждани. Сподели:", "date": "2019.08.25", "title": "Атия въстана срещу депо за опасни отпадъци"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%BE-%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D1%8A%D1%80%D1%86%D0%B8%D1%8F-news865439.html", "text": "Колони от автомобили са се образували на граничен пункт „Кулата” и в двете посоки. Това съобщава „Фокус”. Трафикът е интензивен. Преминаването през границата отнема над 15 минути. Опашките от превозни средства са както на изхода за леки, така и за товарни автомобили. Сподели:", "date": "2019.08.25", "title": "Огромно задръстване на границата с Гърция"}
{"url": "https://pik.bg/%D0%BD%D1%8F%D0%BC%D0%B0-%D0%B2%D1%80%D0%B5%D0%BC%D0%B5-%D0%B2-%D0%B4%D1%8F%D0%BA%D0%BE%D0%B2%D0%BE-%D0%BA%D0%BE%D0%BB%D1%8F%D1%82-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE-%D0%BF%D1%80%D0%B0%D1%81%D0%B5%D1%82%D0%B0-news865372.html", "text": "В дупнишкото село Дяково днес е последен ден, в който стопаните трябва да заколят прасетата в личния си двор, съобщава БНР. Около 80 са домашните прасета \"тип заден двор\" там. Повечето от стопаните още изчакват, стана ясно вчера. Дали да се колят прасетата е тема номер една за местните хора в Дяково. В Кюстендилския регион няма регистриран случай на африканска чума по свинете (АЧС), беше казано и на последното заседание на областната епизоотична комисия. На заседанието беше разпоредено кметовете с над 20 домашни прасета да поканят ветеринарни специалисти, които да разяснят мерките срещу чумата по свинете. В Дяково не казаха дали такава среща изобщо е правена. Сподели:", "date": "2019.08.25", "title": "НЯМА ВРЕМЕ: В Дяково колят доброволно прасета"}
{"url": "https://pik.bg/%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%80%D0%B0%D0%B4%D0%B5%D0%B2%D0%B0-%D0%BF%D1%83%D1%88%D0%B8-%D0%B2-%D0%BF%D0%B5%D1%82%D0%B7%D0%B2%D0%B5%D0%B7%D0%B4%D0%B5%D0%BD-%D1%85%D0%BE%D1%82%D0%B5%D0%BB-%D0%B2-%D0%BD%D1%8E-%D0%B9%D0%BE%D1%80%D0%BA-%D0%B8-%D0%B0%D0%BA%D1%82%D0%B8%D0%B2%D0%B8%D1%80%D0%B0-%D0%B0%D0%BB%D0%B0%D1%80%D0%BC%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD-news865434.html", "text": "Десислава Радева е спретнала безпрецедентен гаф при визита на президента Радев в Ню Йорк, стана ясно след скандалната оставка на шефа на НСО Данчо Дяков. Съпругата на държавния глава си позволила да пуши в скъпарски нюйоркски хотел и така задействала противопожарната аларма. Охраната на хотела реагирала бързо и нахлула в стаята. Целият хотел бил евакуиран. На представителите на НСО коствало доста, за да покрият \"първата\" дама. Въпреки конфуза Радева не се отказвала да пуши по стаите на хотели и резиденции при посещенията на мъжа си в чужбина, което довело до напрежение между нея и служителите на НСО. Както ПИК по-рано писа, скандалите в службата заради безцеремонното поведение на Десислава Радева са били ежедневие. Генерал Дяков фактически е имал двама началници - президентът и жена му. Десислава нареждала на НСО да возят фризьорите й из София и да й пазаруват ( Сподели:", "date": "2019.08.25", "title": "Десислава Радева пуши в петзвезден хотел в Ню Йорк и активира аларма. Евакуират клиентите, НСО се чуди как да я покрие"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D1%80%D0%B0%D0%B4%D0%B5%D0%B2-%D1%8F-%D0%BA%D0%B0%D1%80%D0%B0-%D0%BF%D1%80%D0%B5%D0%B7-%D0%BF%D1%80%D0%BE%D1%81%D0%BE%D1%82%D0%BE-%D1%81%D1%8A%D0%B7%D0%B4%D0%B0%D0%B2%D0%B0-%D0%B8%D0%BD%D1%82%D1%80%D0%B8%D0%B3%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B0-news865382.html", "text": "Депутатът от парламентарната група на ГЕРБ Спас Гърневски коментира пред ПИК репликата на президента Румен Радев, че  \"скандалите са в правителството и те са много и унищожителни\". Гърневски е категоричен, че не Шипка е мястото, където Радев трябва да създава интриги около освобождаването на началника на НСО ген. Данчо Дяков и причините за това. Политикът предрече разгромна загуба за криминалната БСП на предстоящите местни избори. - Струва ми се, че президентът си я кара някак през просото, по инерция. Той не се посвени на едно от свидните места за българската история да се занимава с интриги срещу правителството. Това е поредният му опит да насочи вниманието и то с негативна емоция към кабинета на България. И забележете, това е в дните, когато правителството получи едно от най-високите признания с кредитния си рейтинг. А това показва, че програмата на правителството се изпълнява отлично и че рейтингът и отношението към България с всеки изминал ден растат. Истина е, че летните температури са високи, дори могат да повлияят на мисълта на човек, но на Шипка е по-хладничко и не би трябвало президентът да си изпуска нервите. - За да има истински диалог между двама политици от такова ниво, трябва и двамата да проявяват хладен разум. Но разумът на Радев, явно дори на хладничко, продължава да е прегрял. Той не може да си премери емоцията към правителството и затова не се получава диалог. За да има диалог в политиката, трябва двама разумни политици да седнат един срещу друг и да изяснят противоречията си не чрез медии, не на публични места, а като мъже, ако имат интерес държавата да има авторитет. Очевидно само желанието на Бойко Борисов за национално-отговорен диалог, касаещ бъдещето и просперитета на България,не е достатъчно. Къде е другият отговорен политик, къде е президентът, докога ще се крие зад своите житейски проблеми и шведските грипени? Борисов проявява чувство за държавност, търси го от повече от две години, чрез политици от различните формации, през лидерите на опозицията, не само през президента, но те са заслепени по московската си задача - на всяка цена да бъде свален кабинетът и те да вземат властта в страната. Особено видно това е след реализираната сделка за доставката на изтребителите Ф-16. Те вече дори не прикриват това си желание. Така че няма как да има диалог, при положение че няма хладен разум у лидерите на опозицията начело с президента. - Нищо не може да се задълбочи, когато актът е едностранен. Т.е. този негативизъм, тази линия на конфронтация, на напрежение, на интриги, на фалшиви новини срещу управляващите - ГЕРБ и партньорите му, която продължава повече от две години, еднопосочно от опозицията и президента Радев не даде никакъв ефект. Видяхте, както обикновено се казва, че кучетата си лаят, а керванът си върви. Това го показаха и евроизборите, на които опозицията беше заложила едва ли не, че ще победи, ще има нова власт, чистки и метежи. Но народът ни е достатъчно хладнокръвен, за разлика от лидерите на опозицията и най-вече за разлика от българския президент, за да допусне такава възможност. Както се казва, бог и народ на бодлива крава рога не дават. Изборите показаха, че линията, която следва правителството, е единствено възможната, подкрепена с голямо мнозинство от българския народ. Той показа подкрепата си за ГЕРБ и лично за Бойко Борисов. Така че след пролетния шамар, каквото и да правят червените реставратори срещу кабинета, не могат да обърнат тренда. Ще дойде есен, която ще донесе окончателната развръзка за самата БСП. След загубата на местните избори, която категорично ще се случи, на тях нищо друго не им остава, освен да се разпаднат на съставните си части. Те и сега са се разпаднали. Хванали са се гуша за гуша. След загубата наесен най-вероятно ще се издушат. Ще се разпаднат на соцаилистическа фракция - има такива хора там за социална солидарност, която поне пропагандират. А другите, мнозинството от тях, са прикритите комунисти, както аз ги наричам - криминални комунисти капиталисти. Точно те, след като платят сметките за кървавата си и крадлива история, ще останат като вандалистка секта - нарицателно за злото, сполетяло България през 1944 година за цели 70 години. Ето това предстои да се случи с тях. Сподели:", "date": "2019.08.25", "title": "САМО В ПИК! Спас Гърневски: Радев я кара през просото, създава интриги срещу правителството, а криминалната БСП ще се разпадне след местния вот"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-news865387.html", "text": "През изминалото денонощие на територията на страната са станали 26 тежки катастрофи , съобщават от МВР. Сподели:", "date": "2019.08.25", "title": "Трима загинаха при тежки катастрофи"}
{"url": "https://pik.bg/%D0%BC%D0%BE%D0%BB%D0%B4%D0%BE%D0%B2%D1%86%D0%B8-%D0%BE%D1%81%D1%8A%D0%B4%D0%B5%D0%BD%D0%B8-%D0%B7%D0%B0-%D0%B2%D0%B7%D1%80%D0%B8%D0%B2%D0%B5%D0%BD%D0%B8-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8-%D1%81%D0%B0-%D0%B1%D0%B5%D0%B3%D1%8A%D0%BB%D1%86%D0%B8%D1%82%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news865390.html", "text": "Двамата избягали от затворническото общежитие от открит тип към затвора в Стара Загора са молдовски граждани, съобщава Нова телевизия. Лицата Александър Мораро на 24 години и Василе Хаджи на 30 години са пуснати за общонационално издирване. Те били настанени там преди седмица. Очаквали са трансфер към София, където като чуждестранни граждани е трябвало да изтърпят присъдата си от 4 години и 8 месеца. Първоначално тя е била 7 години, но след направени самопризнания е намалена. Вероятно двамата са избягали между 12,00 и 15,00 ч. Преди седмица техните съпруги са ги посетили в затвора. Те бяха осъдени заради извършено престъпление през лятото на 2018 г. Тогава двамата взривиха банкомати в Казанлък и Стара Загора. Впоследствие върнали парите. „В общежитията от открит тип в цяла България телефоните са разрешени. Всеки един затворник може да говори свободно. Нямаме право да ги подслушваме. Преди беше по-различно. Сега моделът е либерализиран. Много по-трудно може да добием информация за техни бъдещи действия”, заяви директорът на затворническото общежитие Запрян Димитров. Сподели:", "date": "2019.08.25", "title": "Молдовци, осъдени за взривени банкомати, са бегълците от затвора в Стара Загора"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BE%D0%B1%D1%8F%D0%B2%D0%B8-%D1%87%D0%B5-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B0%D1%82-%D0%B2-%D0%B3%D0%B0%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-news865447.html", "text": "Световните лидери, които разговаряха на срещата от високо равнище на Г-7 се съгласиха да помогнат на страните, засегнати от огромните пожари, които опустошават тропическите гори на Амазония \"възможно най-бързо\", предава Франс прес. Това заяви в неделя френският президент Еманюел Макрон. \"Всички сме съгласни да помогнем на онези страни, които са били засегнати от пожарите възможно най-бързо\", каза той пред журналисти по време на срещата от високо равнище в югозападния френски курорт Биариц. По-рано Макрон нарече пожарите в Амазония „международна криза“ и обеща, че ще внесе темата в дневния ред на срещата. Сподели:", "date": "2019.08.25", "title": "Макрон обяви, че ще помогнат в гасенето на пожарите в Амазония възможно най-бързо"}
{"url": "https://pik.bg/%D0%BE%D0%BF%D0%B0%D1%88%D0%BA%D0%B0%D1%82%D0%B0-%D0%BD%D0%B0-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-%D0%BF%D1%80%D0%B8-%D0%B2%D0%B8%D0%B4%D0%B8%D0%BD-%D1%81%D0%B5-%D0%B2%D0%B8%D0%B5-%D0%BD%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-8-%D0%BA%D0%BC-news865394.html", "text": "На 8 км се е смалила вече опашката на Дунав-мост при Видин, където вчера колоната от товарни автомобили, чакащи да излязат от страна, достигна 12 километра. Осем часа е средното време за изчакване за товарни автомобили, съобщава БНР. С предимство на граничния пункт с Румъния се пропускат леките автомобили и автобусите. Километър и половина е опашката от румънска страна. Около час е времето за преминаване на влизане в страната. Сподели:", "date": "2019.08.25", "title": "Опашката на Дунав-мост при Видин се вие на повече от 8 км"}
{"url": "https://pik.bg/%D0%B5%D0%BA%D0%B8%D0%BF%D0%B8-%D0%BD%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D1%87%D0%B8%D1%81%D1%82%D0%B8%D1%85%D0%B0-18-%D0%BC%D0%B5%D1%81%D1%82%D0%B0-%D1%81-%D0%B3%D1%80%D0%B0%D1%84%D0%B8%D1%82%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-news865391.html", "text": "Екипи на Столичния инспекторат са почистили 18 места с графити в центъра на София, сред които пейки, фасади и кошчета за отпадъци, информират от Столичната община. Отново надраскан е бил храмът \"Св. Седмочисленици\", който беше почистен в началото на годината. В началото на месеца за пореден път са били пребоядисани колоните срещу площад \"Гарибалди\", пострадали от нецензурни надписи. Те били направени от футболни фенове. От началото на годината Столичният инспекторат е почистил над 2000 квадратни метра драсканици и нецензурни надписи, както от жилищни сгради, болници, така и от фасадите на училища и няколко църкви в София. Според Наредбата за управление на отпадъците и поддържането и опазването на чистотата на територията на Столична община санкциите в случаи на писане или драскане на непредвидени за целта места е от 100 до 5000 лв. За последния месец са съставени актове на петима, задържани на място от СДВР. Сподели:", "date": "2019.08.25", "title": "Екипи на Фандъкова почистиха 18 места с графити в центъра на София"}
{"url": "https://pik.bg/%D0%B7%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B0%D1%82%D0%B0-%D0%B7%D0%B5%D0%BC%D1%8F-%D0%BA%D1%80%D0%B0%D0%B9-%D1%80%D1%83%D1%81%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0-news865397.html", "text": "Цената на земеделската земя в област Русе е над средната за страната. Това показва анализът на териториалното статистическо бюро в крайдунавския град. Регистрираната средна цена на нивите в региона през миналата година е 1093 лева на декар. Това е с 11,5 процента повече от сумата, платена за тази категория земи за страната. Най-висока е цената на осъществените сделки със земеделска земя в общините Сливо поле - 1302 лева, Ветово - 1295 лева, и Русе - 1264 лева на декар. От териториалното статистическо бюро информират, че средната цена на рентата на декар земеделска земя в областта е 55 лева, което е с 14,6 на сто над средното за страната. Сподели:", "date": "2019.08.25", "title": "Земеделската земя край Русе поскъпна"}
{"url": "https://pik.bg/%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B8%D0%B7%D0%B1%D1%83%D1%85%D0%BD%D0%B0-%D1%81%D1%80%D0%B5%D1%89%D1%83-%D1%87%D0%B0%D1%80%D1%88%D0%B8%D1%8F%D1%82%D0%B0-%D1%81-%D0%B3%D0%B0%D1%89%D0%B8-%D0%BD%D0%B0-%D1%81%D0%BB%D1%8A%D0%BD%D1%87%D0%B0%D0%BA%D0%B0-%D0%B5%D0%B9-%D1%82%D0%B0%D1%8F-%D1%87%D0%BE%D0%B1%D0%B0%D0%BD%D0%B8%D1%8F-%D0%BE%D0%B8%D1%80%D0%B0-%D0%BF%D0%B5%D0%B9%D0%B7%D0%B0%D0%B6%D0%B0-%D1%81%D0%BD%D0%B8%D0%BC%D0%BA%D0%B8-news864838.html", "text": "Политическият анализатор Георги Харизанов разкритикува вечните сергии с гащи и чорапи на Слънчев бряг, срещу които избухва недоволство всяка година, но очевидно никой не може да ги помръдне. Ето какво написа Харизанов на страницата си във Фейсбук: \"*ПАЗАРЪТ РЕШИ*, че от тая чобанска чаршия няма никаква нужда. Слънчев бряг никога няма да изглежда като сериозен курорт с тази ламаринена селения на крайбрежната си алея. Където хотелите на първа линия са всъщност на трета, защото между тях и пясъка има два реда сергии с ментета, гащи и чорапи. Същите са на частни терени, което показва как лакомията за няколко хиляди лева повече от страна на няколко единични собственици и на община Несебър съсипва цял един курорт, превръщайки го в жалко копие на битака. И не, проблемът не е нито в многото хотели, нито в многото заведения. Ей в тая чобания е. Тя о*ира пейзажа.\" Сподели:", "date": "2019.08.25", "title": "Харизанов избухна срещу чаршията с гащи на Слънчака: Ей тая чобания о.ира пейзажа (СНИМКИ)"}
{"url": "https://pik.bg/%D0%BD%D0%B0%D0%B2%D1%8A%D1%80%D1%88%D0%B2%D0%B0-%D1%81%D0%B5-1-%D0%B3-%D0%BE%D1%82-%D1%82%D0%B5%D0%B6%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5-news865349.html", "text": "Една година след тежката катастрофа край Своге, граждани и близки на жертвите ще почетат паметта им със заупокойна молитва и осветяване на паметната плоча на мястото на инцидента. При трагедията тогава автобус излезе от платното и се преобърна, а 20 от пътниците в него загинаха. Една година по-късно – след политически оставки, пътни експертизи и ремонти, какво се промени: „Сложиха мантинели, направени по безумен начин. Влизаш зад мантинелата, където се намира тротоарът и стигаш доникъде. За да можеш да продължиш трябва да се прекачваш през нея или да пролазваш отдолу... и излизаш на пътната настилка“, казва Лилия Георгиева от инициативния комитет, оглавил протестите. Така хората отново са на пътното платно в продължение на километри, твърди тя. Ефект няма и от ремонта на пътния участък, който остава все така опасен: „Ако сега минете по пътя, той е същият. Просто само положиха нов асфалт, сложиха шумяща маркировка, което не решава проблема“. Обещаните две пасарелки също ги няма. Недоволни са и жителите на село Световрачане, което даде най-много жертви в катастрофата. Днес се очаква близките и съпричастни да се съберат, за да почетат паметта на загиналите и отново да напомнят на властта за обещаното и неизпълненото. Сподели:", "date": "2019.08.25", "title": "Навършва се 1 г. от тежката катастрофа край Своге"}
{"url": "https://pik.bg/%D1%88%D0%BE%D1%84%D1%8C%D0%BE%D1%80-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D1%81%D1%82%D1%8A%D0%BB%D0%B1-%D0%BE%D1%81%D1%82%D0%B0%D0%B2%D0%B8-200-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0-%D0%B1%D0%B5%D0%B7-%D1%82%D0%BE%D0%BA-news865351.html", "text": "Рано сутринта шофьор се е блъснал в стълб на уличното осветление и е оставил без ток близо 200 домакинства, съобщава Нова телевизия. Инцидентът е станал в Трън. Водачът е без опасност за живота. Причините за възникването на катастрофата се изясняват. Сподели:", "date": "2019.08.25", "title": "Шофьор се разби в стълб, остави 200 домакинства без ток"}
{"url": "https://pik.bg/%D0%B2%D0%B5%D1%87%D0%B5-%D1%81%D0%B0-%D1%8F%D1%81%D0%BD%D0%B8-%D1%82%D1%80%D0%B8%D0%BC%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-news865240.html", "text": "Председателят на Демократическата партия на Косово Кадри Весели обяви кандидатурата си преди два дни. Това направи и лидерът на Самоопределение Албин Курти, а днес стана ясно, че кандидат за премиер е и Фатмир Лимай, лидер на Инициатива за Косово. С голямо мнозинство депутатите от косовския парламент гласуваха в четвъртък за разпускане на парламента, с което бе отворен път за насрочване на предсрочни парламентарни избори. Възможни дати за изборите са 22 или 29 септември или 6 октомври, отбелязва Танюг. Макар предсрочните парламентарни избори в Косово все още да не са насрочени, засега са известни трима кандидати за премиерския пост, съобщава Танюг. Сподели:", "date": "2019.08.25", "title": "Вече са ясни трима кандидати за премиер на Косово"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BF%D0%BE%D0%B6%D0%B0%D1%80%D0%B8-%D0%B4%D0%B5%D0%B1%D0%BD%D0%B5-%D0%B2-%D0%BF%D0%B5%D1%80%D0%BD%D0%B8%D0%BA-news865298.html", "text": "Потенциална опасност от пожари в части от областта на 25 август, съобщиха от пресцентъра на Областната администрация.Ирена Соколова информира населението на област Перник за опасност от пожари на 25.08.2019 г. Високият риск, с червен индекс за пожароопасност, е в сила за части в областите Перник, София, София - град, Враца, Плевен, Бургас и др. Особено внимателни трябва да бъдат земеделските стопани и работници, пастири, пчелари, посетители и работещите в горските територии и в съседство с тях. Предупреждението е получено от Национален институт по метеорология и хидрология за високи температури, силен вятър и потенциална възможност от бързоразвиващи се пожари. Предвид горепосоченото, кметовете на населени места и кметства да изострят вниманието на стопаните при дейностите за почистване на пасища, ливади, горски територии и дворове в населените места и при възможност да се спре почистването на пасища. При възникване на пожар, незабавно да уведомят компетентните органи с точен адрес на тел.112 и при възможност да окажат съдействие за ликвидирането му. Припомняме, че само за последната седмица възникналите пожари в страната са над 1200. Най-често огнената стихия започва от палене на стърнища, хвърлени цигари и незагасени огньове. Сподели:", "date": "2019.08.25", "title": "ВНИМАНИЕ: Опасност от пожари дебне в Перник"}
{"url": "https://pik.bg/%D0%BF%D0%B8%D1%8F%D0%BD-%D1%81%D0%B8%D0%BD-%D0%B4%D1%80%D0%B0%D1%81%D0%BD%D0%B0-%D0%BA%D0%BB%D0%B5%D1%87%D0%BA%D0%B0%D1%82%D0%B0-%D0%BD%D0%B0-%D0%B1%D0%B0%D1%89%D0%B8%D0%BD%D0%B8%D1%8F-%D1%81%D0%B8-%D0%B4%D0%BE%D0%BC-news865299.html", "text": "Солидно подпийнал син от Ракитово е подпалил бащиния си дом, съобщиха от Областната дирекция на МВР в Пазарджик. Сигналът за горящата къща в родопското градче бил получен през нощта на 22 срещу 23 август в Районната служба „ Пожарна безопасност и защита на населението“ във Велинград. На телефона на дежурните в пожарната служба се обадили, че има пожар в жилищна сграда, собственост на 50-годишния А.К. от Ракитово. Към мястото били изпратени екипи на пожарната, които успели да изгасят огъня. При проведените действия по разследване на случилото се служители от полицейския участък в Ракитово засекли на една от съседните улици 28-годишния П.К. – син на собственика на къщата. Станало ясно, че след солидна употреба на алкохол младият мъж драснал клечката на бащиния си дом. Той е задържан в ареста за срок от 24 часа, спрямо него се води полицейско производство,а пред органите на реда пияният пироман не могъл да обясни защо е посегнал на родното си място. Сподели:", "date": "2019.08.25", "title": "Пиян син драсна клечката на бащиния си дом"}
{"url": "https://pik.bg/%D0%BC%D0%B0%D1%80%D0%B0%D1%82%D0%BE%D0%BD%D1%86%D0%B8-%D1%89%D0%B5-%D0%B1%D1%8F%D0%B3%D0%B0%D1%82-%D0%BE%D1%82-%D0%BD%D0%B4%D0%BA-%D0%B4%D0%BE-%D1%87%D0%B5%D1%80%D0%BD%D0%B8-%D0%B2%D1%80%D1%8A%D1%85-news865345.html", "text": "18 километра трябва да пробягат участниците в 13-тото издание на маратона , който ще се проведе днес в столицата. Организаторите тази година очакват да се включат около 300 участници. Началото на състезанието ще бъде дадено в 09.00 сутринта пред НДК (Източната част до билетния център), а финалът на планинското бягане е на Черни връх. По трасето ще има маркировка с жълт временен спрей и табели. \"Витоша Рън\" се организира от Сдружение \"Маратон\" с партньорството на Столичната община, Фондация \"София – европейска столица на спорта\" и Български туристически съюз. Сподели:", "date": "2019.08.25", "title": "Маратонци ще бягат от НДК до Черни връх"}
{"url": "https://pik.bg/%D0%B2%D0%B0%D1%81%D0%B8%D0%BB-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D1%81%D1%82%D0%B0%D0%BD%D0%B0-%D0%BF%D1%80%D0%B0%D0%B4%D1%8F%D0%B4%D0%BE-news865304.html", "text": "Големият български актьор Васил Михайлов е гушнал правнучка. Момиченцето се появило на бял свят миналия петък, разкриват близки до артиста. Най-новото попълнение във фамилията на Михайлов носи името Леа, като една от основните героини в култовата сага „Междузвездни войни“. Баща на бебето е внукът на Михайлов, който пък е кръстен на него. Майката на пеленачето се казва Радостина. „Това е най-хубавото, което може да се случи“, коментира щастливата вест актьорът, изиграл незабравимата роля на Капитан Петко войвода. Той бил изключително доволен, че бебчето било момиченце, защото трябвало да има баланс в семейството. Васил Михайлов е баща на двама синове. От тях има общо трима внуци – две момчета и едно момиченце, което пък проплака преди едва 4 години. Сподели:", "date": "2019.08.25", "title": "Васил Михайлов стана прадядо"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B4-%D1%80-%D0%B0%D0%BD%D0%B3%D0%B5%D0%BB-%D0%BA%D1%83%D0%BD%D1%87%D0%B5%D0%B2-%D1%80%D0%B0%D0%B7%D0%B1%D0%B8-%D0%BD%D0%B0-%D0%BF%D1%83%D1%85-%D0%B8-%D0%BF%D1%80%D0%B0%D1%85-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%80%D0%B0%D0%B7%D0%B2%D1%8A%D0%B4%D0%BD%D0%B8%D0%BA-%D0%BD%D0%B0-%D0%BB%D0%B5-news865359.html", "text": "\"Да кажеш, че България е развъдник на легионерска болест е пълна глупост\", обяви в ефира на Нова телевизия главният здравен инспекторд-р Ангел Кунчев. Той разби на пух и прах насаждания страх, че опасната зараза се разпространява в Слънчев бряг. \"Не е задължиелно да ходиш на море. Заразяването може да ставе в самолета, в басейна и къде ли не\", поясни д-р Кунчев. 11 хил. са заболелите в Европа, в България били само шест. Тази статистика доказваланелепостта на твърденията за опасност от зараза с егионерска болест при почивка на море у нас. Заболяването засяга преди всичко хора в напреднала възраст, пушачи, с хронични белодробни болести, с влошена имунна система или с хронични заболявания. Основните начини за заразяване са чрез инхалиране на легионелите с водни капчици от душови уредби, охладителни кули, декоративни фонтани, системи за охлаждане чрез водна мъгла. Заболяването най-често предизвиква тежки пневмонии, като смъртността достига до 10 %. При диагностициране в начална фаза заболяването се лекува ефективно с антибиотични препарати. Двама британски туристи починаха от легионерска болест, докато са били на почивка в Слънчев бряг. Други двама, са заразени, но се възстановяват. Сподели:", "date": "2019.08.25", "title": "ГОРЕЩА ТЕМА! Д-р Ангел Кунчев разби на пух и прах обвиненията, че България е развъдник на легионерска болест"}
{"url": "https://pik.bg/%D0%BF%D0%B5%D1%82%D1%8A%D1%80-%D0%B2%D0%BE%D0%BB%D0%B3%D0%B8%D0%BD-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%B7%D0%B0-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B8-%D1%80%D1%83%D1%81%D0%BA%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D1%8A%D1%80%D0%B8-%D1%81%D0%B0-%D0%B5%D0%B4%D0%BD%D0%B0%D0%BA%D0%B2%D0%BE-%D0%BD%D0%B5%D0%BF%D1%80%D0%B8%D1%8F-news864370.html", "text": "Днешните демонстриращи в Москва имат един основен недостатък - страшно много приличат на българските протестъри. Даже на моменти са по-досадни и по-глупави от тях. Това идва от мащаба. В Русия всичко е несравнимо по-голямо, отколкото в България. И богатството, и бедността, и мъдростта, и глупостта. Но независимо от разликите в мащаба приликите между демонстрантите в Москва и София е удивителна. И едните, и другите се определят като либерали. И едните, и другите се представят като \"активно гражданско общество\". И едните, и другите се борят за \"свобода, права на човека, права на различните\". И едните, и другите съвсем открито презират сънародниците си, които не виждат смисъл да си разхождат телесата по улиците в опит да се представят като непримирими \"борци за демокрация\". И най-важното - и тези в Москва, и тези в София лъготят. Ама много. Помните ли какво ви обещаваха софийските протестъри през лятото на 2013 г.? Казваха, че е достатъчно да падне правителството на Пламен Орешарски, за да се възцари веднъж завинаги в България царството на свободата. Е, правителството падна. Не заради протестърите, разбира се, а защото Доган предпочете да си прави алъш-вериша с Бойко Борисов, а не със Сергей Станишев. Нещо да се промени, след като Орешарски престана да бъде премиер? Да не би да намаля корупцията или да престанаха безпринципните политически пазарлъци както назначението на всякакви некадърници на високи постове? Естествено, че не. Всичко си остана постарому. Даже и по-лошо стана. Промениха се единствено материалното благосъстояние и социалният статус на някои от най-активните протестъри. Някои заеха престижни държавни служби, други се сдобиха с апетитни имоти в софийския център. А най-голямото \"постижение\" на всички протестърибеше, че успяха да отвратят нормалните граждани от всякакво желание да протестират. Нормалните граждани повече не искат да служат за масовка в желанието на една група тарикати да си уреди живота. И затова вече не излизат на улицата. Дори да има основателни причини за недоволство. За сметка на това на улицата е \"постоянното присъствие\" от \"граждански активисти\". Тоест онези, които осчетоводяват протестите си пред чуждестранните донори. Става дума за ръководители на политически НПО-та, блогъри-млогъри и грантови анализатори, и онези, които биват определяни с класическата и прекрасна българска дума \"инфлуенсъри\". Те просто включват брояча и почват да обикалят по улиците, изобразявайки гняв от \"несправедливостите в страната\". След това представят сметката на \"Америка за България\" или някоя друга чуждестранна фондация. Максимум доход за минимум усилие. Да, има и протестъри безсребреници. Това са т.нар. \"полезни идиоти\", които \"мразят безплатно\". Те са излезли на улицата, защото искат на изглеждат модерни иготини. Още докато се разхождат и крещят клиширани лозунги, си качват селфитата във „Фейсбук“ и „Инстаграм“, след което ужасно се радват на лайковете на френдовете.Колкото повече харесвания са събрали, толкова повече се издигат в собствените си очи. Абсолютно същото е поведението и на московските протестъри.Редица от тях дори не знаят защо точно са излезли да протестират. Мънкат пред камерите някакви нищо незначещи фрази. Да, направили са си актуални за момента прически, развяват флагове на ЛГБТ движението, но когато трябва да обяснят на какво точно се дължи протестърската им активност, изпадат в безпомощно състояние. Вярно, че Навални обясняваше нещо в интернет, ама може ли човек да запомни всичко. Фактът, че на демонстрациите в Москва има много млади хора, силно възхищава западните наблюдатели.Ето, бъдещето на нацията недоволства, то е разбрало всички пороци на настоящото управление, значи дните на режима са преброени, мъдро се изказват \"специалистите по Русия\". И както винаги, бъркат желаното с действителното. Нищо не са осъзнали въпросните млади хора. Просто са намерили още един начин за интересно прекарване на времето. Също като софийските си колеги. И наистина, много по-готино е да си пиеш бирата и да си бъбриш с приятели не в заведение, а на протест. Тоест не си губиш времето, а си \"в челните редици на борбата за демокрация\". Освен това за висене в някое барче няма да получиш грант. Чуждестранните донори дават пари само за \"защита на либералните ценности\" или, иначе казано, за обиколки из столичния център. Това прекрасно го разбират както българските, така и руските протестъри. Чуждите НПО-та не раздават грантове просто ей така, от добро сърце или от любов към демокрацията. Правят го с точно определена цел. Най-общо казана, това е запазването на глобалното либерално статукво. А по-конкретно, запазването на онази идеология, според която лечението на всички проблеми се състои в приватизацията, орязванията на социалните плащания, замразяването на заплати и пенсии. И ако някое правителство си позволи да се отклони от този модел, моментално му бива спретната \"цветна революция\". Желаещи да участват в нея винаги се намират. Защото, първо, се плаща добре, и второ, в продължение на години мозъците на хората са промивани в строго определена посока. На тях им е втълпявано, че държавата е лоша, че пазарът е свещен, че има една-единствена правилна гледна точка, която идва от Вашингтон. А от Москва само лоши работи идват, не спират да повтарят либералните пропагандисти. Тази концепция, според която собствената ти държава не става за нищо, е особено любима на руските либерали. Те изпадат в радостна възбуда всеки път, когато им се удаде възможност да наплюят Русия. Особено пред микрофоните на чуждите медии. Тази им особеност силно ги сродява с онези българи, които се представят като твърди защитници на либералните ценности. Според българските либерали е проява на изключително лош вкус да говориш за великото минало на България и да споменавашнейните постижения. Ако искаш да си готин, да си cool, трябва постоянно да ругаеш родината си, да я изкарвашизостанала и недостойна да бъде \"органична част от цивилизования евроатлантически свят\".Естествено, и за руските, и за българските протестъри Владимир Путин символизира \"абсолютното зло\", който трябва да бъде спрян с цената на всичко. В действителност руският президент извърши един, непростим според либералите, грях. Възроди Русия, върна величието ѝ. През 90-те години на миналия век, във временатана Елциновото пиянство и великото разграбване, Русия беше бедна и унижена. На международната сцена никой не се съобразяваше с нея. За времето, в което е начело на държавата, Владимир Путин направи две изключително важни неща. Подобри материалното благосъстояние на руснаците и направи така, че вече никое важно решение в сферата на глобалната политика не може да бъде взето без участието на Москва. За тези, които искат Русия да бъде безпомощна и унизена, това е равносилно на престъпление. И тук е голямата разлика междунормалните хора и протестърите. Първите, независимо дали са руснаци или българи, искат държавите им да просперират, а ръководителите им да бъдат уважавани в чужбина. Любимото занимание на вторите е омразата към всичко национално. Затова и винаги ще си останат маргинали. Както в България, така и в Русия. Сподели:", "date": "2019.08.25", "title": "Петър Волгин специално за ПИК и \"Ретро\": И българските, и руските протестъри са еднакво неприятни"}
{"url": "https://pik.bg/%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%83%D0%B1%D0%B8%D0%B5%D1%86%D0%B0-%D0%B4%D0%B5%D1%8F%D0%BD-%D0%BD%D0%B0%D0%BC%D1%83%D1%88%D0%BA%D0%B0%D0%BB-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%BE-%D0%BC%D0%BB%D0%B0%D0%B4%D0%B5%D0%B6-%D0%BF%D1%80%D0%B5%D0%B4%D0%B8-8-%D0%B3%D0%BE%D0%B4%D0%B8%D0%BD%D0%B8-news865306.html", "text": "Бургаският окръжен съд отказа да освободи предсрочно убиеца Деян Димитров, който през лятото на 2011 г. намушка с нож фатално момче в бургаския жк „Възраждане”. В момента той излежава 13-годишна присъда за убийство. 28-годишният мъж поиска да бъде освободен, тъй като вече е изтърпял повече от половината от наказанието си – от 8 години той е зад решетките, пише БНР. Деян дори поиска да му бъде наложен най-дългият изпитателен срок, тъй като е сигурен, че няма да извърши друго престъпление. На заседанието присъстваше директорът на Бургаския затвор Бранимир Мангъров, който обаче обясни, че всъщност поведението на Деян зад решетките не е постоянно, а това е именно един от критериите, които съдът взема предвид при разглеждането на искания за предсрочно освобождаване. „Оценките пряко отразяват поведението на всяко осъдено лице. Абсолютно е минимизиран субективният фактор. В неговата пледоария, всяко изречение започваше с „аз“, т.е. поставя себе си във фокуса на вниманието на всички. Съжаляваше своите близки, но не съжаляваше жертвата и неговите роднини. Това няма как да покаже твърдението, че се разкайва“, обясни пред съда Мангъров. По време на делото Димитров обясни, че е печелил няколко дела срещу Бургаския затвор. Той поясни, че не е обиждал и не е е имал лошо отношение към администрацията на институцията. Димитров посочи, че през цялото време е защитавал правата си по законов път, което го било направило „неудобен”. Според Мангъров обаче, критиките му са абсолютно безпочвени. „Изкарват се факти извън контекста. Например се твърди, че делата, които е водил срещу затворническата администрация, са повод да бъде изготвено негативно становище по повод неговото искане за условно предсрочно освобождаване. Това абсолютно не е вярно. Има много лишени от свобода, които са правили такива искания за обезщетения, най-вече за условията, при които се изтърпява наказанието“, обясни директорът на затвора. Той поясни, че става въпрос предимно за минали периоди, тъй като в момента условията отговарят на всички нормативни изисквания, включително и на европейските. Според Мангъров тези становища се изготвят на базата на факти и в крайна сметка решението се взема от съдията, а не от администрацията на затвора. „Никой не е обявил война на Деян Димитров. Напротив, това са негови виждания. Беше цитирано и становище на психиатъра, в което Димитров декларира, че води война с администрацията. Това не показва, че това е човек, който е смирен, както той самият се описва“, допълни Мангъров. По време на заседанието осъденият за предумишлено убийство затворник посочи, че е бунтар, но не и анархист. В затвора е решил да се занимава с литература, тъй като иска след като излезе да може да се развива с интелектуална дейност. Това била и причината да откаже например работа в цех за пластмаса. В крайна сметка Бургаският окръжен съд реши, че няма достатъчно доказателства Димитров да бъде освободен предсрочно. По време на заседанието бе посочено, че до този момент той не е внесъл и никакви пари, свързани с обезщетението, което дължи на родителите на жертвата. Сред мотивите на съда е променливото му поведение. Беше посочен и опитът му за самоубийство през 2018 г. Според оценката на началника на психиатричното отделение в Ловеч, Деян е направил това не защото е искал да сложи край на живота си, а защото е искал да бъде преместен в друг затвор. Съдията посочи, че през годините много от исканията на Димитров са били уважени от администрацията на затвора. Решението може да бъде обжалвано пред Апелативния съд в Бургас. Ако искането отново бъде отхвърлено, Димитров има 6-месечен срок, след който отново може да пусне молба за предсрочно освобождаване. Бранимир Мангъров посочи, че след промяната на закона от февруари 2017, когато е дадена възможност на затворниците сами да подават молби, броят на тези дела рязко се е увеличил. Сподели:", "date": "2019.08.25", "title": "Оставиха в затвора убиеца Деян, намушкал смъртоносно младеж преди 8 години"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%B4%D0%BD%D0%B5%D1%81---%D0%B4%D0%B5%D0%B2%D0%B8%D1%82%D0%B5-%D1%89%D0%B5-%D1%81%D0%BF%D0%B5%D1%87%D0%B5%D0%BB%D1%8F%D1%82-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8-%D1%80%D0%B8%D0%B1%D0%B8%D1%82-news865328.html", "text": "Не ви съветвам да провеждате делови разговори. Ще сте разсеяни заради лични проблеми, които трябва да разрешите до обед. Съдбата ви подлага отново на изпитание, защото за пореден път само изисквате, а не давате нищо от себе си. Постарайте се да не критикувате, за да защитите себе си. Нападателното поведение ви вреди. Поставете събитията на работното си място под контрол. Напрежението у околните ще се отрази и на вас. Промените са благоприятни, ако сте самостоятелни и не позволите да ви ръководят. Ако пътуването, което не сте планирали, е неотложно бъдете внимателни зад волана. Деловите срещи са проблемни. Договореното може да се окаже във ваша вреда. На делови обяд имате възможност да представите идеите си пред ръководството.  Може да бъдат отхвърлени, ако ви завидят, но по-скоро имате шанс да получите подкрепа за тяхната реализация. Денят позволява да вземете важни решения. Не пропускайте щастливият си шанс, дарен ви заради упорита работа, но не разчитайте на късмета си. Проявете сериозно отношение към работата си. Необмислените решения и импулсивните постъпки, на които сте способни в този ден, ще доведат до неочаквани резултати. Очаквате да стане чудо, работата да бъде завършена с помощта на вълшебство, а вие да жънете резултатите, но ще се провалите. Подвластни сте на емоцията, въпреки че причина няма. Пътуване ще попълни през следващите банковата ви сметка. Денят е добър за обсъждане на договори и сделки, но не бързайте да уговаряте ден за подписването им. Използвайте благоприятното положение на звездите, за да реализирате деловите си идеи. Денят ви обещава  промени, които е добре да обмислите още веднъж и да споделите с колегите си. Пътуванията, ако са планирани предварително и не вредят на другите ви планове, са успешни. Прегледайте отново новите договори и подгответе за подпис вече обсъдените. Не се притеснявайте за финансите си, защото имате начин да подобрите материалното си състояние. Днес ви очакват нови разочарования, защото сте си позволили да се усъмните във вашите възможности.  В състояние сте да осъществите бляскаво новите си делови идеи, но с размисъл и търпение, защото всяко прибързано действие ви вреди. Професионалните ви задължения изискват да се заемете с работата си незабавно. Не пътувайте! Преди обед ще се наложи да провеждате неприятни разговори. Посочете тактично грешките на колегите си, заради които не сте се справили с отдавна започната работа. Не проявявайте агресия, дори и да ви опонират. Със спокойствие и търпение ще постигнете целта си. Изслушайте внимателно всички мнения и кажете своето. От сутринта сте изпълнени с желание за работа, но трудности ще ви попречат да завършите докрай започнатото. Важното е да не се ядосвате. Не провеждайте важни разговори и не се захващате с разрешаване на лични проблеми. Възможно е подобряване на финансовото състояние, ако сте гъвкави и предвидливи. Денят ви поднася промени, шанс за пътувания и поставя основата на бъдещи приятни изживявания. Подгответе договорите за подпис и при нужда организирайте обяд проведете деловите си разговори. Служебно пътуване ще се отрази добре на финансовото ви състояние. Завършете всичко започнато в рамките на деня, за да не пропуснете сроковете, които са ви поставили. Ще ви предложат пътуване, което е добре да приемете. Ще ви донесе признание и ще ви накара да се отпуснете заради промяната на обстановката. Проведете отложените делови срещи и разговори. Подгответе за подпис през следващите дни документите свързани с финансовите институции. Ако имате своя фирма, прегледайте счетоводните си документи. Предстои ви печелившо пътуване, което не трябва да отказвате, дори и с цената на по-голямо натоварване на работното място през новата седмица. Не се преуморявайте. Намерете начин да се извините, ако сте засегнали ваш колега. Очаквайте информация за приходи, които ще ви позволят по-често да си почивате и да пътувате в края на всяка седмица. Сподели:", "date": "2019.08.25", "title": "САМО В ПИК: Топ астроложката Алена с хороскоп за днес - Девите ще спечелят много пари, рибите ги очаква вълнуващо пътешествие"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BA%D0%B8%D1%80%D0%B8%D0%BB-%D0%B4%D0%B5%D1%81%D0%BF%D0%BE%D0%B4%D0%BE%D0%B2-news865309.html", "text": "Футболист номер 1 на България за 2018 г. Кирил Десподов заяви, че остава футболист на \"Каляри\". Той използва социалните мрежи, за да призове последователите си да не вярват на всички информации, които се появяват за евентуално негово преминаване във втородивизионния \"Кротоне\". \"Всичко, което четете, е плод на слухове и непотвърдена информация. Продължавам да тренирам усилено със синьо-червения екип на италианския тим и да работя усърдно върху усъвършенстването на физическата си форма и личностното си израстване\", пише Десподов. В последните дни усилено се говори, че нападателят ще напусне италианския елитен \"Каляри\" и ще премине под наем в по-долна дивизия. Според част от местните издания, той категорично отказва, въпреки че двата клуба са се договорили. \"Призивът ми към медиите и спортната общественост е да не публикуват и дискутират спекулативни теории, докато няма официална информация относно моето кариерно развитие\", добавя Десподов. Сподели:", "date": "2019.08.25", "title": "Ето какво се случва с Кирил Десподов"}
{"url": "https://pik.bg/%D0%B4%D0%B8%D0%B5%D1%82%D0%B0%D1%82%D0%B0-%D0%BD%D0%B0-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D0%B7%D0%B0-%D0%B6%D0%B5%D0%BD%D0%B8-%D0%BD%D0%B0%D0%B4-50-news865310.html", "text": "Дженифър Лопес посрещна юбилея си в безупречна форма, но как успява на 50 години да изглежда по този начин? Ако мислите, че се дължи единствено на добри гени, не сте на прав път. Дженифър Лопес никога не се е подлагала на гладуване. Придържа се към балансирана диета, която да ѝ осигури необходимите хранителни вещества. Според личната ѝ треньорка Трейси Андерсън за Джей Ло е нужно „гориво“, за да може да прави всичко, което е във всекидневната ѝ програма. Певицата започва деня си с ягодово смути с неподсладено кисело мляко, канела, мед, лед, лимонов сок и протеин. Понякога сутрин разнообразява менюто с овесена каша със свежи плодове. Типичният ѝ обяд включва филе от сьомга със зеленчукова салата (броколи, чушки или тиквички, овкусени със сос винегрет). За вечеря предпочита ориз или сладък картоф с фасул, както и свинско или пилешко месо в пуерторикански стил. Последното хранене на Лопес по правило се случва в 18:30 в компанията на децата - близнаците Ема и Макс. Джей Ло е отказала кофеина, но тъй като кафето е любимата ѝ напитка, си позволява да пие по чаша безкофеиново на ден. Елиминирала е напълно газираните безалкохолни напитки, а от алкохолните си позволява да пие единствено шампанско, и то само при много специален повод. Пие много вода, защото според нея доброто количество, особено преди тренировките, помага да се работи по-усилено и да се извлече повече от спортуването. Ако спешно ѝ се налага да свали няколко килограма за специално събитие или за предстояща фотосесия, Дженифър практикува 10-дневната диета без въглехидрати. Списъкът на забранените храни за седмица и половина включва всички нишестени зеленчуци (боб, царевица, картофи, тиква), млечни продукти, плодове, зърнени храни, подсладители (включително мед и кленов сироп), газирани напитки, алкохол, сладкиши и бонбони, и дори плодове. По време на този режим тя хапва зеленчуци без скорбяла (карфиол, броколи, моркови и спанак), ядки, сладкиши без захар, месо, яйца, морски дарове и авокадо. Също така в диетата са неподсладените чайове и големите количества минерална вода. Сподели:", "date": "2019.08.25", "title": "Диетата на Дженифър Лопес за жени над 50"}
{"url": "https://pik.bg/%D0%BF%D1%80%D0%BE%D1%84-%D0%BC%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F%D1%82-%D0%B4%D0%BE%D0%BC%D0%B0%D1%82-%D0%BF%D0%B0%D0%B7%D0%B8-%D0%BE%D1%82-%D1%80%D0%B0%D0%BA-news865315.html", "text": "Проф. д-р Христо Мермерски е автор на 30 книги в областта на целебното и здравословно хранене, народната и природната медицина. В съавторство със сина си д-р Йонко Мермерски е издал книги в областта на лечебните качества на над 200 храни и билки. Работи в областта на природната и народната медицина от 1957 г. Описал е съдържанието на хранителни вещества и елементи в 100-те най-лечебни и най-любими на българите храни, както и болестите, които те предотвратяват и лекуват. Изложеното в книгите му се базира на изследвания в 152 лаборатории, университети, научни институти. Бил е зам.-министър на земеделието и съветник по биологичните науки, технологиите и селското стопанство в българското посолство във Вашингтон. Живял е 10 години в САЩ и е преподавал в американски университети, в Европа, Судан и Етиопия. Като преподавател, лектор, изследовател е гостувал в повече от 150 университета в САЩ, Русия, Европа, Африка и Азия. В пика на жегите той съветва да не допускаме в никакъв случай претопляне на организма, а особено внимателни да бъдат хората с проблеми в сърдечносъдовата и дихателната система, защото това може да доведе до инсулт или инфаркт. „Трябва да се консумират колкото може повече зеленчуци и плодове. Сега е сезонът на дините - най-разхлаждащият плод, наричан царица на пустинята. Само 250 грама диня осигуряват дневната доза витамин С и витамин А. Няма проблем да се консумира и килограм диня, тогава организмът ще бъде охладен и презареден с витамини. Това е особено важно в пика на жегите“, коментира специалистът. На хора, които имат проблеми със сърцето и храносмилателната система, той препоръчва да консумират настърган малък морков, който осигурява витамин А. Ако такива прекалят с дозата синтетичен витамин А, ще получат главоболие и болки в черния дроб. Той продължава да твърди, че доматът е най-силната суперхрана. „В района на Пловдивско и Пазарджишко виреят най-вкусните домати, а 100 грама консумиран домат осигурява не само витамини А и С, но и ликопен, който пък има силно противораково действие“, категоричен е проф. Мермерски. Според него факторите, от които зависи дълголетието, са два - генетическата обусловеност и начинът на хранене. „Най-уникалният начин е лечението чрез хранене. Едва на второ място е лечението чрез билки, на трето - чрез сокове, на четвърто - чрез пречистване на организма, на пето - чрез движение и физически упражнения. Преди повече от 120 г. при 6 милиона население и нулево медицинско обслужване сме имали 2460 столетници. Сега официално имаме едва 171 столетници и живеем най-кратко в Европа - дори албанци, македонци, босненци живеят от 2 до 4 години по-дълго от нас“, обяснява медикът. Той призовава и да не прекаляваме с месото, а да гледаме да го заменяме с по 40 грама ядки на ден, от които можем да си набавим същите полезни вещества, но без да вредим на най-важните органи в тялото. Сподели:", "date": "2019.08.25", "title": "Проф. Мермерски: Пловдивският домат пази от рак!"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%81%D0%B5-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82-%D1%81%D1%80%D0%B5%D1%89%D1%83-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BE%D1%82-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-news865276.html", "text": "Над 6000 американци са подписали полици, с които ще им бъдат изплатени 10 милиона долара в случай на отвличане от извънземни същества. Странната застраховка се предлага от компанията „Сейнт Лорънс“ със седалище в гр. Алтамор Спрингс в щата Флорида. Тя ще предлага защита на клиентите си при посещение на места, свързани със „зелените човечета“, като например Зона 51 в Невада. Заявките за този вид застраховане рязко скочиха, след като се разбра, че ще се организира масов събор в близост до Зона 51, където се твърди, че американските военни изследват извънземния живот, НЛО и всякакви паранормални явления. Сбирката е предвидена за 20 септември, като на нея се очаква да се стекат 2 милиона фенове на космическите пришълци. Застрахователната компания предлага и застраховки срещу астероиди, срещу прераждане и срещу щети, претърпени в Зона 51. Засега само двама души са поискали да им бъдат заплатени компенсации след отвличания, като единият от тях е представил полароидна снимка на извънземните извършители. В застрахователната полица обаче има уловка. Жертвите на застрахователното събитие наистина ще получат обезщетение от 10 милиона долара, но то ще се изплаща по 1 долар на ден в продължение на 10 милиона години. Сподели:", "date": "2019.08.25", "title": "Хиляди се застраховат срещу отвличане от извънземни"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BA%D0%BE%D1%82%D0%BA%D0%B0-%D0%B4%D0%BE%D1%81%D1%82%D0%B0%D0%B2%D1%8F%D0%BB%D0%B0-%D0%BC%D0%BE%D0%B1%D0%B8%D1%84%D0%BE%D0%BD%D0%B8-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-news865204.html", "text": "Надзиратели в главния затвор в Коста Рика часове наред дебнаха котка, която внасяла мобилни телефони за затворниците, съобщиха властите, цитирани от Франс прес и БТА. Котката приносител била заловена след петчасово търсене, защото се скрила в канализационните тръби, веднага щом надзирател от близкия до столицата затвор “Ла реформа” в Сан Рафаел де Алахуела, я забелязал. Сподели:", "date": "2019.08.25", "title": "Спипаха котка, доставяла мобифони на затворници"}
{"url": "https://pik.bg/%D1%81%D0%B8%D1%80%D0%BE%D0%BF-%D0%BE%D1%82-%D1%87%D0%B5%D1%80%D0%B5%D0%BD-%D0%B1%D1%8A%D0%B7-%D0%B2%D1%80%D1%8A%D1%89%D0%B0-%D0%BC%D0%BB%D0%B0%D0%B4%D0%B5%D0%B6%D0%BA%D0%BE%D1%82%D0%BE-%D0%BA%D1%80%D1%8A%D0%B2%D0%BD%D0%BE-news865279.html", "text": "Сироп от черен бъз се смята за суперлекарство, което лекува почти всички заболявания. Универсалният лек е изпитан и доказан многократно от жени и мъже в различни възрастови групи. Черният бъз е билка, която се използва от векове насам, тъй като притежава многобройни лечебни свойства. От растението се приготвят различни отвари, сокове, чай, сиропи и екстракти. За лечебни цели се прилагат както цветовете, така и плодовете му. Суперрастението черен бъз помага на всички. За да се приготви уникалното по рода си лекарство, трябва да се употребят неговите плодове. Те са силни диуретици, които успешно се справят със смущения в кръвното и оказват контрол над теглото. Черният бъз подсилва имунитета, лекува гастрит, болести на щитовидната жлеза, болни бъбреци, кашлица и диабет. Много е важно, преди да прибегнете към природолечението, да правите разлика между черен бъз и бъзак. Поискайте компетентен съвет от билкар или човек, който е запознат с алтернативните методи на лечение у нас. Плодовете се берат в края на месец август. Избирайте единствено узрелите, за да избегнете токсичен ефект. Те се отличават по своя тъмен цвят. Изхвърлете всички дръжки и неузрели зърна. Почистените плодчета започнете да нареждате в буркани на пластове (тук ще ви е нужна захар). Най-горният ви пласт задължително трябва да бъде по-плътен и дебел от останалите, за да предпази от ферментация. Бурканите покрийте с марля. След 3 седмици прецедете плодовата маса и налейте в тъмни стъклени бутилки. Лекарството има много приложения. То помага при хемороиди, разширени вени, подсилва имунната система и помага дори при рак. Ако изпитвате затруднения относно рецептата, закупете сушени зърна черен бъз от аптека в страната. Сутрин на гладен стомах трябва да сдъвквате по 10 от тях. Продава се и хранителна добавка, известна под името самбукус. Сподели:", "date": "2019.08.25", "title": "Сироп от черен бъз връща младежкото кръвно"}
{"url": "https://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%BE%D1%82%D0%BB%D0%BE%D0%B6%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B0%D1%80%D1%82%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B5%D0%B7%D0%B8%D0%BA%D0%B0-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%82%D0%B8%D1%81%D0%BA-news865280.html", "text": "Франция отложи планираното подписване на документ за борба срещу езика на омразата в Интернет, с който трябваше да се ангажират онлайн платформите, на фона на натиск от САЩ, съобщи официален френски представител, цитиран от Ройтерс. Държавният секретар по въпросите за дигиталното развитие Седрик О се надява, че САЩ ще се присъединят към инициативата. Франция, която е домакин на срещата на върха на Г-7 в Биариц, първоначално се надяваше да накара най-големите социални медии да подпишат \"Харта за отворен, свободен и безопасен Интернет\" в петък според официалната програма. Церемония по подписването обаче нямаше, а радио \"Европа 1\" съобщи, че президентът на САЩ Доналд Тръмп е оказал натиск върху ръководителите на онлайн гигантите във връзка с поемането на публичния ангажимент. Седрик О каза пред репортери, че подписването само е отложено и ще се състои в понеделник. \"Първоначалната идея беше да накараме платформите да дойдат в Биариц, досега САЩ бяха против подписването на този официален ангажимент\", каза Седрик О. Освен това френската държава прие законодателен текст, който рамкира речта и езика на омразата, като ще притиснат технологичният гигант Facebook да се съобразява с националната юриспруденция. В противен случай платформата я грозят глоби за милиони левове, ако съдържание с омраза, ксенофобия и дискриминация не бъде трито от модераторите на социалната мрежа. Сподели:", "date": "2019.08.25", "title": "Франция отложи подписването на харта за борба с езика на омразата в Интернет заради натиск от САЩ"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%B1%D0%BB%D0%BE%D0%BA%D0%B8%D1%80%D0%B0-%D0%B3%D0%BA%D0%BF%D0%BF-%D0%BC%D0%B0%D0%BA%D0%B0%D0%B7%D0%B0-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news865360.html", "text": "Движението по главния път към ГКПП \"Маказа\" временно се пренасочва през село Първица заради пътно произшествие, съобщава \"Фокус\". Два леки автомобила с кърджалийска регистрация са се сблъскали челно тази сутрин около 6:30 ч. Пострадали са мъж и жена, които са пътували заедно. Те са откарани за лечение в местната болница. На място незабавно са изпратени екипи на полицията. Районът на произшествието е отцепен и  се извършва се оглед. Сподели:", "date": "2019.08.25", "title": "ИЗВЪНРЕДНО: Челен сблъсък блокира ГКПП \"Маказа\", има пострадали"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B0%D0%B7%D0%B8%D1%81-%D1%80%D0%B0%D0%B7%D0%BA%D1%80%D0%B8-%D0%B2-%D0%B4%D0%B5%D1%82%D0%B0%D0%B9%D0%BB%D0%B8-%D0%BD%D0%BE%D0%B2%D0%B8%D1%8F-%D0%B1%D1%8E%D1%81%D1%82-%D0%BD%D0%B0-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2%D0%B0-%D1%81%D0%BD%D0%B8%D0%BC%D0%BA%D0%B0-news865289.html", "text": "След като не се бяха появявали заедно още от началато на връзката й с Християн Гущеров, Азис отново се е сдушил с булката на бизнесмена - Светлана. Вече трета седмица изпълнителят на \"Мотел\" буквално живее с бившата плеймейтка. Първо се озова във вилата им в Гърция, която съпрузите бяха наели за лятната си ваканция. А в момента компанията, в която по традиция присъства и личният фотограф на Гущерова - Георги Малев, обитава луксозна къща с огромен басейн в покрайнините на Созопол, става ясно от снимките и сторитата на триото в социалните мрежи. И понеже любимото занимание и на Светлана, и на Азис е да кифлеят пред обектива, а и когато под ръка имат професионален фотограф, Малев бълва фотосесии на конвейр, пише \"Хотнюз\". На последното общо кадро на компанията в профила на поп фолк звездата във \"Фейсбук\", Азис е долепил гърдите си до бюста на Гущерова, който преди няколко месеца се раздели с натуралните си габарити и вече е силиконов. Смиката очевидно е селфи и това, че е направена от близо позволи на почитателите на Светлана от силния пол да се порадват на новите й придобивки. Сподели:", "date": "2019.08.25", "title": "ГОРЕЩО: Азис разкри в детайли новия бюст на Светлана Гущерова (СНИМКА)"}
{"url": "https://pik.bg/%D0%B0%D0%B3-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%BF%D0%BE%D0%BB%D1%83%D1%87%D0%B8-%D0%B4%D0%B0%D1%80%D0%B5%D0%BD%D0%B8%D0%B5-news865282.html", "text": "Сдружение „Аз вярвам и помагам\" направи поредното си дарение от предадени за рециклиране пластмасови капачки. С парите от кампанията за АГ болницата във Варна бяха купени родилно легло и ново поколение пациентски монитор. Варненската АГ болница лекува пациенти от цяла Североизточна България, а неонатолозите спасяват живота на недоносени бебета с екстремно ниско тегло. Затова дарението е важно и за медиците, и за пациентите. В кампанията „Аз вярвам и помагам\" са участвали над половин милион души. Медицинска апаратура ще получи и отделението по детска хирургия във варненската болница „Св. Анна\". Следващата кампания на сдружението за събиране на пластмасови капачки ще се проведе на 28 септември пред Катедралния храм във Варна. Сподели:", "date": "2019.08.25", "title": "АГ болницата във Варна получи дарение"}
{"url": "https://pik.bg/%D0%BA%D0%BB%D0%B8%D0%B5%D0%BD%D1%82-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D1%84%D0%B8%D0%BB%D0%B8%D0%BF-%D0%BF%D0%BB%D0%B5%D0%B9%D0%BD-%D0%BF%D1%80%D1%8A%D1%81%D0%BA%D0%B0-5000-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B5%D1%86-%D0%B7%D0%B0-%D0%BD%D0%B0%D1%88-%D1%84%D1%80%D0%B8%D0%B7%D1%8C%D0%BE%D1%80---%D0%B5%D1%82%D0%BE-%D0%BA%D0%BE%D0%B9-%D0%B2%D0%B0%D0%BF%D1%86%D0%B0-%D0%BA%D0%BE%D1%81-news864224.html", "text": "Световноизвестният дизайнер Филип Плейн се оказа фен на коафьор №1 в България Венелин Кондаков. Нашето момче за пореден път се озова в дома на 41-годишния германец в Кан, за да се погрижи за косите на любимите му жени - новата му половинка и неговата майка. Според слуховете Плейн пръскал по 10 бона на месец за косите на нежната част от семейството му, поверени изцяло на Венелин. В светските среди се шушука, че нашенецът е посрещнат буквално като принц в имението на Филип Плейн в Кан, а самият дизайнер бил категоричен, че Венелин е царят на екстеншъните и изсветляването. В средите пък са категорични, че Кондаков спокойно може да бъде наречен личният фризьор на дизайнер. Самият Плейн официално разкри, че се доверява на професионализма на Кондаков и в официалния си профил в социалната мрежа \"Инстаграм\" публикува видео, в което е отбелязал българина. От кадрите става ясно, че двамата се намират в луксозното имение на дизайнера, като релаксират със сладки приказки и филм. Ден по-късно Кондаков качи снимки с дизайнера и неговата майка. Припомняме, че миналата година в уебпространството се появи фотос на моделката Юстина Градек и Венелин, заснет отново в къщата на Плейн по времето, когато той и красавицата бяха двойка. Венелин е сочен за най-добрият фризьор у нас, а за косите му се доверяват Николета Лозанова, певицата Тита, редица фолк диви, поетът Папи Ханс и много други дами известни в светското пространство у нас, пише \"Хотарена\". Сподели:", "date": "2019.08.25", "title": "КЛИЕНТ ЗА МИЛИОНИ: Филип Плейн пръска 5000 евро на месец за наш фризьор - ето кой вапца косите на любовницата и майката на дизайнера (СНИМКА)"}
{"url": "https://pik.bg/%D0%B1%D0%B8%D0%BE-%D1%8F%D0%BF%D0%BE%D0%BD%D1%86%D0%B8-%D1%81%D0%BD%D0%B8%D0%BC%D0%B0%D1%82-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%BD%D0%B0-%D1%80%D0%B8%D0%BC%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0-news865205.html", "text": "Екип на частна японска телевизия е в България, за да снима филм за биоземеделието ни. Част от сценария включва и посещение на столичния био пазар на Римската стена. Там далекоизточните гости успяха и да похапнат от артикулите, предлагани от нашите производители. Сподели:", "date": "2019.08.25", "title": "БИО: Японци снимат продукти на Римската стена"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D1%8E%D0%B1%D0%BE%D0%B2%D0%BD%D0%B8%D1%8F%D1%82-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D0%BA%D0%BE%D0%B7%D0%B8%D1%80%D0%BE%D0%B7%D0%B8%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B7%D0%B0--news864881.html", "text": "Какво я чака всяка зодия на любовния фронт през септември вещае топ астроложката Алена за читателите на ПИК: ОВЕН Несемейните да очакват запознанства и среща с хора, които ги привличат, но със сигурност няма да са щастливи, ако вземат решение за връзка подвластно на емоция. Ако сте решили да сключите брак, месецът не е подходящ, а компромисните дати са 3 и 24 септември /вторник - ден на Марс/, 12 и 19 септември /четвъртък - ден на Юпитер/, 6 септември (петък - ден на Венера) и 1 и 15 септември (неделя - ден на Слънцето). ТЕЛЕЦ Несемейните да се огледат и да намерят своята половинка, или да решат да останат с партньора, с когото са от години, ако се разбират и са доказали чувствата си, както и да се решат да създадат семейство. Ако имате намерение да сключвате брак подходящите дни са 2, 9, 23 септември / понеделник - ден на Луната/, 11 и 18 септември /сряда - ден на Меркурий/, 13, 20, 27 септември (петък - ден на Венера) и 8, 22, 29 септември (неделя - ден на Слънцето). БЛИЗНАЦИ Несемейните може без усложнения да прекратят връзката си, ако са с неподходящ партньор, Ако са самотни имат шанса да срещнат партньор, който отговаря на интелекта и представите им за щастие. Предпазливостта при избора е задължителна. Ако сте решили да създадете семейство през месеца, подходящите дати са 3 и 10 септември /вторник - ден на Марс/, 4 септември /сряда - ден на Меркурий/, 12 и 19 септември /четвъртък - ден на Юпитер, 13 септември (петък - ден на Венера) или 1 и 8 септември (неделя - ден на Слънцето). РАК Несемейните да очакват познанства, но да не бързат с обещания за брак, особено ако някой цели да се обвърже с тях заради лична изгода. По-добре е да са още малко самотни, но не и нещастни и да не се поддават на увещанията на роднини и приятели, че ще са щастливи. Подходящите дни за сключване на брак са 9 и 16 септември /понеделник - ден на Луната/, 3 септември /вторник - ден на Марс/, 18 и 25 септември / сряда - ден на Меркурий/, 13 и 27 септември (петък - ден на Венера) или 22 и 29 септември ( неделя - ден на Слънцето). ЛЪВ Несемейните, дори и при не малко познанства, нямат шанса да срещнат подходящ партньор, а ако са убедени, че го имат до себе си, през този месец ще установят, че е изтъкан от недостатъци. Не е изключено да се разделят. Ако имате намерение да сключвате брак през септември, може да го сторите компромисно на 2 септември / понеделник - ден на Луната/, 18 септември /вторник - ден на Марс/, 11 септември /сряда - ден на Меркурий, 20 септември (петък - ден на Венера) или на 1, 8 и 15 септември (неделя - ден на Слънцето). ДЕВА Несемейните може да решат да обявят годежа си или да създадат семейство, но да не забравят че са орисани да срещнат половинката си по време на пътуване може и зад граница. Ако сте решили да сключвате брак през този месец, изберете 9, 16, 23 /понеделник - ден на Луната/, 18 и 25 септември / сряда - ден на Меркурий/, 5 и 19 септември /четвъртък - ден на Юпитер, 20 и 27 септември ( петък - ден на Венера) или 1 и 29 септември (неделя - ден на Слънцето). ВЕЗНИ Несемейните, които имат сериозна връзка да не прекаляват с критиката си, а тези, които сега откриват партньора си да са предпазливи и да не бързат с обещания за годеж или брак. Месецът е добър за създаване на семейство, а подходящите дати са 9 септември /понеделник - ден на Луната/, 17 септември /вторник - ден на Марс/, 4 септември /сряда ден на Меркурий/, 13 септември (петък - ден на Венера) и 8 септември (неделя - ден на Слънцето). СКОРПИОН Несемейните могат да намерят своята половинка, стига да искат да се сбогуват със самотата си, на която са се обрекли сами заради страховете си. Месецът позволява правилна преценка при запознанства. Подходящи за създаването на семейство са 24 септември /вторник - ден на Марс/, 18 септември /сряда- ден на Меркурий/, 26 септември / четвъртък - ден на Юпитер/, 27 септември (петък - ден на Венера) или 22 септември ( неделя - ден на Слънцето). СТРЕЛЕЦ Несемейните имат шанса да срещнат духовно близък партньор, но не бива да са прибързани с решението си за обвързване. Месецът е добър за създаване на семейство. Ако имате намерение да сключвате брак, подходящите дати са 16 и 23 септември /понеделник - ден на Луната/, 3 и 17 септември /вторник - ден на Марс/, 18 и 25 септември /сряда - ден на Меркурий/, 27 септември ( петък - ден на Венера) или 8 септември ( неделя - ден на Слънцето). КОЗИРОГ Несемейните, които имат сериозна връзка, може да решат да сключат брак, ако са сигурни в чувствата си, или да се влюбят неочаквано и да я прекратят. Да внимават, защото може тази, която приключват да е с подходящия партньор. Подходящите дати за сватбена церемония са 10, 17, 24 септември /вторник - ден на Марс/, 4 септември /сряда - ден на Меркурий/, 6, 13, 27 септември (петък - ден на Венера) или 22 септември (неделя - ден на Слънцето) ВОДОЛЕЙ Несемейните, които имат сериозна интимна връзка, могат да сключват брак през този месец, но може неочаквано да осъзнаят, че отношенията им са изчерпани и е време да ги прекратят. Подходящите дати, за да сключите брак са и 16 и 30 септември /понеделник - ден на Луната/, 3 септември /вторник - ден на Марс/, 5 и 12 септември /четвъртък - ден на Юпитер/, на 6 и 27 септември ( петък - ден на Венера) и на 15 и 22 септември ( неделя - ден на Слънцето). РИБИ Несемейните може да срещнат половинката си, но ги съветвам каквито и разочарования да са изживели преди това да не се впускат веднага в обещания за бърз брак, особено ако желанието им е за брак по сметка, дори и с цената на не до там щастливо бъдеще. Подходящи за сключване на брак са 2 и 16 септември /понеделник - ден на Луната/, 17 и 24 септември / вторник - ден на Марс/, 4 и 25 септември /сряда - ден на Меркурий/, 13 и 20 септември ( петък - ден на Венера) и 22 и 29 септември (неделя - ден на Слънцето). Сподели:", "date": "2019.08.25", "title": "САМО В ПИК! Любовният хороскоп за септември на топ астроложката Алена: Козирозите готови за Менделсон, овните - в капана на фатално привличане"}
{"url": "https://pik.bg/%D1%83%D0%BD%D0%B8%D0%BA%D1%83%D0%BC-%D1%81%D0%BE%D1%84%D0%BA%D0%B0-%D1%84%D0%B5%D0%BD%D0%BA%D0%B0-%D0%BD%D0%B0-%D1%81%D0%B0%D0%B4%D0%BE-%D0%BC%D0%B0%D0%B7%D0%BE---%D0%B2%D1%8A%D1%80%D0%BD%D0%B0%D0%BB%D0%B0-%D1%81%D0%B5-%D0%BF%D1%80%D0%B8-%D0%B3%D1%80%D0%B8%D0%BD%D0%B3%D0%BE-%D0%B7%D0%B0%D1%89%D0%BE%D1%82%D0%BE-%D0%B1%D0%B8%D0%BB-%D0%BC%D0%B0%D0%B9%D1%81%D1%82%D0%BE%D1%80-%D0%BD%D0%B0-%D0%B3%D1%80%D1%83%D0%B1%D0%B8%D1%8F-%D1%81%D0%B5%D0%BA%D1%81-news865288.html", "text": "Всички приятели на Софи Маринова са шокирани, че тя отново се върна при Гринго, след като той веднъж я острига до голо, два пъти троши ръцете й и десетки пъти я пребиваше. Софка разказвала пред приятелки, че Гринго наистина е садист, но след побой на нея много и харесвал сексът с него, разкриват източници на \"Хотарена\", близки до ромската перла. Певицата била фенка на грубия секс, а Гринго бил майстор в тази работа. Тя стоически издържала на побоищата, като най-тежко е пострадала след концерт в Брюксел. Агресивният мачо така я потрошил, че се наложило да кърпят ръката й с 15 шева. Костите й били надробени, а операцията - неизбежна. Певицата дори не криела големите и грозни белези. Най-големият от тях бил 18 см., започвал от лакътя и стигал до китката й. Въпреки сериозните драми след развода и жалбите в полицията, Софка прибра бившия си съпруг. Така двамата станаха рекордьори по краткотраен брак, развод и нова грандиозна сватба, пише седмичник. И всичко това в рамките на една година. Феновете на певицата избухнаха с гневни коментари по адрес на Софка: \"Следващия път да ти счупи главата, а не ръката, че да ти дойде акъла и да не си с този боклук\", изпаднаха в крайност някой от тях. Сподели:", "date": "2019.08.25", "title": "УНИКУМ: Софка фенка на садо-мазо - върнала се при Гринго, защото бил майстор на грубия секс"}
{"url": "https://pik.bg/%D1%83%D0%B6%D0%B0%D1%81-%D0%BD%D0%B0-%D0%BF%D1%8A%D1%82%D1%8F-%D0%B1%D0%B5%D0%B1%D0%B5-%D0%B5-%D1%81%D1%80%D0%B5%D0%B4-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%BC%D0%B5%D0%BB%D0%B5-%D0%B4%D0%BE-%D0%B3%D0%BA%D0%BF%D0%BF-%D0%BC%D0%B0%D0%BA%D0%B0%D0%B7%D0%B0-news865373.html", "text": "Ужасите по българските пътища не секват. Бебе е сред пострадалите при кървавото меле до ГКПП \"Маказа\". Четирима са пострадалите при катастрофата в района на село Първица. Това съобщиха от ОДМВР - Кърджали. Сред тях са мъж на 30 години, 20-годишна жена и дете на 1 година. Те са пътували в лек автомобил „Опел”, катастрофирал тази сутрин около 6,30 часа в района на село Първица. Пострадалите са откарани от екипи на ЦСМП в болницата в Кърджали. Четвъртият пострадал е от лек автомобил „Пежо”. Екипи на полицията в Кирково отклоняват движението през село Първица към ГКПП „Маказа” и през село Подкова към Кърджали. Екип на пожарната служба в Подкова помогнал за изваждане на пострадал, обезопасил района и почистил пътното платно. Извършва се оглед на мястото на произшествието. Сподели:", "date": "2019.08.25", "title": "УЖАС НА ПЪТЯ: Бебе е сред пострадалите при кървавото меле до ГКПП \"Маказа\""}
{"url": "https://pik.bg/%D1%87%D0%B5%D1%81%D0%BD%D0%B0-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D0%B5%D0%BA%D0%B2%D0%B0%D0%B4%D0%BE%D1%80-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-news865380.html", "text": "Четирима души загинаха, след като малък самолет \"Чесна 182\" се разби в района на Амазонската джунгла в Еквадор, съобщи АФП, като се позова на местните власти. На борда на машината пътували пилот и трима пътници. До момента причината за тежкия инцидент не е ясна, но е започнало разследване. Останките на самолета са намерени в югоизточната част на страната. Военни и спасителни екипи са успели да открият машината след операция, продължила часове наред. Сподели:", "date": "2019.08.25", "title": "\"Чесна\" се разби в Еквадор, четирима загинаха"}
{"url": "https://pik.bg/%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B8%D0%BB%D1%8A%D1%80-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news865220.html", "text": "Дилър на наркотици е задържан от служители на сектор „Противодействие на криминалната престъпност“ при ОДМВР - Пазарджик, съобщават от местната полиция. Действията на полицейските служители са проведени под наблюдението на прокурор от Окръжната прокуратура в Пазарджик. След усърдна работа в рамките на няколко месеца криминалистите пристъпили към реализация. При проверка в жилището на 40-годишния К.К. от Пазарджик органите на реда открили около 84 грама суха листна маса, която при направения полеви наркотест е реагирала положително на марихуана. Открити са още електронна везна, металдетектор, старинна монета, нерегистрирана пневматична пушка. Мъжът е криминално проявен, стар познайник на органите на реда, наркозависим. Извършвал е престъпната си дейност освен в областния град и в региона, като е разпространявал основно марихуана, амфетамин и метадон. Предстои да се установи и дали откритата пневматична пушка не е преработена за стрелба с малокалибрени боеприпаси. Арестът на дилъра е удължен от прокурор със 72 часа. Малко по-късно съдът е наложил и най-тежката мярка за неотклонение - „задържане под стража“. Продължават процесуалните действия за документиране на престъпната му дейност. Сподели:", "date": "2019.08.25", "title": "РЕЦИДИВИСТ: Задържаха дилър на наркотици в Пазарджик"}
{"url": "https://pik.bg/%D0%BF%D0%BE%D0%BA%D0%B0%D0%BD%D0%B8%D1%85%D0%B0-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B0%D1%82%D0%B0-%D0%B7%D0%B0-50-%D0%B0%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BD%D0%B0-%D0%B4%D1%8A%D0%BB%D0%B3%D0%BE%D0%BF%D0%BE%D0%BB-news865296.html", "text": "Заместник министър-председателят по обществения ред и сигурността и министър на отбраната Красимир Каракачанов се очаква да присъства на празника за 50-тата годишнина от обявяването на Дългопол за град. Това съобщиха от Общината. От 18.00 часа в понеделник, на градския площад ще се състои тържествено откриване на бюст-паметник на Васил Левски. За мероприятието ще има организиран транспорт с маршрут за всички, които искат да присъстват от селата Арковна, Партизани и Боряна, Аспарухово, Комунари, Красимир, Цонево и Сава – от 17.00 часа. При желание за присъствие на концертите на 30-ти и 31-ви август – петък и събота, от 19.00 часа ще бъде организиран транспорт по същия маршрут. Сподели:", "date": "2019.08.25", "title": "Поканиха вицепремиера Каракачанов на тържествата за 50-ата годишнина на Дългопол"}
{"url": "https://pik.bg/%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%B0%D1%82%D0%B0-%D0%BA%D0%B0%D0%B7%D0%B0%D1%80%D0%BC%D0%B0-%D1%89%D0%B5-%D0%BF%D0%B0%D0%B7%D0%B8-%D0%BE%D1%82-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-news865285.html", "text": "Хора, които са преминали през доброволна военна служба, ще имат предимство при назначаване на работа не само в армията и МВР, но и в цялата държавна администрация. Това предвижда новият текст в Закона за резерва на въоръжените сили на Република България, предложен от вицепремиера и министър на отбраната Красимир Каракачанов. Проектозаконът предвижда доброволческата служба де е 6 месеца и ще включва начална и специална военна подготовка, а след това и служба в някое поделение. Войници ще могат да бъдат както мъже, така и жени. Те трябва да са пълнолетни, да не са осъждани или обвинени в тежко умишлено престъпление, да са завършили поне седми клас и да са под 42 г. Докато са на доброволната служба, войниците ще трябва да спазват всички ограничения за професионалните военни, но ще ползват и техните права и привилегии. Ще получават основна заплата за длъжност и звание, като точният ѝ размер ще се определя от министъра на отбраната. Освен това ще може да се запишеш войник и без да уведомяваш работодателя си, тъй като по време на службата войниците ще са защитени срещу уволнение от частния им работодател и ще се водят в неплатен отпуск, който не може да бъде отказан от шефовете. Специално заради доброволната казарма се променят Кодексът на труда и Законът за държавния служител. С промените в закона се въвежда и задължително 10-часово военно обучение всяка година за гимназистите. Сподели:", "date": "2019.08.25", "title": "Доброволната казарма ще пази от уволнение"}
{"url": "https://pik.bg/%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D1%82%D0%BE%D0%B4%D0%BE%D1%80-%D0%BD%D0%B5%D0%B4%D0%B5%D0%BB%D0%B5%D0%B2-news865295.html", "text": "Футболистът на Ботев Пловдив Тодор Неделев е получил контузия по време на петъчното занимание на \"канарчетата\", а съмненията са за много сериозна травма, пише Пловдивдерби. Според първоначалните прогнози играчът може да пропусне следващите няколко седмици, което означава, че освен за мачовете на Ботев, той най-вероятно няма да бъде на разположение и на селекционера Красимир Балъков, ако той го повика за двубоя на българския национален отбор с Англия на „Уембли”. Тодор Неделев ще мине ядрено-магнитен резонанс днес. По всяка вероятност става въпрос за контузия в менискуса. Сподели:", "date": "2019.08.25", "title": "Лоши новини за Тодор Неделев"}
{"url": "https://pik.bg/%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%BE-%D0%B1%D0%B0%D0%BD%D0%B0%D0%BD%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D1%82-news865294.html", "text": "Щамът, поразяващ плантациите на най-разпространения сорт банани „Кавендиш”, вече е в Латинска Америка. Специалистите открили плесен Fusarium TR4 на територията на Колумбия, съобщава ВВС. Известната като „панамска болест” не е опасна за човека, но е в състояние да унищожи цели сортове банани, в това число и „Кавендиш”, който е смятан за най-непретенциозен и лесен за отглеждане. В момента бананите са основен хранителен продукт и източник на доходи за милиони хора по света. Фузариозата TR4 е открита за първи път през 90-те години на миналия век в Малайзия и Индонезия, като бързо се разпространява и в Китай. Тя унищожава корените на растенията и тяхната структура. ООН предупреждава, че „панамската болест” представлява сериозна опасност и за производството на банани, тъй като не може да бъде унищожена напълно. Спорите на тази гъба може да останат в почвата в продължение на 30 години. Щамът TR4 (Tropical race 4) досега беше разпространен в Азия, Австралия и Африка, но не и в Латинска Америка, която е основен производител на банани в света. Гъбата е открита в Колумбия, а съседен Еквадор е най-големият износител на банани в света. Според учените, последствията от разпространението на зараза могат да бъдат разрушителни за региона. Затова е необходима диверсификация на производството на банани. От банановия гигант „Fyffes” твърдят, че разпространението на фузариоза TR4 може да бъде спряно, но за целта трябва да се въведат строги мерки по биозащита. За целта компанията е оборудвала охраняеми зони около плантациите си и е ограничила достъпа на посетители. Всеки, който идва в плантацията, трябва да се преобуе и да мине през вана с дезинфекциращ разтвор. Представителите на „Fyffes” заявяват, че се опитват да открият алтернативен на „Кавендиш” бананов сорт, но засега не са измислили нищо. А дали е възможно бананите да изчезнат напълно от търговската мрежа, зависи до голяма степен от това дали ще може да се контролира разпространението на „банановите болести” и да бъдат минимизирани последствията, които ураганите и бурите оказват върху банановите плантации. Сподели:", "date": "2019.08.25", "title": "Притеснително: Бананите могат да изчезнат"}
{"url": "https://pik.bg/%D1%82%D0%B2-%D0%BC%D0%B5%D0%BB%D0%BE%D0%BC%D0%B0%D0%BD%D0%B8%D1%82%D0%B5-%D0%B2-%D1%83%D0%B6%D0%B0%D1%81-%D0%B8%D0%B2%D0%B0%D0%BD-%D0%B8-%D0%B0%D0%BD%D0%B4%D1%80%D0%B5%D0%B9-%D0%BF%D1%80%D0%B5%D1%86%D0%B0%D0%BA%D0%B0%D1%85%D0%B0-%D1%81%D0%B0%D1%80%D0%BF-%D0%B8-%D0%B2%D1%8A%D1%82%D1%80%D0%B5%D1%88%D0%B5%D0%BD-%D1%87%D0%BE%D0%B2%D0%B5%D0%BA---%D1%81%D0%B2%D0%B0%D0%BB%D1%8F%D1%82-%D0%B0%D0%BA%D1%82%D1%8C%D0%BE%D1%80%D0%B0-%D1%81-%D0%B1%D0%B3-%D0%BA-news864650.html", "text": "Лоша новина за феновете на \"Вътрешен човек\" - Би Ти Ви спира сериала на 5 септември. На мястото на кримката със секссимвола с български корени Чаатай Улусой ще върви новият сезон на продуцираното от Иван и Андрей риалити \"Фермата\". От няколко дни телеманиаците залива интернет страницата на тв канала с призиви да не преустановява излъчването на любимата им поредица. До този момент към ръководството на медията са отправени онлайн към 1200 жалби. От Би Ти Ви обаче още не са обявили кога ще бъдат излъчени последните 8 епизода. \"Вътрешен човек\" и \"Сълзи от рая\" са най-гледаните сериали в БГ ефира това лято и на мнозина им се струва странно, че телевизията прекъсва единия преждевременно, пише седмичник. Филмът е важен не само за кариерата на Чаатай Улусой, който изпълнява главната роля на ченгето под прикритие в мафиотския лагер - Сарп, но и за личния му живот. Покрай снимките на продукцията той намира любовта в лицето на колежката си Дуйгу Саръшан, която зрителите на сериала познават в ролята на полицайката Сема. Според турските медии връзката им не тече много гладко - двамата ту се разделят, ту се събират... Сподели:", "date": "2019.08.25", "title": "ТВ МЕЛОМАНИТЕ В УЖАС: Иван и Андрей прецакаха Сарп и \"Вътрешен човек\" - свалят актьора с БГ корени от екран заради..."}
{"url": "https://pik.bg/%D0%B2-10-%D0%BE%D0%B1%D0%BB%D0%B0%D1%81%D1%82%D0%B8-%D0%B8%D0%BC%D0%B0-%D1%80%D0%B8%D1%81%D0%BA-%D0%BE%D1%82-%D0%BF%D0%BE%D0%B6%D0%B0%D1%80%D0%B8-%D0%BA%D0%B0%D1%80%D1%82%D0%B0-news865353.html", "text": "Естремален индекс за пожароопасност е в сила на места в 10 области на страната. Това сочи справка в сайта на Националния институт по метеорология и хидрология (НИМХ). Индексът обхваща територии от областите София, София - град, Варна, Бургас, Ямбол, Хасково, Стара Загора, Сливен, Перник, Благоевград и Пазарджик. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата останала част от страната. Този индекс означава, че са възможни много силни пожари с частично или пълно въвличане на дървесните корони. Сподели:", "date": "2019.08.25", "title": "В 10 области има риск от пожари (КАРТА)"}
{"url": "https://pik.bg/%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8-%D1%84%D0%B5%D1%81%D1%82%D0%B8%D0%B2%D0%B0%D0%BB-news865343.html", "text": "Заради провеждането на фермерски фестивал от 07,00 до 19,00 часа днес и на 20 септември се забраняват престоят и паркирането на пътни превозни средства, с изключение на автомобилите на участниците в мероприятието, както следва: - На североизточната дъга на пл. „Св. Александър Невски” между ул. „Дунав” и ул. „Оборище”. - На ул. „Оборище” между бул. „Васил Левски” и пл. „Св. Александър Невски”. Това съобщиха от пресцентъра на Столична община. От 08,00 до 19,00 часа днес и на 20 септември се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски”. Сподели:", "date": "2019.08.25", "title": "Ограничават движението в София заради фермерски фестивал"}
{"url": "https://pik.bg/%D0%BC%D0%B8%D1%81%D1%82%D0%B8%D1%87%D0%B5%D0%BD-%D0%B4%D0%B5%D0%BD-%D1%86%D1%8F%D0%BB%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%B1%D0%B8%D0%BB%D0%B0-%D0%BF%D0%BE%D1%82%D1%80%D0%B5%D1%81%D0%B5%D0%BD%D0%B0-%D0%BE%D1%82-%D1%83%D0%BD%D0%B8%D0%BA%D0%B0%D0%BB%D0%BD%D0%BE%D1%82%D0%BE-%D1%87%D1%83%D0%B4%D0%BE-%D0%B7%D0%B0-%D0%BA%D0%BE%D0%B5%D1%82%D0%BE-%D1%81%D0%B8-%D1%81%D0%BF%D0%BE%D0%BC%D0%BD%D1%8F%D0%BC%D0%B5-%D0%B4%D0%BD%D0%B5%D1%81-news865305.html", "text": "Едно еврейско момче влязло заедно с християнските деца в храма по време на причастяването с пречистите тайни на Тялото и Кръвта Христови. То пристъпило към Тайните заедно с другите деца и приело причастието. Когато си отишло вкъщи, баща му го попитал къде е било и защо закъсняло. Детето разказало цялата истина - че било в християнския храм и приело християнското причастие. Като чул това, бащата много се разгневил, хванал детето и го хвърлил в горящата пещ, в която изработвал стъкло (той бил стъклар), но на жена си не казал нищо. Междувременно майката със сълзи търсела навред сина си и го викала по име. На третия ден тя се приближила към горещата пещ и детето откликнало на нейния зов. Тогава тя с много мъки го извадила оттам и попитала: - Как си оцелял в огъня и си още жив? Момчето й разказало следното: - При мен често идваше една пресветла Жена, охлаждаше огъня и ми даваше вода. Тя ми носеше и храна, когато бях гладен. Скоро вестта за това чудо обиколила града. За него научили и цар Юстиниан и светият патриарх Мина. Момчето било кръстено заедно с майка си, а баща му, който се ожесточил и не пожелал да се кръсти, царят предал на съд като детеубиец и заповядал да бъде наказан със смъртно наказание. -  той бил презвитер при царуването на Юстиниан Велики и се грижел за странници в странноприемницата на свети Сампсон. След като патриарх Антим бил свален от престола заради еретическото си мъдруване, свети Мина като мъж правоверен, със свят живот и достоен за високия сан, бил ръкоположен за патриарх от свети Агапит, папа Римски, който по това време пребивавал в Константинопол. Докато свети Мина заемал патриаршеския престол, в Константинопол станало такова чудо. Сподели:", "date": "2019.08.25", "title": "МИСТИЧЕН ДЕН: Цяла империя била потресена от уникалното чудо, за което си спомняме днес"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%80%D0%BE%D1%84-%D0%B3%D0%B5%D0%BE%D1%80%D0%B3%D0%B8-%D0%B1%D0%BB%D0%B8%D0%B7%D0%BD%D0%B0%D1%88%D0%BA%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B3%D0%B5%D1%88%D0%B5%D0%B2-%D1%81%D0%B0-%D0%BD%D0%B5%D0%BB%D0%B5%D0%B3%D0%B8%D1%82%D0%B8%D0%BC%D0%BD%D0%B8-%D1%82%D0%B5-%D1%86%D0%B5%D0%BB%D1%8F%D1%82-%D0%B4-news865371.html", "text": "По думите му системата има нужда от промяна и това е начинът. \"Протестите срещу него са нелегитимни. Това са определен кръг от хора, които търсят дестабилизация\", коментира още той. Ще насърчавам публичността, при стрикно изпълнение на стандартите, заложени в Конституцията. Това пише в Концепцията за стратегическо управление на Прокуратурата на Република България, която единствният кандидат за главен прокурор - Иван Гешев, представи наскоро пред Висшия съдебен съвет. С това става ясно, че тенденцията от последните седмици за представяне пред обществото на доказателствен материал по дела с изключителен обществен интерес ще продължат. Основна отправна точка на неговия мандат пък ще бъде отпадането на мониторинговия доклад по правосъдието на Европейската комисия и завършването на процеса на съдебната реформа. \"Концепцията на Гешев е правилна\", заяви проф. Георги Близнашки в ефира на \"България ОН Еър\" . Сподели:", "date": "2019.08.25", "title": "ЕКСКЛУЗИВНО! Проф. Георги Близнашки изригна: Протестите срещу Гешев са нелегитимни, те целят дестабилизация"}
{"url": "https://pik.bg/%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B8%D0%B7%D0%BF%D1%80%D0%B0%D1%82%D0%B8-%D0%BF%D1%80%D0%B0%D0%B7%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%B7%D0%B0-%D0%BF%D1%80%D0%B8%D0%BD%D1%86-%D1%83%D0%B8%D0%BB%D1%8F%D0%BC-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-news865307.html", "text": "Ръководството на авиокомпанията \"Флайби\" е наредило самолет да лети без пътници 200 км, за да може принц Уилям и семейството му да пътуват в машина с нейното лого, а не с това на шотландската компания, която извършва полетите от Норич до Абърдийн от тяхно име, съобщи в .\"Дейли мейл\", цитиран от БТА. Принц Уилям трогна британците, като заведе семейството си в Шотландия на гости на кралица Елизабет Втора с пътнически самолет, за разлика от брат си Хари, който за 11 дни пътува четири пъти с частен самолет. Кралското семейство обаче не е знаело, че евтиният им полет всъщност никак не е бил екологичен. Тъй като самолетът, който обичайно е летял по линията, също се е придвижил празен след около 45 минути, двата полета са произвели общо 4,5 тона въглеродни емисии. \"Това е изключително необичайно и прави за посмешище похвалните опити на семейството да пътува по-икономично и щадящо за околната среда. Очевидно вината не е тяхна, то това е абсолютно нелепо\", каза неназован източник от транспортния сектор. Говорител на компанията авиокомпанията \"Флайби\" отрече те да са отговорни за решението, като каза, че за тази линия се оперира от \"Истърн еъруейс\". От \"Истърн еъруейс\" отговориха, че серията от полети няма значение, \"стига всички да са пътували добре\". Сподели:", "date": "2019.08.25", "title": "Авиокомпания изпрати празен самолет за принц Уилям и семейството му"}
{"url": "https://pik.bg/%D0%BD%D0%B0%D1%81%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%B1%D0%B0%D0%BD%D0%BA%D0%B0-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-news865342.html", "text": "НАСА разследва инцидент, който може да се окаже първото престъпление, извършено в космоса: незаконно влизане в чужда банкова сметка от борда на Международната космическа станция. Американската астронавтка Ан Маклейн признава, че докато е била в полет, е влязла в банковата сметка на еднополовата си съпруга, с която се намират в процес на развод. Маклейн не смята, че е извършила престъпление, съобщава New York Times. Бившата съпруга Съмър Уордън е подала във Федералната търговска комисия и в инспектората на НАСА жалба за несанкциониран достъп и кражба на лични данни. Маклейн се върна от полет в космоса през юни тази година. Според адвоката й тя просто е искала да се убеди, че няма проблеми със семейния бюджет и парите са достатъчни за плащане на сметките и грижите за сина, когото семейната двойка отглежда. Летец Маклейн и офицерът от разузнаването на военно-въздушните сили Уордън се женят през 2014 година, а през 2018 година Уордън подава документи за развод. Съгласно споразумение между държавите собственици на Международната космическа станция САЩ, Русия, Япония, Канада и Европейската космическа агенция, върху човека, намиращ се в космоса, владее правото на собствената му държава. Същото се отнася и за собствеността на борда. С развитието на космическия туризъм въпросът за наличието на строги правила за носене на наказателна отговорност става все по-актуален. До момента обаче не е имало възможност да се провери как точно функционира системата. Според НАСА досега не са получавани сведения за извършени в космоса престъпления. Сподели:", "date": "2019.08.25", "title": "НАСА разследва източване на банка от космоса"}
{"url": "https://pik.bg/%D0%B7%D0%B0%D0%BA%D0%BB%D0%B0%D1%85%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BD-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-news865334.html", "text": "Тялото на мексиканския журналист Невит Кондес Харамийо беше открито в централната част на страната с множество рани от хладно оръжие, предадоха Франс прес и Ройтерс. 42-годишният журналист беше директор на информационния портал \"Обсерваторио дел сур\". Тялото му беше открито вчера в планинска област в Техупилко, на около 122 км от столицата Мексико сити. Районът е особено опасен и в него действат престъпни групи. Кондес е публикувал статии, предизвикали напрежение с местните власти. През ноември 2018 г. и през юни тази година са му били отправни заплахи, съобщава говорителка на неправителствената организация \"Репортери без граници\". Той е поискал защита, но в крайна сметка се е отказал от нея поради бюрократичните процедури, необходими за получаването й. Според организацията \"Репортери без граница\" Мексико е най-опасната за журналистите страна в Западното полукълбо. С Кондес убитите в Мексико журналисти през 2019 г. достигат 10. Сподели:", "date": "2019.08.25", "title": "Заклаха заплашван мексикански журналист"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%B0%D0%BD%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B7%D0%B0%D1%80%D0%B0-news865318.html", "text": "- Всъщност аз все още не мога да отговоря на въпроса защо се стигна дотук, тъй като до момента нито г-н Банов, нито който и да е служител от министерството ми се е обадил с някакво официално искане за моята оставка. Аз научих за това от социалните мрежи, както предполагам и цялата общественост. Доколкото разбирам, г-н Банов е афектиран от един пост на нашата именита оперна певица Дарина Такова, в който тя коментира, че за да се яви на конкурс за преподавател в музикалното училище, трябва да пее. Тъй като тя има проблеми с гласа от много години, с това всички сме запознати, тя не може да пее. - Предисторията е, че преди повече от месец ние сме обявили конкурси за преподаватели по 12 специалности в Музикално училище \"Любомир Пипков\", едната от които е класическо пеене. За провеждането на тези конкурси има утвърдени условия и ред на провеждане, където са описани точно как протича цялата процедура. Всички работещи в момента в училището, включително и аз, сме се явявали на този конкурс. Той се провежда в три етапа - първият е писмено развиване на тема, вторият е пеене или свирене и третият е провеждане на уроци със събеседване с комисията. Безкрайно уважавам г-жа Дарина Такова. Това е един човек, който е постигнал толкова, колкото много малко музиканти, особено у нас, са постигнали. Говоря не само от мое име, а от името на цялата колегия на музикалното училище. Въобще не стои въпроса дали я уважаваме, или не, защото отговорът е ясен. Аз много се надявам да се намери някаква форма, под която тя да работи в нашето училище. Точно това споделих и с нея. Ние провеждаме непрекъснато майсторски класове, имаме преподаватели лектори, които не е необходимо да се явяват на конкурси. Искаме да намерим някаква форма, под която тя да може да преподава. Вчера, когато тя дойде да си подаде документите, аз й обясних, че един конкурс, който вече е обявен, това е една вече утвърдена процедура за работно място на учител и ние няма как да направим така, че тази процедура да бъде отменена, документално заличена или каквото и да е било друго. Има много кандидати и за нейната специалност класическо пеене, и за всички останали. Конкурсът трябва да бъде проведен по условията и реда, които са утвърдени предварително, защото в противен случай институцията се подлага под ударите на закона, победителят в един такъв конкурс не е легитимен и съответно това подкопава и доверието в закона. - Предполагам. Не съм прочела поста на г-н Банов, но в него той казва, че професионалист или певец като Дарина Такова би трябвало да е чест за всяко училище. Предполагам, че това е провокирало неговия пост и неговото искане на моята оставка. Както казах, аз не съм се чувала нито с него, нито с човек на министерството. В началото на следващата седмица ще се опитам да се срещна с г-н Банов. Знам, че Дарина Такова и преди е била канена от бившия директор на училището да преподава. Не зная под каква форма, но тя е отказала. Сега разбрах от нея по телефонен разговор, след като обявихме конкурса, че има интерес към тази позиция. Когато обаче има една процедура, която тече по някакъв установен ред, аз лично, тъй като съм поставена на това място именно за да спазвам законите, не виждам как бих могла да я отменя или променя. - Аз цитирам факти. Конкурсната процедура се провежда от много години в училищата по изкуствата. Всички преподаватели по специални предмети се явяват на такива конкурси. Всички учители, които работят в момента, също са минали през тази процедура. Особено в Национално музикално училище \"Любомир Пипков\" има преподаватели, които имат също безспорни постижения не само на наши, но и на международни сцени в своите области. Те също са се явявали на конкурси. Това е път, по който всички са минали. Не си позволявам да интерпретирам думите на министър Боил Банов, преди да се срещна с него. Знаете, че в социалните мрежи невинаги е ясно кой пише, защо пише и дали той самият го е написал този пост. Тепърва предстои да поискам такава среща, за да разбера от самия министър или от някой от кабинета причините за това негово искане. - Г-жа Такова дойде вчера да си подаде документите и като разбра каква е ситуацията, аз й обясних, че не искам да подлагам под съмнение и на оспорване цялото провеждане на този конкурс. Не мога да си позволя да заобиколя правилата, по които се провежда конкурсът. Тогава тя просто реши, че няма да подаде документите си и ги оттегли, тъй като те вече бяха заведени в училището с входящ номер. Що се отнася до поста, честно казано предполагах, че такова нещо може да се случи, защото и при предишни явявания на конкурси от страна на г-жа Такова е имало също такива нейни постове в социалните мрежи. Очаквах, че тя по някакъв начин би коментирала този случай. - Г-жа Такова е човек, когото аз не познавах лично. Вчера за първи път се срещнах с нея. Преди това веднъж съм разговаряла с нея по телефона. Наясно съм, че мястото, което заемам от 2 години насам, защото аз преди 2 години издържах конкурса за директор на Музикалното училище, предполага подобни сътресения. Аз съм човек, който се е доказал в своята област като преподавател и имам своите постижения. Това го доказват и наградите, спечелени от моите ученици и тяхната реализация. Когато си на такъв пост, обидата е нещо, което ако съществува, трябва да го запазим за себе си. - Не мога да кажа какви са ми надеждите, защото аз, обмисляйки и оглеждайки всичко, което се е случило във връзка с обявяването на тези конкурсни процедури, защото това не е само един конкурс за преподавател по класическо пеене, това са 12 специалности, до момента не съм открила нещо, което да не е спазено като процедура, като изискване, като законоустановена норма. Затова аз ще поискам тази среща не с някакви очаквания, а за да запозная г-н Банов със своята позиция, с това, което се е случило с училището, и с моите основания да направим тази процедура. Аз бих продължила контакта с Дарина Такова в името на това, нашите ученици да почерпят от нейния опит, знания и умения, но ще се опитам да обясня и моите съображения, при моите най-големи уважения към г-жа Такова, че няма как да се прескочат едни законоустановени процедури. Надявам се министърът да ме разбере. Сподели:", "date": "2019.08.25", "title": "СКАНДАЛ В КУЛТУРАТА! Министър Банов поиска оставката на шефката на Музикалното училище заради примата Дарина Такова. Нарочената за уволнение проговаря пред ПИК: Махат ме, защото спазвам законите ли?"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2%D0%B5%D1%89%D0%B0%D1%8F%D1%82-%D0%BD%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%82%D0%B5-%D0%BD%D0%B8%D1%89%D0%BE-%D0%B2%D0%B0%D0%B6%D0%BD%D0%BE-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D0%BA%D0%BE%D0%BD%D1%82%D1%83%D0%B7%D0%B8%D0%B8-news865333.html", "text": "Периода принадлежи на въздушната стихия. Засилва се жизнеността, общителността, желанието да се действа бързо, любознателността и любопитството стават по-активни. Емоциите са повърхностни, въпреки че предизвикват бурни реакции. Енергията се разпилява в безгрижно любопитство, безполезни усилия, в „нищонеправене”, за свободно развлечение. Хората са подложени на всякакви външни влияния, прекалено податливи, неспособни да мислят задълбочено и да вземат сериозни решения. Не купувайте сега вещи, които трябва дълго да ви служат, само такива с кратък срок на употреба. Уязвими са нервната система, дихателните органи, ръцете и плещите. Не носете тежко. Лесно можете да контузите пръстите на ръцете. Символ на деня са два съда с жива и мъртва вода, символизиращи енергията и живота от една страна и загубата на енергия и смъртта от друга. Този лунен ден дава възможност да се опознае мъдростта на земния живот, но не за сметка на външното проявление на силите, а за сметка на вътрешната работа в себе си и със своето подсъзнание. Девиз на деня е “Бързай бавно”. Да се избягват активността, прибързаността, суетата. Не трябва да започвате нищо ново, но може да завършите започнатото. Да не се правят нови планове. Не хабете излишни сили. Избягвайте случайните контакти и изненади. Ден на пасивност, усамотение и спокойствие. Подходящ за съсредоточаване, самовглъбяване. Опитайте се днес да видите всяка една ситуация в дълбочина. Всеки знак през този ден трябва да се възприема като указание за нещо. Работете над повишаване на духовността си. Вслушайте се в своя вътрешен глас – това е гласът на вашият ангел пазител – и в този лунен ден този глас особено силно се усеща. Вашият душевен свят сега е уязвим и чувствителен към чуждото вмешателство. Избягвайте теми за личния си живот и не разголвайте душата си. Противопоказно е да се употребяват лекарства, цигари, груба храна – всичко, което затруднява работата на мозъка. Ден за очистване от шлаките - физически и духовни. На заболявания възникнали през този ден трябва да се обърне сериозно внимание, да се окаже помощ, защото нещата могат значително да се усложнят. Общуването с близки хора е полезно и препоръчително. Добре е да пребивавате в комфортна и разпускаща обстановка. Днес бързият секс не е препоръчителен. Подходящо време за чувствен и бавен секс. Може да започнете с разпускащ масаж. Препоръчва се преди любовните игри да се пие малко червено вино. Подстрижката е крайно нежелателна. Поставя под заплаха физическото и психическо състояние. В сънищата човек се измъчва от отрицателна енергия, в тях прониква нечиста сила. – Ден, в който може да бъде измолена и получена Божията благодат. Денят способства всички начинания, особено с елемент на авантюризъм. Проблемите започват да намират своето неочаквано решение. Нищо да не се планира, плановете може да се объркат. Добре е да се помага на всеки, който се нуждае от помощ, да се осъществяват нови запознанства. Благоприятно е за пътуване, но само на къси разстояния. Ден за очистване и освобождение от всичко старо и ненужно. Луната преминава на празен ход от 10:00ч до полунощ. Не предприемайте нищо важно. Луната е в знак Близнаци до 00:06ч на26 август. 25 лунен ден от 01:01ч на 25 август до 01:48ч на 26 август 8 слънчев ден Сподели:", "date": "2019.08.25", "title": "ЗВЕЗДИТЕ ВЕЩАЯТ: Не предприемате нищо важно, пазете се от контузии"}
{"url": "https://pik.bg/%D0%B0%D0%BD%D0%B3%D0%BB%D0%B8%D1%8F-%D1%82%D1%80%D1%83%D0%BF%D0%B0-%D0%BE%D1%89%D0%B5-%D0%BA%D0%BE%D1%80%D0%B0%D0%B1%D0%B8-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-news865325.html", "text": "Нов британски военен кораб е бил разположен в Персийския залив - стратегически регион, който е в центъра на напрежението с Иран, предаде Франс прес. Британското министерство на отбраната съобщи, че разрушителят \"Дифендър\" (\"Защитник\") \"ще се присъедини към усилията на Кралския флот, за да осигури преминаването в пълна безопасност на корабите в Близкия изток\". \"Обединеното кралство е готово да защитава свободата на корабоплаването всеки път, когато тя е подложена на изпитание\", подчертава в комюникето британският министър на отбраната Бен Уолъс. \"Дифендър\" е отплавал на 12 август от Портсмут, Англия, заедно с друг британски военен кораб, \"Кент\". Те ще действат \"заедно с международните партньори в рамките на новата международна мисия за морска сигурност\", се казва още в комюникето. В началото на месеца Великобритания обяви, че участва в операцията, инициирана от Съединените щати, припомня Франс прес. Друг британски военен кораб, \"Монтроуз\", остава базиран в региона и до момента е преминал Ормузкия проток над 30 пъти, отбеляза британското министерство на отбраната. Напрежението в стратегическия регион се засили след изтеглянето на Съединените щати през май миналата година от международното споразумение за иранската ядрена програма, последвано от възстановяване на тежки американски санкции срещу Иран. През лятото в Персийския залив бяха извършени атаки срещу петролни танкери, за които Вашингтон обвини Техеран. Иран отрича, припомня Франс прес. На 19 юли Техеран задържа шведски танкер, плаващ под британски флаг - 15 дни след задържането на ирански танкер от властите в британската територия Гибралтар. Иранският танкер бе освободен миналата седмица и плава на изток в Средиземно море, като САЩ са издали заповед за задържането му. Сподели:", "date": "2019.08.25", "title": "Англия трупа още кораби в Персийския залив"}
{"url": "https://pik.bg/%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D0%BF%D1%8A%D1%80%D0%B2%D0%B8-%D1%81%D0%BC%D1%8A%D1%80%D1%82%D0%B5%D0%BD-%D1%81%D0%BB%D1%83%D1%87%D0%B0%D0%B9-%D1%81%D0%BB%D0%B5%D0%B4-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%86%D0%B8%D0%B3%D0%B0%D1%80%D0%B8-news865302.html", "text": "Първи смъртен случай в САЩ, свързан с използването на електронни цигари. Пациентът е починал след развитие на тежко респираторно заболяване. Американските здравни власти предупреждават за нарастване през последните месеци на случаите с усложнения от използване на електронни цигари. Данните за починалия пациент са оскъдни. След използване на електронна цигара, мъжът бил приет в болница в Илинойс с белодробно заболяване, което здравните власти нарекоха \"необяснимо\". В щата се проверяват още 21 случая. Пациентите са предимно мъже на възраст между 17 и 38 години. Засегнатите имат сходни симптоми - кашлица, задух, умора. При някои заболяването е съпроводено с повръщане и диария. През последните два месеца в САЩ са регистрирани 193 случая на белодробни заболявания, за които се предполага, че са причинени от \"пушенето\" на електронни цигари. Все още не е ясно коя съставка причинява усложненията. В електронните цигари няма катран и въглероден оксид, които са канцерогенни. Още преди година от Американската академия на науките предупредиха, че частиците, които се отделят от парата може да са \"потенциално токсични\". Според Асоциацията на производителите на електронни цигари белодробните усложнения най-вероятно са причинени от използването на синтетични наркотици. Сподели:", "date": "2019.08.25", "title": "Регистрираха първи смъртен случай след употреба на електронни цигари"}
{"url": "https://pik.bg/%D0%B6%D0%B5%D0%BD%D0%B0-%D0%BF%D0%BE%D0%B8%D1%81%D0%BA%D0%B0-%D1%80%D0%B0%D0%B7%D0%B2%D0%BE%D0%B4-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%B9-%D0%B1%D0%B8%D0%BB-%D1%82%D0%B2%D1%8A%D1%80%D0%B4%D0%B5-%D0%BB%D0%B0%D1%81%D0%BA%D0%B0%D0%B2-news865355.html", "text": "Жителка на Обединените арабски емирства подаде молба за развод, тъй като не издържала на прекомерната любов на съпруга си, пише вестник Khaleej Times. Жената не била щастлива, че през годината на брачния им живот не са се карали и съпругът никога не й е крещял и винаги бил мил. В същото време тя се възмутила, че съпругът й понякога помагал с почистването на къщата въпреки факта, че тя не е поискала такава помощ, а също така дори готвел за нея. \"Искам да споря, дори да се карам понякога и да не живея комфортен живот в послушание. Искам да споря поне веднъж, но това е невъзможно с моя романтичен съпруг, който винаги ми прощава и прави подаръци\", признава жената. Мъжът, от своя страна, вярва, че не е направил нищо лошо и просто е искал да бъде идеален съпруг. Той каза, че жена му веднъж му направила забележка за наднорменото му тегло, след което той се поставил на диета и започнал да спортува. Съпругът поиска съдията да препоръча на жената да оттегли иска си. В крайна сметка магистратите отложиха разглеждането на делото, за да дадат възможност на съпрузите да се помирят. Сподели:", "date": "2019.08.25", "title": "Жена поиска развод, съпругът й бил твърде ласкав"}
{"url": "https://pik.bg/%D0%BF%D0%B5%D1%82-%D1%81%D1%8A%D0%B2%D0%B5%D1%82%D0%B0-%D0%BA%D0%B0%D0%BA-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D0%BC%D0%B5-%D0%B1%D0%B5%D0%B7-%D1%81%D1%82%D1%80%D0%B5%D1%81-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5-%D0%B8-%D0%BD%D0%B5%D1%80%D0%B2%D0%B8-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82-news865222.html", "text": "Сезонът, в който се намираме, е един от най-подходящите за отпуски и откриване на непознати и далечни места. До тях обаче най-често стигаме със самолет, а летенето само по себе си е стресово за тялото и психиката ни. Има толкова много неща, за които да мислим преди и по време на полет. Как да намалим главоболията около пътуването? В канала \"Как да\" във  vbox7 може да видите няколко практични съвета: Често имаме навика да носим документите и парите си в по-малка чанта от основния ръчен багаж, за да ги държим винаги под око. Това обаче означава, че има още едно нещо, за което да се притеснявате и да следите дали е с вас. Сложете ценностите просто в джоба на раницата. До всички летища лесно може да се стигне с помощта на градския транспорт, но стига предварително да знаем как. Много приложения дори предлагат точните разписания на автобусите и влаковете, затова винаги им хвърляйте по едно око вечерта преди полет. Това е най-лошото нещо, което може да си причините като турист. Повечето летища имат твърде неудобни столове по чакалните и рискувате да се чувствате отвратително на другия ден. Ако все пак се налага да пренощувате на летищата, проучете цените на VIP зоните, където мебелите са доста по-удобни. След целия стрес на проверките преди полет лесно можем да влезем в някой безмитен магазин. Лъскавите витрини, богатият избор, всичко това ни блазни, но и лесно можем да загубим ориентация за времето. Когато сме в чужбина е най-добре е да се храним с местната храна. Но проблемът е, че никога не знаем как ще ни понесе тя. Затова по-добре внимавайте какво ядете преди полет, за да няма неприятни изненади. Сподели:", "date": "2019.08.25", "title": "Пет съвета как да пътуваме без стрес, главоболие и нерви със самолет"}
{"url": "https://pik.bg/%D0%BF%D0%BE%D0%BC%D0%BE%D1%89%D0%BD%D0%B8%D1%86%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D1%82%D0%BF%D1%80%D0%B0%D0%B2%D1%8F%D1%82-%D0%BA%D1%80%D0%B8%D1%82%D0%B8%D0%BA%D0%B8-%D1%81%D1%80%D0%B5%D1%89%D1%83-%D0%BE%D0%BA%D0%B0%D0%B7%D0%B2%D0%B0%D0%BD%D0%B8%D1%8F-%D0%BE%D1%82-%D0%BC%D0%B0%D0%BA%D1%80%D0%BE%D0%BD-%D0%BD%D0%B0%D1%82%D0%B8%D1%81%D0%BA-news865354.html", "text": "По данни на американския вестник в частни разговори представителите на администрацията на САЩ са критикували Макрон за опитите да склони Тръмп да обсъжда теми като климатичните промени и развитието на Африка. Те са били недоволни и от инициативата на френския президент за разговор на четири очи в Биариц, който не е бил планиран предварително. На тази среща Макрон е настоял да бъдат обсъдени екологични проблеми, включително пожарите в Амазония. Още след пристигането на Тръмп европейските лидери го предупредиха, че търговските войни представляват опасност за световната икономика и вредят на всички, отбелязва Франс прес. Неочаквано британският премиер Борис Джонсън също заяви, че митническата война между Пекин и Вашингтон го притеснява и смята този подход за неправилен. Джонсън се надява да сключи с Тръмп голямо търговско споразумение след Брекзита, припомня АФП. Членове на администрацията на президента на САЩ Доналд Тръмп отправят критики към френския му колега Еманюел Макрон за опит да окаже натиск над Тръмп преди срещата на Г-7 във френския град Биариц, съобщава в. \"Уолстрийт джърнъл\", цитиран от ТАСС. Сподели:", "date": "2019.08.25", "title": "Помощници на Тръмп отправят критики срещу оказвания от Макрон натиск"}
{"url": "https://pik.bg/%D1%82%D1%8A%D1%80%D0%B6%D0%B8%D1%89%D0%B0%D1%82%D0%B0-%D0%BE%D1%82%D1%87%D0%B8%D1%82%D0%B0%D1%82-%D1%81%D0%BF%D0%B0%D0%B4-%D0%BD%D0%B0-%D1%86%D0%B5%D0%BD%D0%B8%D1%82%D0%B5-news865358.html", "text": "Индексът на тържищните цени (ИТЦ), който отразява цените на хранителните стоки на едро, падна тази седмица до ниво 1,348 пункта, съобщава Държавната комисия по стоковите борси и тържищата (ДКСБТ). Базовото ниво на индекса - 1,000, е от 2005 година. Миналата година през август, когато цените на плодовете и зеленчуците сезонно се понижават, ИТЦ падна до 1,311 пункта. Оранжерийните домати поскъпват тази седмица с 17,1 на сто, до 1,60 лева за килограм, а цената на оранжерийните краставици пада с 25,0 на сто, до 1,29 лева за килограм. Картофите поевтиняват с 3,3 на сто и се продават по 0,58 лева за килограм. Морковите поевтиняват с 4,2 на сто и се търгуват по 0,68 лева за килограм. Зелето поевтинява с 2,1 процента до 0,47 лева за килограм. Цената на тиквичките пада с 9,2 на сто до 0,59 лева за килограм. Цената на зелените чушки се качва с 5,5 процента до 1,15 лв./кг. Червените чушки поевтиняват тази седмица с 5,3 на сто до 1,44 лева за килограм. Ябълките поевтиняват с 2,9 на сто, до 1,02 лв./кг. Лимоните се продават по 2,76 лева за килограм. Цената на прасковите намалява с 4,1 процента до 1,16 лева за килограм. Дините се продават по 0,42 лева за килограм на едро, а пъпешите - по 0,83 лева за килограм. Кравето сирене се търгува по 6,20 лв./кг; кашкавалът, тип \"Витоша\", се купува по 10,60 лв./кг. Олиото се продава по 1,99 лева за литър. Каймата поскъпва с 1,6 на сто и се търгува по 5,14 лева за килограм. Пакетче краве масло от 125 грама се продава по 2,28 лева. Пилешкото замразено месо поевтинява с 0,5 на сто до 4,11 лева за килограм на едро в края на седмицата. Захарта се търгува по 1,25 лв./кг, а брашното, тип \"500\", поскъпва с 2,0 на сто до 1,01 лева за килограм. Цената на ориза се понижава с 0,5 на сто до 1,96 лева за килограм. Яйцата се продават средно по 0,19 лева за брой. Сподели:", "date": "2019.08.25", "title": "Тържищата отчитат спад на цените"}
{"url": "https://pik.bg/%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BB%D0%B0%D1%88%D0%B8-%D0%B5%D1%81-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-37-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-news865329.html", "text": "Британският премиер Борис Джонсън планира да предупреди европейските лидери, че няма да изплати 30 милиарда лири (37 милиарда долара), предвидени в споразумението за Брекзит, ако те не приемат промяна на условията на сделката, пише в. \"Мейл он сънди\", цитиран от Ройтерс и ТАСС. Ако Великобритания напусне ЕС без споразумение, според британските юристи правителството в Лондон ще трябва да плати на Брюксел само 9 милиарда лири (11 милиарда долара) вместо 39 милиарда (48 милиарда долара), съобщава вестникът. Това се дължи на факта, че няма да има разходи, свързани с преходния период. Според британският вестник при липса на компромис по въпроса за условията на Брекзит съгласуваната с Брюксел сума може да бъде съкратена дори до 7 милиарда лири (8,6 милиарда долара). Британският премиер Борис Джонсън обеща да напусне ЕС без споразумение на 31 октомври, ако Брюксел не приеме главното искане на Лондон - да изключи от спроазумението предпазната клауза за Северна Ирландия. Сподели:", "date": "2019.08.25", "title": "Джонсън плаши ЕС, че няма да плати 37 млрд. долара по Брекзит"}
{"url": "https://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%B1%D1%83%D0%BB%D0%B8%D1%85%D0%B0-%D0%B7%D0%B0%D0%B3%D0%B0%D0%B4%D0%BA%D0%B0-%D1%81-%D0%BC%D0%B5%D1%82%D0%B0%D0%BD-%D0%BF%D0%BE%D0%B4-%D0%BE%D0%BA%D0%B5%D0%B0%D0%BD%D0%B0-news865399.html", "text": "Специалисти от океанографския институт Удс хоул в Масачузетс разкриха загадка, свързана с появата на огромен резервоар с метан под океанското дъно на нашата планета, съобщи Сайънс алърт. Откритият механизъм може да е от решаващо значение за появата на живот на други планети. Учените са изследвали 160 фрагмента от скали от горния слой на земната мантия и долния слой на земната кора. Образци били взети от хребети и зони на субдукция, в които океанската кора се подпъхва под континенталната, както и от офиолити - стигнали до повърхността останки от древна океанска кора. Резултатите от спектроскопския и микроскопския анализ показали, че почти във всички проби има натрупване на метан и вода. Учените поясниха, че метан се образува, когато, просмуквайки се през дълбоководни скали, морска вода попада във вътрешността на минерала оливин, който се съдържа в магмените скали. Когато минералът започне да изстива, съдържащата въглероден диоксид вода влиза в химична реакция, известна като серпентинизация. По мнението на специалистите този механизъм може да обясни натрупването на метан на други планети. Освен това при освобождаването на достатъчно количество водород и метан може да се поддържа съществуването на микробни екосистеми. Серпентинизацията може да стане важен фактор за развитие на живот и на Земята. Сподели:", "date": "2019.08.25", "title": "Учени разбулиха загадка с метан под океана"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B8-%D0%BC%D0%B0%D0%BB%D1%8A%D0%BA-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D1%85%D0%B0-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-%D0%B8-%D1%80%D0%B0%D0%BD%D0%B5%D0%BD%D0%B8-news865460.html", "text": "Хеликоптер и малък самолет катастрофираха в Майорка и вероятно жертвите са най-малко пет, съобщи Ей Би Си. Инцидентът се е случил в района на община Инка. На мястото на случилото се пристигнали полицаи и медици. По информация на Europa Press има и няколко ранени. Засега няма категорична информация за броя на жертвите. Сподели:", "date": "2019.08.25", "title": "Трагедия във въздуха: Хеликоптер и малък самолет катастрофираха, има жертви и ранени"}
{"url": "https://pik.bg/%D1%85%D0%B8%D1%82-%D1%81%D0%BC%D0%BE%D0%BA%D0%B8%D0%BD%D0%BE%D0%B2%D0%BE-%D0%BA%D0%B0%D1%84%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80-%D0%BD%D0%B0-%D0%BE%D0%B1%D0%BE%D1%80%D0%B8%D1%89%D0%B5-%D0%B4%D0%BD%D0%B5%D1%81-news865465.html", "text": "За пореден път Фермерският пазар в София предложи уникални продукти на своите клиенти. Пазарът традиционно се провежда в последната неделя на всеки месец. Днес мястото беше на ул. „Оборище“, зад храм „Александър Невски“. На пазара има огромно количество пресни плодове и зеленчуци, които са характерни за лятото - огромни дини, пъпеши, праскови, смокини и др. Млечните продукти също не им отстъпват. Голям интерес предизвикаха плодоледа и смокиново кафе. Плодоледът е изработен само от плодове. Както винаги, пазарът организира арт работилници за деца и възрастни. Сподели:", "date": "2019.08.25", "title": "Хит! Смокиново кафе предлагат на фермерския пазар на Оборище днес"}
{"url": "https://pik.bg/%D1%81%D1%82%D0%B0%D0%BD%D0%B0-%D1%8F%D1%81%D0%BD%D0%BE-%D0%BA%D0%BE%D0%B9-%D0%B5-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D0%BD%D0%B8%D1%8F%D1%82-%D0%BD%D0%B0-%D1%83%D0%BB%D0%B8%D1%86%D0%B0-%D0%B2-%D0%B1%D0%B5%D1%80%D0%BB%D0%B8%D0%BD-%D0%BC%D1%8A%D0%B6-news865411.html", "text": "Германската полиция разследва приличащо на екзекуция убийство в парк в Берлин. Трупът е на грузинец, за когото се твърди, че е бил командос и ветеран от войната в Чечня, предаде АФП. Полицията арестува 49-годишен заподозрян от руската република Чечня за извършеното в петък убийство на Зелимхан К. (41), както бе идентифицирана жертвата от медиите. Убиецът подходил отзад към Зелимхан, който вървял към джамия, прострелял го два път и избягал с велосипед след престъплението, което свидетел описа като „екзекуция“. Полицейски водолази по-късно извадиха пистолет „Глок“, перука и велосипед от близката река Шпрее, съобщи „Билд ам Зонтаг“. В дома на заподозрения е била открита голяма сума пари, твърди в. „Тагесшпигел“. Убитият бил ветеран от втората Чеченска война (1999-2009), който по-късно служил в грузинска антитерорстична част. През 2012 г. тази част участвала в операция срещу екстремисти, държащи заложници в клисурата Лопота край границата с руската република Дагестан. Според германски медии убиецът изглежда отмъщавал за действия на жертвата в миналото. Един от синовете на Зелимхан К., който има 5 деца, каза, че баща му е оцелял сред 4 предишни покушения, като последният опит за убийството му бил  през 2015 г. в Тифлис, Грузия, писа „Берлинер цайтунг“. През последните години Зелимхан К. живял в Берлин с чужда самоличност. Германската полиция го включила в списък за потенциални ислямски екстремисти, на причините за това са неясни, посочва „Билд“. Сподели:", "date": "2019.08.25", "title": "Стана ясно кой е екзекутираният на улица в Берлин мъж"}
{"url": "https://pik.bg/%D0%BF%D0%B0%D0%BD%D0%B8%D0%BA%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BF%D0%BB%D0%B0%D0%B6-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news865467.html", "text": "Испанската полиция е установила периметър за охрана с ширина 250 метра на един от най-популярните плажове в Барселона, съобщиха испански медии. Плажуващите са били евакуирани, след като полицията откри експлозивно устройство във водата, заяви говорител на испанската гражданска гвардия пред Ройтерс. Съобщава се, че устройството е намерено на около 40 метра от брега от член на Специалната група за подводна дейност на Гражданска гвардия. Както съобщи телевизията, група водолази вече са започнали работа на мястото. Според непотвърдена информация устройството може да е от Втората световна война. Сподели:", "date": "2019.08.25", "title": "ПАНИКА: Евакуираха плаж в Барселона заради бомба от Втората световна война"}
{"url": "https://pik.bg/%D1%82%D1%83%D1%81%D0%BA-%D0%B8-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B5-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-news865468.html", "text": "Британският премиер Борис Джонсън и председателят на Европейския съвет Доналд Туск проведоха среща по ситуацията около излизането на Обединеното кралство от ЕС в кулоарите на срещата на върха на Г7 в Биариц, но не постигнаха напредък. Това съобщи за ТАСС източник от институциите на ЕС. \"Премиерът Джонсън и председателят Туск обсъдиха ситуацията около Брекзит. На практика няма напредък. Страните се договориха да продължат контактите, по-специално в Ню Йорк по време на Общото събрание на ООН през септември\", каза той. Туск каза пред репортери в събота, че ЕС е отворен за всяка форма на сътрудничество с британския премиер за Брекзит, с изключение на оттегляне без споразумение. Ръководителят на Европейския съвет подчерта, че е готов да обсъди всякакви идеи на Джонсън, приемливи за страните от ЕС, включително по основния проблем с Брекзит - режимът на граничния контрол между Ирландия, останала в ЕС и напускащата общността в рамките на Обединеното кралство Северна Ирландия. Джонсън настоява за изменения на тази клауза на споразумението за Брекзит, договорено с ЕС, но Брюксел продължава да настоява, че този документ не подлежи на преразглеждане и може да се обсъжда само неговото тълкуване. Сподели:", "date": "2019.08.25", "title": "Туск и Джонсън не постигнаха напредък по Брекзит"}
{"url": "https://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%BF%D0%BB%D0%B0%D0%BC%D0%BD%D0%B0-%D0%BA%D1%80%D0%B0%D0%B9-%D0%BE%D1%85%D1%80%D0%B8%D0%B4-news865469.html", "text": "Голям пожар избухна близо до село Опеница, което се намира край пътя Охрид - Ресен. Стихията се разразила снощи и все още вилнее. Това съобщава македонската ТВ24. По информация на местната пожарна гори нискостебленa растителност в непристъпна част на планината. По първоначална информация става въпрос за умишлен палеж. В момента на място са огнеборци от охридската пожарна. Те са затруднени в извършването на дейността си поради трудния достъп до мястото. От пожарната съобщават, че огнената стихия е опустошила голяма площ. Няма опасност за местното население. Заради пожара през нощта Охрид е бил покрит с гъст дим. Усещала се е и остра задушлива миризма. Сподели:", "date": "2019.08.25", "title": "ОГНЕН АД: Голям пожар пламна край Охрид"}
{"url": "https://pik.bg/%D0%BF%D1%80%D0%B0%D0%B2%D1%8F%D1%82-%D0%BF%D0%BE%D0%B4%D1%81%D0%BB%D0%BE%D0%BD-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%BD%D0%B0%D1%80%D0%BA%D0%BE%D0%BC%D0%B0%D0%BD%D0%B8-%D0%B2-%D1%81%D0%BE%D0%BB%D1%83%D0%BD-news865449.html", "text": "На бездомните наркомани в Солун скоро ще бъде предоставен подслон като част от инициатива на държавната организация срещу наркотиците (OKANA). Според плана употребяващите наркотици ще могат краткосрочно да се настаняват в обект, където ще им бъде осигурявана храна, хигиенни условия и място за преспиване. Амбициозният план е изготвен в рамките на програмата „Централна Македония 2014-2020”, която включва и функционирането на работещ през деня център в друга зона на града. Освен това OKANA ще започне да предлага услуги извън градските райони от мобилни екипи за действие. Властите очакват инициативата да бъде готова до декември. В приюта ще могат да спят 20 души, а работещия през деня център ще разполага с душове и перални. Сподели:", "date": "2019.08.25", "title": "Правят подслон за бездомни наркомани в Солун"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D1%82%D1%80%D0%B0%D0%BA%D0%B8%D1%8F---%D1%85%D0%B2%D1%8A%D1%80%D1%87%D0%B0%D1%82-%D0%BB%D0%B8%D0%BD%D0%B5%D0%B9%D0%BA%D0%B8-%D0%B8-%D0%BF%D0%B0%D1%82%D1%80%D1%83%D0%BB%D0%BA%D0%B8-%D0%B7%D0%B0%D0%B4%D1%80%D1%8A-news865464.html", "text": "Тежка катастрофа е блокирала магистрала \"Тракия\" в посока София, научи агенция ПИК от очевидци. Инцидентът е станал на отбивката за Калугерово, около 75-ия километър на магистралата. По магистралата са профучали линейки и патрулни автомобили, но все още няма яснота колко тежка е катастрофата. По първоначална информация инцидентът е станал около 16.30 часа. Вследствие на пътния инцидент се е образувало огромно задръстване по магистралата в посока София. Колоната от автомобили е километрична. По време на изпреварване водач на \"БМВ\" се е блъснал последователно в два автомобила. на мястото са изпратени автопатрули на Пътна полиция, пожарната и \"Спешна помощ\". Сподели:", "date": "2019.08.25", "title": "ИЗВЪНРЕДНО И ПЪРВО В ПИК: Тежка катастрофа затапи \"Тракия\" - хвърчат линейки и патрулки, задръстването е огромно (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD%D0%BA%D0%B0-%D1%80%D0%B8%D0%B7%D0%BE%D0%B2%D0%B0-%D0%BF%D0%B0%D0%B7%D0%B0%D1%80%D1%83%D0%B2%D0%B0-%D0%B1%D0%B0%D0%BD%D1%81%D0%BA%D0%B8-%D0%B7%D0%B0-10-%D0%BB%D0%B2---%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%B4%D0%B5%D0%B1%D0%BD%D0%B5-%D0%BC%D0%B0%D1%80%D0%BA%D0%BE%D0%B2%D0%B8-%D0%B4%D1%80%D0%B5%D1%88%D0%BA-news863162.html", "text": "Цветанка Ризова е една от скъпоплатените журналистки в тв ефира, но явно предпочита да си прави сметката и да не пръска пари на вятъра. Преди дни водещата на „Лице в лице” по Би Ти Ви веднага след работа се отправи към невзрачно магазинче за бельо в подлеза на НДК, където имаше голяма лятна промоция, видяха фотографите на „Ретро”. След като дълго оглежда купищата преоценени модели, Цветанка си избра комплект пъстри бански от две части за суперизгодната цена от 10 лв. Въпреки че е популярна личност, журналистката явно не се притеснява да пазарува от места за простосмъртни, а не в лъскави скъпарски бутици като доста свои колежки, изживяващи се като големи звезди. Ризова си тръгна от магазина предоволна с изгодната покупка, а две други клиентки побързаха да изкоментират колко стисната е водещата. „Сигурно взима няколко хиляди лева заплата, а дебне намаленията”, пошушнаха си те. Тв водещата е известна с изключителната си суета, но за да е елегантна и в крак с модата, не робува непременно на маркови дрехи. Цветанка винаги е добре облечена, поддържа стройна фигура и прави какво ли не за да изглежда по-млада, тъй като последният ѝ възлюбен Веселин е с 11 години по-малък от нея. Сподели:", "date": "2019.08.25", "title": "САМО В ПИК И \"РЕТРО\": Цветанка Ризова пазарува бански за 10 лв. - водещата дебне маркови дрешки на промоция (ПАПАРАШКИ СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D0%B7%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B7%D0%B4%D1%80%D0%B0%D0%B2%D0%B5%D1%82%D0%BE--news864871.html", "text": "Какво я чака всяка зодия на прага на есента. Топ астроложката Алена представя хороскопите за всички зодии за септември. Звездите вещаят бурни емоции за телците и признание в работата за стрелците. Ето какво ги очаква останалите: ОВЕН Септември Готови сте на всичко, за да подредите живота си и този на околните, както си го представяте, без значение дали те искат промяната или не. Във ваша полза е да обръщате внимание на детайлите в рамките на разумното, но да се ровите в тях на инат и без причина ви лишава от ценно време, за да свършите нещо голямо и полезно. През месеца отново мислите за пари, но и сте склонни да проявявате ненужна щедрост. Не отказвайте допълнителна работа. Месецът не допуска необмислени инвестиции, задачата ви е само да събирате, изваждането оставете за следващия месец. Съветът ми е да съхраните част от спечеленото в отделна сметка, за да сте спокойни, ако имате по-малко приходи до края на годината, но се налагат спешни разходи. Пазете се от проблеми в семейството. ТЕЛЕЦ Септември Емоцията властва над вас през септември. Опасни сте за околните. Трудно се владеете. Съветвам ви да осъзнаете, че е най-добре да си дадете почивка или да завършите поредната доза изостанали задачи. От начинанията се откажете, защото ако не го сторите, чуденката как след месец да се измъкнете от проблемите, които сте си създали сами, започва да тормози дните и нощите ви. Забравете разговорите с потенциални делови партньори, защото сте повлияни от чувствата си и грешката при избора ви е сигурна. Вместо да сте агресивни и нападателни, за да принуждавате околните да изпълняват вашите желания, си наложете такт, умереност и не се противопоставяйте на отправената ви критика. Впечатлявате всички с интелекта си и с вашето умение да се държите на ниво, без значение дали сте на делова среща или на коктейл. От вас зависи да съхраните стабилността на брака си, хармонията в отношенията си, а също и здравето си, като си налагате спокойствие и умереност във всичко. БЛИЗНАЦИ Септември През септември са засилени желанието и упорството ви да поставите ново начало, за което сега е моментът. В същото време сте невероятни перфекционисти във всяко едно отношение в рутинната ви работа, защото Меркурий, вашият управител, е не само директен, но е на своя трон в Дева и ви помага да внасяте ред в хаоса около себе си, дори и ако вие сте го създали. Предпазвайте се от необмислени инвестиции, даже и да ви изглеждат примамливо печеливши. Съветът ми е да не забравяте, че бихте се чувствали много по-добре, ако сте в нечие подчинение. Заемащите ръководни позиции рискуват да си създадат проблеми със здравето заради непримиримостта им към нежеланието на околните да ги следват и да се подчиняват на техния ред. Месецът е подходящ да създадете семейство, ако сте открили своята половинка и чувствата ви са споделени. Семейните да обърнат внимание на децата си – да им осигурят навреме всичко необходимо за новата учебна година, за да си спестят кризата в личните отношения. РАК Септември През септември не ви е позволено да се разпилявате и да пренебрегвате задълженията си. От вас зависи да организирате работата си и да я свършите в рамките на работното време. Не са изключени моменти, в които се изнервяте прекомерно заради упоритото противопоставяне и несъгласие на вашите колеги и близки с предлаганите от вас промени. Не спорете с тях, а обмислете как да противодействате, за да не се сринете от завоюваните позиции и да не накърните авторитета си. Свръхчувствителни сте спрямо личните си материални стремежи. Може да се справяте с всякаква работа, ако се приспособявате и не се опитвате да променяте света според вашите разбирания. Ако сте създали семейство, не си творете проблеми заради инатливото ви нежелание да се включите в семейното пазаруване за децата си и първия учебен ден, а и в ремонтите преди зимните месеци. Липсва ви физическото натоварване. ЛЪВ Септември През септември сменете средата си с мечтаната. Няма да е лесно да го сторите изведнъж, защото на първо време е необходимо да се освободите от дърпащи ви назад стари познати и да разчистите място за достойните. И все пак не мислете, че е лесно и се случва с магическа пръчка. Имате много работа, докато изберете и прецените дали новите ви познати ви ценят и уважават. Успехът е с вас само ако с хората от деловото и личното ви обкръжение си имате доверие. Предпазвайте се от общуване с неподходящи хора и от прибързано изречени критични думи. Предупреждавам ви, че дори и ако сте гневни, нападателното поведение отблъсква от вас дори и най-добронамерените хора. А различното от вашето мнение чуйте и преценете на спокойствие, защото може да ви е от полза. Месецът е идеален за създаване на семейство и за стабилизиране на семейните отношения, ако вече сте го създали. ДЕВА Септември Трудностите ви следват от първия ден на месеца, но не се оплаквайте от тежестта им. Знаете, че се справяте, което вади от равновесие вашите неприятели, особено ако са ви „помогнали“ да ви споходят, а и именно те заради вашата оправност ще си търпят кармичните наказания. Задоволството ви, че успявате и вървите по пътя си, може да е причина да преосмислят поведението си. Търсите ли помощ от някого, бъдете искрени, защото, скрити зад маската на лицемерното сервилничене, няма да спечелите никого или ако се случи, то ще е еднократно. Не ви съветвам да пътувате и да сключвате сделки през септември, въпреки че рутината не го забранява, ако имате стабилни партньори и не се налага след това да прекратявате общата си работа. Семейството ви подкрепя във вашите цели и планове, но не бива да ги споделяте извън дома, защото дебнат достатъчно завистници, които биха ви провалили. ВЕЗНИ Септември През септември, въпреки трудностите по пътя ви, сте готови на всичко, за да блестите с чар и да доказвате своята неустоимост. Не бъдете досадни с настояванията си на всяка цена да чуят новите ви идеи и да ви подкрепят, ако може, веднага. Бъдете предпазливи, за да не се окаже, че с отказа да ви дадат подкрепа ваши колеги зад гърба ви са започнали да работят с вашите проекти и удобно са забравили да го споделят с вас. Мълчете, не се хвалете с плановете си. Изолацията от тяхна страна може да ви разболее. Доверчивостта ви, която лесно отива в другата крайност – мнителност, работи срещу вас. Не бива да правите крачката към създаване на семейство, за да не пренесете трудности и проблеми в брака си. Не прекалявайте с флиртовете, защото може да нараните партньор със сериозни чувства към вас, да се разделите, а когато осъзнаете какво сте загубили, да ближете рани, но без шанс да оправите отношенията си. СКОРПИОН Септември През септември очаквайте промени. Част от тях ще ви изненадат през първата седмица на месеца и ще предизвикат разногласия с вашата брачна половинка. Прозорливи и интелигентни сте, но сте злопаметни и не забравяте всички несправедливости, които някой ви причинява, затова противопоставянето в семейството ви измъчва. Вашата злопаметност води до себеразрушение, ако не простите, колкото и невъзможно да ви се струва. Планирайте задачите си. Не само имате подкрепата на вашите близки, а и без да усетите, се превръщате в желани партньори в делови и личен план. Ако сте на ръководна позиция, ваши колеги искат да ви изместят. Борбата за власт набира скорост, а вие веднага докажете, че сте достойни за заеманата позиция. Пътуванията зад граница ви носят полза. Съхранете добрите отношения и на работното място, и у дома, за да преодолявате с лекота трудностите. СТРЕЛЕЦ Септември Работете умерено и без натоварване. Отхвърлете всичките си задачи, дори и изостаналите, доколкото е възможно. През този месец ще получите добро възнаграждение за завършени задачи и признание, което може да е причина за повишение или предложение за нова работа. Начинанията да са добре обмислени, дори и ако имате намерението да си търсите нова работа. Изчакайте следващия месец, за да направите тази важна крачка. Преди това проверете дали условията отговарят на вашите очаквания. Щастливци сте в материално отношение, защото имате усет към печеленето на пари. Откажете се от желанието си да прахосвате, за да задоволите своите прищевки. Месецът изисква да обърнете внимание на семейните си задължения и да проявите отговорност към децата си. Подгответе ги за новата учебна година и се постарайте да не ги лишавате от нищо, което би било причина за подигравателни и обидни подмятания от другите деца. КОЗИРОГ Септември Постоянно сте уморени заради емоциите, които ежеминутно си създавате, както и заради нежеланието да чуете полезни съвети, но странно защо действащи ви депресиращо. Обърнете внимание на физическото си състояние, на здравето си и вземете мерки, ако имате съмнения, че може да не издържите на напрежението, което ви очаква. Кариерата ви заема първостепенно място. Нищо друго не ви интересува, а дори и да се обърнете встрани, то е, защото някакво движение или нечия мисъл са грабнали вашето внимание. Не допускайте прекалено натоварване със задачи, за да не се изложите. Ако не се справите с всичките, ще навредите на авторитета си. Няма да ви липсват предложения за задгранични делови пътувания, които може да осъществите след средата на месеца. В личните си отношения сте дистанцирани, но ви съветвам да обърнете внимание на близките си. ВОДОЛЕЙ Септември Успехите на работното място и в отношенията с околните са привидни, защото месецът позволява да стабилизирате постигнатото, а първата му половина все още е подвластна на промените, които предприехте. Интуицията ви се засилва. Тези от вас, които са започнали работа, да търсят правата си и да бъдат назначени с постоянни договори, защото може да се окажат прекалено интелигентни и да не се харесат на своите началници. Бизнесмените нямат причина за притеснение, ако подбират правилно хората в колектива си. На всяка цена сте длъжни да овладявате нервите си, за да не стигнете до такива нервни неразположения, които са неизлечими или трудно лечими, спират работата и провалят плановете ви. Помислете си дали не е време да заминете за няколко дни със семейството си на почивка. Ако имате сериозна и продължителна връзка, насрочете дата за сключване на брак. РИБИ Септември През септември се обогатете с нова информация и достигнете по-високо ниво на интелектуалното си развитие. Дразнители сте за ленивите, за хората, които предпочитат „да не знаят“, защото другите са длъжни да вършат и тяхната работа. Взимат си заплатицата, некадърни са, но не могат да ги уволнят. Имат си покровител. Дразнят ви с наглостта си, но сте длъжни да ги търпите. Помогнете си, ако имате ваш бизнес, като не назначавате роднини заради молбите на вашата половинка, защото и те са сред кандидатите да лежат на нечий гръб и да крадат от работодателя си, защото откъде накъде той да има, а те да му работят. В личните ви отношения може да се наложи да изяснявате недоразумения със семейството си, с роднини или с интимната си половинка. Ако имате ученици в семейството, подгответе ги за учебната година. Сподели:", "date": "2019.08.25", "title": "САМО В ПИК! Хороскопът на топ астроложката Алена за септември: Близнаците рискуват здравето си заради работата, Скорпионите влизат в борба за власт"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%83%D0%BB%D1%82%D0%BE%D0%B2-%D1%81%D1%80%D0%B5%D0%B4-%D0%BD%D0%B0%D1%80%D0%BE%D0%B4%D0%B0---%D1%81%D1%82%D0%BE%D1%82%D0%B8%D1%86%D0%B8-%D0%BB%D0%B0%D1%84%D0%BE%D0%B2%D0%B5-%D0%B8-%D1%81%D0%B5%D0%BB%D1%84%D0%B8%D1%82%D0%B0-%D0%BD%D0%B5-%D0%BC%D0%B8-%D1%82%D1%80%D1%8F%D0%B1%D0%B2%D0%B0%D1%82-%D1%82%D0%B5%D0%BB%D0%B5%D0%B2-news865400.html", "text": "Уникалното риалити „Бойко сред народа“ се вихри с пълна сила. Премиерът кара джипката, общува с обикновените хора по градове, села и паланки, радва се на всеобща любов, а пресаташето му Севделина Арнаудова снима с телефона си. „Вече въобще не ми трябват телевизии“, признава министър-председателят. Кадрите се радват на огромен интерес в социалните мрежи и при директните излъчвания в ПИК TV. Известният режисьор Христо Порязов е направил подборка от възлови моменти при последните визити на Борисов в Кърджали и курорта Албена. Лафове, вицове, стотици селфита и непостижима жестомимика обагрят живото общуване на министър-председателя с редовите избиратели. Сподели:", "date": "2019.08.25", "title": "САМО В ПИК: Бойко Борисов култов сред народа - стотици лафове и селфита. \"Не ми трябват телевизии. Стига ми Севда TV\" (УНИКАЛНО ВИДЕО)"}
