{"url": "http://pik.bg/%D0%BE%D0%B1%D0%B8%D1%87%D0%B0%D1%82%D0%B5-%D0%BB%D0%B8-%D0%BB%D1%83%D0%BD%D0%BD%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D1%83%D1%82%D1%80%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D0%B8%D0%B4%D0%B8%D1%82%D0%B5-%D0%BE%D1%89%D0%B5-%D0%B5%D0%B4%D0%BD%D0%BE-news681113.html", "text": "Утре вечер ни очаква частично лунно затъмнение, а на 21 август Слънцето ще потъмнее над Съединените щати. Слънцето, Луната и Земята са ни подготвили впечатляващи явления, сякаш специално за месеца на отпуските. Утре вечер над България започва частично лунно затъмнение. То се получава, когато Слънцето, Луната и Земята са подредени в почти права линия и нашата планета закрива със сянката си своя спътник. На 21 август ще се случи обратното, а сянката й ще премине над територията на Съединените щати. Това пълно Луната ще застане между Слънцето и Земятаслънчево затъмнение ще може да се наблюдава само от там, съобщава Би Ти Ви. В нощта на 7 срещу 8 август ще видим как южната част на Луната се оцветява в червеникав цвят. Това е сянката на Земята, която ще причини частичното лунно затъмнение. „За България то започва вечерта, още при изгрева на Луната, в 20:29 ч. за София. Тя ще изгрее частично затъмнена. Всички, които желаят да наблюдават явлението, е добре да използват бинокли или зрителни тръби, за да открият Луната много ниско над източния хоризонт”, обясни Пенчо Маркишки от Института по астрономия към БАН. Максималната фаза ще бъде в 21:20 ч. Смартфоните няма да са особено подходящи, затова вземете фотоапарат с по-голям оптичен зуум.", "date": "2017.08.06", "title": "Обичате ли лунно затъмнение? Утре може да видите още едно"}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B3%D1%8A%D1%80%D1%86%D0%B8%D1%8F-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news681116.html", "text": "Президентът на Франция Еманюел Макрон ще посети Гърция в началото на септември, съобщава Ekathimerini. Според информацията визитата на френския държавен глава трябва да се състои на 7 и 8 септември. Посещението на Макрон е едно от трите големи събития, планирани от правителството на Гърция, свръзани с увеличаване на икономическия ръст чрез чуждестранни инвестиции. Във връзка с това на 14 септември ще започне първият Съвет за сътрудничество между Гърция и Италия на остров Корфу. Очаква се гръцкият министър-председател Алексис Ципрас да се срещне със своя италиански колега Паоло Джентилони. На 9 и 10 ноември Атина ще бъде домакин на втората среща на върха между Европейския съюз и арабските държави. Фокус", "date": "2017.08.06", "title": "Визита! Френският президент ще посети Гърция в началото на септември"}
{"url": "http://pik.bg/%D1%82%D1%80%D0%B8%D0%BC%D0%B0-%D1%83%D0%B1%D0%B8%D1%82%D0%B8-%D0%B8-12-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B0%D0%B2%D0%B8%D0%BE%D0%B1%D0%B0%D0%B7%D0%B0-%D0%B2-%D0%B8%D1%80%D0%B0%D0%BD-news681095.html", "text": "Трима души са били убити, а други 12 са ранени, след като ирански военнослужещ е открил стрелба във военновъздушна база в град Кахрезак, южно от Техеран, съобщава агенция Mehr, позовавайки се на информация от Управата на града. Военнослужещите открили ответен огън, при който нападателят е бил застрелян. Отбелязва се, че един от убитите е бил офицер, а другите двама – войници. Ранените са били откарани в болницата на Военновъздушните сили на Иран. Мотивите на нападателя и подробности за инцидента не са известни.", "date": "2017.08.06", "title": "Трима убити и 12 ранени при стрелба в авиобаза в Иран"}
{"url": "http://pik.bg/%D0%B6%D0%B5%D0%BD%D0%B8%D1%82%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D0%B7%D0%B0-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8-%D0%BC%D1%8A%D0%B6%D0%B5%D1%82%D0%B5-%D0%BA%D0%BE%D0%B8%D1%82%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D1%82%D0%BE%D1%80%D1%82%D0%B0-news681085.html", "text": "Едно простичко умение на мъжете е в състояние да \"подлуди\" дамите, но едва ли ще отгатнете кое е то, пише в. \"Дейли стар\", цитиран от БТА. Дейности като танци, пекарство или плетене обикновено се възприемат като женски хобита. С цел да разчупят половите стереотипи, изследователи са направили проучване сред 1000 европейци и американци. Участвалите в допитването мъже е трябвало да посочат кои привички смятат за типични за техния пол, а анкетираните дами - да определят кое мъжко занимание намират за секси, кое им е безразлично и кое не им допада. Внушителните 70 процента от жените са признали, че им се струва изключително секси мъжете да могат да правят торта. Второто най-въздействащо според дамите мъжко хоби, посочено от 60 процента от тях, са танците. На трето място 55 процента участничките в допитването са поставили рисуването. От друга страна жените не смятат за възбуждащо мъжете да се занимават с аеробика или плетене.", "date": "2017.08.06", "title": "Жените намират за сексапилни мъжете, които могат да правят... торта"}
{"url": "http://pik.bg/%D0%B7%D0%B5%D0%BD%D0%B8%D1%82-%D1%81%D0%BC%D0%B0%D0%B7%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D1%81%D0%BF%D0%B0%D1%80%D1%82%D0%B0%D0%BA-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D0%BF%D0%B5%D1%82%D0%BE-%D0%B8%D0%B3%D1%80%D0%B0-57-%D0%BC%D0%B8%D0%BD%D1%83%D1%82%D0%B8-news681141.html", "text": "Звучен шамар в Санкт Петербург отнесе шампионът на Русия Спартак Москва, който загуби с 1:5 от Зенит. Двубоят беше от 4-ия кръг на Премиер лигата, а българският национал Ивелин Попов започна като титуляр и остана в игра до 57-ата минута, когато беше заменен от Зе Луиш. Първото полувреме завърши при резултат 2:0 за \"синьо-белите\", като с голове се отчетоха Александър Кокорин и Александър Ерохин, предава Спортал. В средата на втората част авансът на Зенит набъбна след попадения на Доменико Кришито и Далер Кузяен. В 71-ата минута Куинси Промес върна един гол за гостите от дузпа, но малко по-късно вратарят на Спартак Артьом Ребров си отбеляза автогол след подаване на Кришито. В края на мача играта напуснаха Луис Адриано и Игор Смолников, които влязоха в конфликт. Така Зенит събра пълен актив от 12 точки и се върна на върха в класирането. Спартак е 10-и с 5.", "date": "2017.08.06", "title": "Зенит смаза шампиона Спартак (Москва), Попето игра 57 минути"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B8%D1%8F-%D1%81%D0%B8-%D0%BA%D0%B0%D0%B1%D0%B8%D0%BD%D0%B5%D1%82-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-news681115.html", "text": "Президентът на Иран Хасан Роухани планира да представи новия си кабинет във вторник, съобщава агенция Tasnim, позовавайки се на прессекретаря на парламента на страната Бехруза Немати. Според информацията Роухани ще представи във вторник пред Меджлиса кандидатите за министри, като те трябва да бъдат гласувани. Веднага след като Меджлиса получи списъка с кандидатите, парламентаристите ще започнат проверка на досиетата на кандидатите и ще се запознаят с плановете им, свързани с новите им длъжности. Както е известно инаугурацията на Роухани за новия му мандат като президент на Иран бе в събота. По закон в течение на две седмици след официалното си встъпване на власт президентът трябва да представи за утвърждаване в парламента на новия състав на правителството. От своя страна парламентът трябва в рамките на десет дни да разгледа кандидатурите на министрите.", "date": "2017.08.06", "title": "Президентът на Иран ще представи новия си кабинет във вторник"}
{"url": "http://pik.bg/%D1%81%D1%82%D0%B0%D0%BC%D0%B5%D0%BD-%D0%B1%D0%B5%D0%BB%D1%87%D0%B5%D0%B2-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D1%81%D0%BB%D0%B5%D0%B4-%D1%80%D0%B0%D0%B7%D0%B3%D1%80%D0%BE%D0%BC%D0%BD%D0%B8%D1%8F-%D1%83%D1%81%D0%BF%D0%B5%D1%85-news681140.html", "text": "Наставникът на ЦСКА-София Стамен Белчев разкритикува представянето на отбора през втората част, въпреки че червените разбиха с 4:1 Локомотив (Пловдив) на “Армията”. “Доволен съм от резултата и първото полувреме. За мен необяснимо отборът излезе през второто полувреме, излезе отпуснат и не показа истинските си възможности. Имахме два гола преднина и може би играчите очакваха да е лесно. Видяхте, че когато отборът на Локомотив не е пресиран, има футболисти, които могат да играят. Доволен съм, но трябва да подобрим играта на целия отбор в защита, там имам претенции и трябва да се работи. В защита стояхме далеч от противника през второто полувреме, не успяхме да направим подготовка за преса, но нека оставим това за съблекалнята. Още има какво да се желае и то много. Ако отборът дава максимума от себе си, не се притеснявам от нищо. До момента Локомотив нямаше загуба. Надиграхме го категорично. Надявам се да продължим с тази голова серия, но не ми харесва, че пуснахме три попадения”, каза Белчев, цитиран от Спортал.", "date": "2017.08.06", "title": "Стамен Белчев критикува ЦСКА-София след разгромния успех "}
{"url": "http://pik.bg/%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D0%BD%D0%B8%D0%B3%D0%B5%D1%80%D0%B8%D0%B9%D1%81%D0%BA%D0%B0-%D1%86%D1%8A%D1%80%D0%BA%D0%B2%D0%B0-%D1%81%D0%B0-%D1%83%D0%B1%D0%B8%D1%82%D0%B8-11-%D0%B4%D1%83%D1%88%D0%B8-%D0%B0-18-%D1%81%D0%B0-%D1%80%D0%B0%D0%BD%D0%B5%D0%BD%D0%B8-news681142.html", "text": "Reuters. Нападатели убиха 11 души и раниха още 18 в нигерийска църква, предава Причината за престъплението, е вражда между членове на местната общност. Полицията смята, че извършителите, са търсели мъж, който не се е намирал в църквата, когато се е случило нападението. „Нападателите са дошли, мислейки, че целта им, е в църквата, но по случайност, той не е бил там“, заявиха властите. Фокус", "date": "2017.08.06", "title": "КАСАПНИЦА! При нападение в нигерийска църква са убити 11 души, а 18 са ранени"}
{"url": "http://pik.bg/%D0%B2%D0%BE%D0%B9%D0%BD-%D0%B2%D0%BE%D0%B9%D0%BD%D0%BE%D0%B2-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%BC%D0%B5-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BC%D0%BD%D0%BE%D0%B3%D0%BE-%D0%B3%D1%80%D1%83%D0%B1%D0%B8-%D0%B8%D0%BD%D0%B4%D0%B8%D0%B2%D0%B8%D0%B4%D1%83%D0%B0%D0%BB%D0%BD%D0%B8-%D0%B3%D1%80%D0%B5%D1%88%D0%BA%D0%B8-%D0%B2%D0%B7%D0%B8%D0%BC%D0%B0%D0%BC%D0%B5-%D0%B4%D0%B2%D0%B0%D0%BC%D0%B0-%D0%BD%D0%BE%D0%B2%D0%B8-news681144.html", "text": "Наставникът на Локомотив (Пловдив Войн Войнов обяви, че тежката загуба от ЦСКА-София на “Армията” с 1:4 се дължи на прекалено многото допуснати груби индивидуални грешки в отбрана. “Загубихме, защото допуснахме повече грешки и бяхме наказани. Честитя победата на ЦСКА, тя е заслужена. Трябва да поработим повече в атака, за да вкарваме. Груби наши индивидуални грешки се отразиха на резултата. ЦСКА бе по-добър, трябва да си го признаем. Три от четирите гола станаха след наши грешки - на контраатака и то на “Армията”. Публиката влияе, ние също имахме подкрепа, но разочаровахме нашите симпатизанти. В следващия мач ще се опитаме да ги зарадваме. В атака ни трябва още малко хъс и завършващи удари, за да материализират усилията. Но днес допуснахме много индивидуални грешки и бяхме наказани” коза Войнов, който заяви, че до два дни смърфовете ще се подсилят поне с двама нови футболисти. “Коментираме Иса, познавам го, но има оферти от чужбина. Ако не замине, може да помогне. Райков ще бъде наш от утре, а и Асен Георгиев ще подпише с нашия клуб”, допълни специалистът, цитиран от Спортал.", "date": "2017.08.06", "title": "Войн Войнов: Допуснахме прекалено много груби индивидуални грешки, взимаме двама нови"}
{"url": "http://pik.bg/%D0%BA%D1%80%D0%B8%D0%BC%D0%BA%D0%B8%D1%82%D0%B5-%D0%B2-%D0%B1%D1%83%D1%80%D0%B3%D0%B0%D1%81-%D1%82%D1%80%D0%B5%D0%BF%D0%B5%D1%80%D1%8F%D1%82-%D0%B2%D1%8A%D1%80%D0%BD%D0%B0%D1%85%D0%B0-%D0%BA%D0%BE%D1%88%D0%BC%D0%B0%D1%80%D0%B0-%D0%BD%D0%B0-%D0%BA%D1%80%D0%B0%D0%B2%D0%B0%D1%82%D0%B0-%D0%BC%D0%B0%D0%B7%D0%BD%D0%B8%D1%8F-%D0%B8-%D1%81%D0%BB%D1%8A%D0%BD%D1%86%D0%B5%D1%82%D0%BE-news681090.html", "text": "Комисар Владимир Маринов от няколко дни официално е възстановен като зам.-директор на ОДМВР-Бургас.Маринов, който отговаря за цялата оперативна дейност на територията на Бургаска област, изненадващо беше съкратен от служебния министър Пламен Узунов през март. Само месец по-късно комисар Маринов оглави едно от най-натоварените РУ-та в Бургас – Пето, което се грижи за сигурността на жителите в „Лазур”, „Зорница”, „Изгрев”, „Сарафово”, „Черно море”, „Рудник” и селата Брястовец и Драганово. Бившият началник на местното звено за борба с организираната престъпност успя да набързо да респектира кримиконтигнета с няколко успешни спецакции. Напълно логично Владимир Маринов бе възстановен на старата си длъжност само няколко месеца по-късно. За подобен ход загатна министърът на вътрешните работи Валентин Радев още в началото на юни, съобщава \"Флагман\". Маринов познава в детайли кримиконтигента в региона и в частност дейността на организираните престъпни групи. Според наши източници именно той е с ключова роля при разбиването на ОПГ-тата на Божидар Кузманов-Кравата, Любомир Славов-Мазния и Иван Митов-Слънцето. От пресцентъра на бургаската полиция потвърдиха новината за завръщането на Маринов. Неговото място начело на Пето РУ заема Милен Гайдарджиев. Засега той е временно изпълнява длъжността. Криминалистът има ключова роля за разкриването на убийството на малката Александра от Поморие. Атанаска Георгиева отнесе доживотен затвор за тежкото престъпление. Опитният служител на реда беше обявен за полицай на годината през 2014. Тогава като началник на група „Противодействие на кражби и противозаконно отнемане на МПС” към сектор „Криминална полиция” Милен Гайдарджиев успя да разбие престъпна схема, в която участвали и двама служители на КАТ-Бургас. Групата се занимавала с фалшифициране на документи, с които регистрирали крадени автомобили.", "date": "2017.08.06", "title": "КРИМКИТЕ В БУРГАС ТРЕПЕРЯТ! Върнаха кошмара на Кравата, Мазния и Слънцето"}
{"url": "http://pik.bg/%D1%82%D0%BB%D1%8A%D1%81%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D1%81%D1%82%D0%BE%D1%8F%D0%BD%D0%BE%D0%B2-%D0%B8%D0%B7%D0%BA%D0%B0%D1%80%D0%B2%D0%B0-%D0%BF%D0%BE-40-000-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B5%D1%86-%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%B0-news680736.html", "text": "Петър Стоянов е щастлив баща – дъщеря му Теофана, освен красива, е и неприлично богата за скромните си 27 години. Причината за късмета на Фани обаче не са връзките на татко й, а нейната упоритост над учебниците. Оказа се, че малко известната за обществото президентска наследница вече две години върти парите на богатите и известните като служител на елитната банка „Ротшилд” в Лондон. Проверката на столичен седмичник показа, че Теофана, която в момента е най-младият служител на отговорен пост в един от най-старите европейски трезори, се подписва под 40 000 евро месечна заплата, или € 480 хиляди на година, което е почти 1 милиона български лева. Простата сметка показа, че умения на Теофана й носят по точно 2 хиляди евро на ден! „Докато мама работеше в Световната организация за интелектуална собственост в Женева, аз завърших там международното училище. В Англия учих в London School of Economics. Бакалавърската ми степен бе по международни отношения, а магистърската – по право, социология и антропология. Бяха ме приели и в Оксфорд, но аз предпочетох този курс в London School of Economics, защото се интересувах от правните системи на различните държави, дори от племенни обичаи. Мечтаех да работя в международни хуманитарни или неправителствени организации, но се оказах в банка „Ротшилд”. Вече две години съм там и съм много доволна”, гордо обяви фаталната брюнетка. Пловдивчанката призна, че истински богатите хора, с които се сблъсква покрай работата си, са най-малко претенциозни. Милиардерите я впечатляват с непосредствеността си и истински позитивизъм, както и с уважението към околните, което демонстрират.", "date": "2017.08.06", "title": "ТЛЪСТА ЗАПЛАТА! Дъщерята на Петър Стоянов изкарва по 40 000 евро на месец! Ето с какво се занимава красивата Теофана"}
{"url": "http://pik.bg/%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BF%D1%80%D0%BE%D0%BF%D1%83%D1%81%D0%BD%D0%B0-%D0%BF%D1%80%D0%B8%D0%B5%D0%BC%D1%8A%D1%82-%D0%B7%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B2-%D0%BC%D0%B0%D0%BD%D0%B8%D0%BB%D0%B0-news681119.html", "text": "Държавният секретар на Съединените щати Рекс Тилърсън пропусна официалният прием, който правителството на Филипините даде в Манила за външните министри, гости на форума на АСЕАН, съобщава Асошиайтед Прес. Отбелязва се, че сред гостите на приема е бил външният министър на Северна Корея Ли Йон Хо. Вместо Тилърсън на приема Съединените щати са били представени от изпълняващата длъжността помощник държавен секретар на Съединените щати по въпросите на Източна Азия и Тихия океан Сюзън Торнтън. Тя съобщи, че след изключително продуктивния първи ден от форума на АСЕАН държавният секретар имал нужда от повече време за подготовка преди втория ден от форума. Както е известно в рамките на срещите си в първия ден от форума на АСЕАН Тилърсън проведе разговори с руския външен министър Сергей Лавров.", "date": "2017.08.06", "title": "Рекс Тилърсън пропусна приемът за външните министри в Манила"}
{"url": "http://pik.bg/%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B0%D0%BC%D0%BE-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%BD%D0%B0%D0%B4-100-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D0%BC%D0%BE%D1%80%D0%B1%D0%B8%D0%BB%D0%B8-news681079.html", "text": "В началото на годината в Румъния избухна епидемия от морбили и до момента са регистрирани 8455 случая на болестта както при деца, така и при възрастни, включително 32 смъртни случая, по-специално в някои от западните окръзи, където нивото на ваксинация е под 50 процента.", "date": "2017.08.06", "title": "ЕПИДЕМИЯ В РУМЪНИЯ! Само за седмица регистрирани над 100 случая на морбили"}
{"url": "http://pik.bg/%D0%B0%D1%80%D1%81%D0%B5%D0%BD%D0%B0%D0%BB-%D1%81%D0%BF%D0%B5%D1%87%D0%B5%D0%BB%D0%B8-%D1%81%D1%83%D0%BF%D0%B5%D1%80%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B0%D0%BD%D0%B3%D0%BB%D0%B8%D1%8F-news681098.html", "text": "Носителят на Купата на Англия Арсенал спечели Суперкупата на страната. В мача за трофея, който се изигра на стадион „Уембли“, избраниците на мениджъра Арсен Венгер победиха след изпълнение на дузпи шампиона Челси с 4:1. Редовното време на двубоя завърши при равенство 1:1. От 80-ата минута Челси игра с десет души, след като Педро Родригес получи директен червен картон. С гол на Виктор Мосес в 46-ата минута Челси поведе. Сеад Колашинац в 82-ата минута възстанови равенството. При дузпите пропуски за Челси направиха Тибо Куртоа и Алваро Мората.", "date": "2017.08.06", "title": "Арсенал спечели Суперкупата на Англия"}
{"url": "http://pik.bg/%D0%BA%D1%80%D0%B0%D0%B9-%D0%BD%D0%B0-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BF%D0%BE-%D0%BF%D1%8A%D1%82%D1%8F-%D0%B7%D0%B0-%D1%81%D0%BC%D0%BE%D0%BB%D1%8F%D0%BD-%D0%BE%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-news681126.html", "text": "Протестиращите в Асеновград освободиха движението по пътя за Смолян и Асенова крепост, съобщава радио Фокус-Пловдив. Протестиращите бяха блокирали пътя за около 20 минути, като по този начин затрудниха трафика по натоварения път. Стотици автомобили бяха принудени за изчакат протестиращите, които пък се обръщаха към тях с викове: „Елате при нас“. Гражданите са се насочили към площада, където е крайната точка на протестното им шествие.", "date": "2017.08.06", "title": "Край на блокадата по пътя за Смолян от протестиращите в Асеновград"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D1%80%D0%B5%D0%B2%D0%BD%D0%BE%D1%81%D1%82-%D0%B3%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D1%81%D0%BA%D0%BE-%D1%82%D1%80%D0%B5%D0%BF%D0%B5%D1%80%D0%B8-%D0%BE%D1%82-%D1%81%D1%82%D1%80%D0%B0%D1%85-%D1%80%D0%B0%D0%BF%D0%B0%D1%80%D1%8A%D1%82-%D0%B4%D0%B0-%D0%BD%D0%B5-%D0%BA%D1%80%D1%8A%D1%88%D0%BA%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%86%D0%B2%D0%B5%D1%82%D0%B8-%D0%BD%D0%B5-news680953.html", "text": "Гаджето на Криско го ревнува диво и го следва навсякъде. Чаровната брюнетка Цвети не оставя рапъра да се измъкне от погледа й дори и за секунда. За целта Цветелина Петрова ходи дори и по участията на Криско, пише столичен всекидневник. Брюнетката стои чинно до аверите на певеца по време на неговите участия. След като участието свърши, двамата си тръгват заедно от нощното заведение. Една от причините секси танцьорката да е винаги до гаджето си е, че тя е много ревнива. Цвети я е страх, че някоя бръмчалка може да оплете главата на Криско под носа й и да й го отнеме. Именно поради тази причина Цветелина е неотлъчно до Криско из нощните заведения и го пази от напористи фенки, които му се мятат въпреки присъствието й. Цвети е хлътнала до уши по Криско и смята, че той е идеалният мъж за нея. Близки до танцьорката споделят, че тя вече е готова да мине под венчило и да се омъжи за певеца. Самият Криско не иска сватба, защото за него това е отживелица, но обяви, че е готов за деца. Криско се промени драстично, откакто е с Цвети. Той вече не бръмчи по цяла нощ по купони, а прекарва най-вече времето си с любимата си.", "date": "2017.08.06", "title": "ЖЕСТОКА РЕВНОСТ! Гаджето на Криско трепери от страх рапарът да не кръшка! Красивата Цвети не сваля поглед от него"}
{"url": "http://pik.bg/37-%D0%BC%D0%B0%D0%B9%D0%BA%D0%B8-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B4%D0%B0-%D0%B8%D0%B7%D0%BE%D1%81%D1%82%D0%B0%D0%B2%D1%8F%D1%82-%D0%B1%D0%B5%D0%B1%D0%B5%D1%82%D0%B0%D1%82%D0%B0-%D1%81%D0%B8-news681102.html", "text": "Само за половин година 37 майки искаха да се изоставят новородените си бебета. От тях 29 са решили да ги задържат, а останалите 8 са дадени на приемните семейства. От 37-те майки 12 са били непълнолетни.  Това съобщи зам.-кметът по социална политика Георги Титюков по повод на драмата, която се разигра тези дни с майка, оставила рожбата си, а след това се е опомнила и започнала да я търси, съобщава \"Марица\". Георги Титюков обясни, че общината работи по превенцията в тясна връзка с фондация \"За нашите деца\" и по договори с УМБАЛ \"Пловдив\", МБАЛ \"Св. Мина\" и частната клиника \"Селена\". Лекарите съобщават в Центъра за обществена подкрепа веднага, след като научат, че по една или друга причина родилката е решила да се откаже от бебето.  Социалните работници веднага отиват на място, за да подкрепят майките.", "date": "2017.08.06", "title": "37 майки от Пловдив поискаха да изоставят бебетата си"}
{"url": "http://pik.bg/%D0%BC%D1%8A%D0%B6%D1%8A%D1%82-%D1%80%D0%B0%D0%B7%D0%BC%D0%B0%D1%85%D0%B2%D0%B0%D0%BB-%D0%BD%D0%BE%D0%B6-%D0%BF%D1%80%D0%B8-%D0%B0%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0-%D0%B5-%D0%B8%D0%BC%D0%B0%D0%BB-%D0%BA%D0%BE%D0%BD%D1%82%D0%B0%D0%BA%D1%82%D0%B8-%D1%81-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news681082.html", "text": "Мъжът, който размахваше нож при Айфеловата кула, е признал, че е поддържал връзка с член на терористичната групировка „Ислямска държава“, който го е насърчавал, предава AFP, цитиран от Фокус. Освен това пред властите задържаният е отбелязал, че е искал да нападне един от военнослужещите. Източник, запознат със случая, съобщи, че мъжът е около 19-годишен и има психически проблеми. Както е известно полицията в Париж задържа в късните часове в събота мъж, въоръжен с нож, който се е опитал да проникне в Айфеловата кула.", "date": "2017.08.06", "title": "Мъжът, размахвал нож при Айфеловата кула, е имал контакти с „Ислямска държава“"}
{"url": "http://pik.bg/%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0%D1%82%D0%B0-%D0%BC%D0%BE%D0%B4%D0%B5%D0%BB-%D0%BE%D1%82%D0%B2%D0%BB%D0%B5%D1%87%D0%BD%D0%B0-%D0%B7%D0%B0-%D1%81%D0%B5%D0%BA%D1%81-%D1%80%D0%BE%D0%B1%D0%B8%D0%BD%D1%8F-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D1%81%D0%BD-news681131.html", "text": "Отвлеченото момиче се казва Клоуи. Тя разказва ужасяващи неща около отвличането й, пише „Тelegraph.co.uk”, цитиран от Нова телевизия. 20-годишното момиче заявява, че докато е била в плен се е страхувала за живота си „секунда след секунда, минута след минута, час след час”. Похитителят бил свързан с група, известна с името „Черна смърт”. Докато я държал упоена, похитителят й обявил наддаване за момичето на черния интернет пазар с начална сума от 300 000 евро и дал срок на модната агенция, за която работи, да я откупят, ако искат да избегнат продажбата й като секс робиня. Самата Клоуи предполага, че е можело да бъде продадена в Близкия изток. Клоуи разказва, че в средата на юли отишла на фотосесия в Милано. Адресът обаче се оказал фалшив и тя се озовала в изоставена сграда. Тогава я полякът е нападнал. „Мъж с черни ръкавици ме изненада отзад, сграбчи ме за врата и ми запуши устата, за да не пищя”, разказва момичето. Когато се събудила във ферма в Италия, похитителят й разкопчал белезниците от краката и я пуснал да се разхожда из къщата. Клоуи обаче е млада майка, което оказва се е против правилата на групата „Черна смърт”. За да се спаси, тя накарала похитителят си да мисли, че могат да станат интимни, когато всичко се оправи. Предлагайки я в интернет, в обявята били поместени мерките й и уверение, че е прегледана от доктор и няма полово предавани болести. Събудих се със закопчани с белезници ръце и крака, запушена уста, в сак. Това разказва 20-годишният британски модел, която беше упоена и отвлечена в Италия. Единият от задържаните за престъплението е поляк, живеещ във Великобритания. 30-годишният Лукаш Павел Херба възнамерявал да я продаде като секс робиня в интернет.", "date": "2017.08.06", "title": "ПОТРЕСАВАЩА ИЗПОВЕД! Проговори красавицата модел, отвлечна за секс робиня в Близкия изток (СНИМКИ)"}
{"url": "http://pik.bg/%D0%B8%D0%B2%D0%B5%D1%82-%D0%BB%D0%B0%D0%BB%D0%BE%D0%B2%D0%B0-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D1%81%D0%B5-%D0%BA%D0%BB%D0%B0%D1%81%D0%B8%D1%80%D0%B0-%D0%B7%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-100-%D0%BC%D0%B5%D1%82%D1%80%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D0%BB%D0%BE%D0%BD%D0%B4%D0%BE%D0%BD-news681130.html", "text": "Ивет Лалова не успя да намери място сред финалистките в бягането на 100 метра, на Световното първенство по лета атлетика в Лондон, съобщава сайтът на шампионата. В полуфиналната си серия Лалова остана седма, като финишира с време от 11,25 секунди, което е личен резултат за сезона за нея. Най-бърза в серията бе Мари-Жозе Та Лу от Кот д`Ивоар с 10:87 секунди. Втора остана една от фаворитките Дафне Схипърс от Холандия с 10:98 секунди. На 8 август Лалова ще стартира в квалификациите на 200 метра.", "date": "2017.08.06", "title": "Ивет Лалова не успя да се класира за финала на 100 метра на Световното първенство в Лондон"}
{"url": "http://pik.bg/%D1%80%D0%B0%D0%B7%D0%B4%D1%8F%D0%BB%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%B0%D0%BC%D0%B1%D1%8A%D1%80-%D1%85%D1%8A%D1%80%D0%B4-news681106.html", "text": "Предприемачът в областта на иновациите и собственик на компаниите SpaceX и Tesla Илон Мъск се раздели с холивудската актриса Амбър Хърд, съобщава Daily Mail. Според информацията инициатор на раздялата е станал милиаърдерът. Мъск останал разочарован от някои постъпки на бившата съпруга на Джони Деп, заради което решил да прекрати отношенията си с нея. Според източник, запознат със ситуацията, Хърд се дължала егоистично и непрекъснато манипулирала хората. Романът между Мъск и Хърд стартира през април.", "date": "2017.08.06", "title": "Раздяла! Милиардерът Илон Мъск би шута на актрисата Амбър Хърд"}
{"url": "http://pik.bg/%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%BC%D0%BC%D0%B0-%D0%B1%D0%BE%D0%B5%D1%86%D0%B0-%D0%BD%D0%BE-%D0%B3%D0%BE-%D0%BE%D1%81%D1%82%D0%B0%D0%B2%D0%B8-%D0%B4%D0%B0-news681105.html", "text": "Грижовен шофьор старателно зави с килими, одеяла, покривки и с модерните от времето на соца губерчета автомобила си, за да не бъде увреден по време на ваканцията му в Приморско. Всевъзможните покривала в различни цветове приковаха погледите на минувачите. Очевидно водачът е положил доста усилия, за да предпази автомобила си от слънчевите лъчи, морския вятър, евентуалния дъжд и други природни явления, които биха могли да се появят, докато е на почивка, съобщава \"Бургас Инфо\". Колата е „Мерцедес“ и собственикът й очевидно е пропътувал дълго разстояние, за да дойде на море от Северозападна България. В Приморско той се е постарал да осигури възможно най-голям комфорт за автомобила, който освен, че е покрит напълно, е паркиран на почетно място – директно на тротоара. „А съвсем наблизо има пожарен кран, на шофьора обаче не му хрумва, че Русата Златка най-накрая сложи край на отношенията си с ММА боеца Георги Валентинов, научи HotArena. Вече моделката посещава сама светските събития или е в компания на приятелки, което породи слуховете за раздяла. Тъй като до сега Злати не разкриваше подробности за връзката си, никой не посмя да обяви разрива в отношенията й с Георги. Близки до блондинката разкриват, че от известно време тя и Валентинов не са заедно и избягват обажданията помежду си, съобщава \"Телеграф\". Златка Райкова казва на приятелки, че жалостива и вместо да таи лоши чувства към боеца решила да действа като зряла жена. След раздялата се оказало, че Георги ще остане без покри над главата си и Злати му предложила да остане в нейния апартамент, за да не харчи пари за наеми. Георги приел, а Златка си събрала багажа и заминала на морето с приятелки.  Преди време Георги и Златка се разделяха и събираха през ден. Близки до двойката споделят, че Злати се е надявала да създадат семейство, но на този етап идеята била абсурдна. Сегаприятелки на Райкова й помагат да преодолее раздялата.е мястото там трябва да е свободно“, коментираха жители на Приморско. Темата с паркирането е една от най-горещите в морските общини през лятото.", "date": "2017.08.06", "title": "Русата Златка би шута на ММА боеца, но го остави да..."}
{"url": "http://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B7%D0%B0%D0%BF%D0%B0%D0%BB%D0%B8%D0%BB-%D0%B5%D0%B4%D0%B8%D0%BD-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news681135.html", "text": "Срещу младежа има сериозни свидетелски показания, а сред доказателствата е и видео, заснето с телефон от български турист. Ако бъде признат за виновен, Л. Ш. ще понесе отговорност. В такива случаи македонското законодателство предвижда от 1 до 10 години затвор. Пожарът в района на Матка избухна по обяд в четвъртък. Бързо се разпространи на няколко фронта в недостъпен за наземна техника терен. С помощта на самолети и хеликоптери огньовете вече са локализирани. 17-годишен младеж от Скопие е задържан за един от големите пожари в Македония. Засега полицията не съобщава неговото име, а дава само инициалите Л. Ш. и уточнява, че е от Скопие. Тийнейджърът бил на туристическа обиколка в каньона Матка, където по небрежност запалил гората, съобщава Нова телевизия.", "date": "2017.08.06", "title": "Тийнейджър запалил един от големите пожари в Македония"}
{"url": "http://pik.bg/%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B2-%D0%B7%D0%B0%D0%B2%D0%BE%D0%B4-%D0%B7%D0%B0-%D0%BC%D0%B5%D0%B1%D0%B5%D0%BB%D0%B8-%D0%B2-%D1%87%D0%B5%D0%BB%D1%8F%D0%B1%D0%B8%D0%BD%D1%81%D0%BA-news681137.html", "text": "Спасителните служби в Челябинск се борят с голям пожар в промишлената зона на града, който е обхванал площ от около 700 квадратни метра, съобщават от пресслужбата на Министерството на извънредните ситуации в Челябинска област. „Пожарът се е разгорял на територията на частно предприятие за производство на мебели в Челябинск. Над 60 човека и 20 единици техника са включени в операцията по ликвидирането на огъня“, се посочва в съобщението. По предварителни данни няма подстрадали, като не съществува и заплаха за населението. Заместник началникът на Главното управление на Министерството на извънредните ситуации в областта Вадим Трунов коментира, че „случаят е доста сложен, тъй като огънят е обхванал голяма площ и районът е безводен“. „Ситуацията се усложнява допълнително от спецификата на обекта, тъй като в завода има много материали, които горят“, добавя Трунов.", "date": "2017.08.06", "title": "Голям пожар в завод за мебели в Челябинск"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B3%D0%BE%D1%80%D0%B5%D1%89%D0%BE-%D0%BE%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D0%B2%D0%B8%D1%81%D0%BE%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D1%83%D1%82%D1%80%D0%B5-news681122.html", "text": "Оранжев код за опасно високи температури е в сила за цялата страна утре, 7 август, съобщава сайтът на Националния институт по метеорология и хидрология (НИМХ) към Българската академия на науките (БАН). Прогнозите са за опасни и особено опасни метеорологични явления. Съществува голяма вероятност за материални щети. Възможни са човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.", "date": "2017.08.06", "title": "Опасно горещо! Оранжев код за високи температури е в сила за цялата страна утре"}
{"url": "http://pik.bg/%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D0%BF%D0%BE%D0%B1%D0%B5%D0%B4%D0%B8-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81-41-%D0%B2-%D0%BC%D0%B0%D1%87-%D0%BE%D1%82-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-news681138.html", "text": "ЦСКА-София постигна втората си победа и втора поредна в шампионата, след като в мач от четвъртия кръг в Първа професионална лига победи у дома Локомотив (Пловдив) с 4:1. За Локомотив това е първа загуба в кампанията. В 13-ата минута новото попълнение на „армейците“ Тиаго Родригес откри резултата в мача. 14 минути по-късно Кристиян Малинов удвои аванса на домакините, а в 61-ата минута Каранга доведе резултата до 3:0 за ЦСКА-София. В 74-ата минута най-активният в редиците на Локомотив Димо Бакалов върна един гол за 3:1. Крайното 4:1 оформи най-добрият на терена Станислав Манолев в 78-ата минута на мача. В класирането ЦСКА-София дели второто място с Лудогорец и Верея, като тимът от Разград е с мач по-малко. лидер е Черно море с 10 точки. Локомотив е на седмото място.", "date": "2017.08.06", "title": "ЦСКА-София победи Локомотив (Пловдив) с 4:1 в мач от първенството"}
{"url": "http://pik.bg/%D0%B1%D0%B8%D0%B2%D1%88-%D0%B2%D0%BE%D0%B5%D0%BD%D0%B5%D0%BD-%D0%B2%D0%BE%D0%B4%D0%B8%D0%BB-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%B2-%D0%B3%D1%80%D0%B0%D0%B4-%D0%B2%D0%B0%D0%BB%D0%B5%D0%BD%D1%81%D0%B8%D1%8F-news681139.html", "text": "Нападението срещу военна база във венецуелския град Валенсия, е извършено от цивилни във военни униформи, предава ТАСС, цитирана от Фокус. В изявление на Въоръжените сили на Венецуела се казва, че нападателите не са войници, а цивилни. „Този акт бе извършен от група цивилни, облечени във военни униформи, както и дезертирал старши лейтенант“, се казва в изявлението. „Групата е успяла да открадне няколко оръжия“, казаха от венецуелската армия. Те отбелязват още, че това е било „терористична операция, включваща разпространяването на видео клипове, направени от военнослужещ, който е бил уволнен преди три години от Въоръжените сили за предателство на родината и метеж“. Венецуелските власти твърдят, че задържаните са признали, че сътрудничат с крайнодесни сили, „свързани с чуждестранни правителства“.", "date": "2017.08.06", "title": "Бивш военен водил нападението срещу венецуелската военна база в град Валенсия"}
{"url": "http://pik.bg/%D0%B0%D1%80%D0%B5%D1%81%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D0%B1%D0%B5%D1%80%D0%BB%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%86%D0%B8%D1%81%D1%82%D0%BA%D0%B8-%D0%BF%D0%BE%D0%B7%D0%B4%D1%80%D0%B0%D0%B2-news681108.html", "text": "Двама китайски туристи са били арестувани в Берлин, защото в събота са използвали нацисткия поздрав пред германския парламент, предава BBC, цитиран от Фокус. Срещу двамата чуежденци са повдигнати наказателни производства за това, че са използвали символи на забранена организация. Двамата китайски граждани са били освободени под гаранция от 1 000 евро. Германия има строги закони по отношение на речта на омразата и символите, свързани с Хитлер и нацистите. От полицията уточниха, че двамата мъже могат да бъдат глобени или да получат присъда до три години затвор.", "date": "2017.08.06", "title": "Арест! Китайски туристи задържани в Берлин заради нацистки поздрав"}
{"url": "http://pik.bg/%D1%82%D1%8A%D0%B6%D0%BD%D0%BE-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%81%D0%B0%D0%BC%D0%BE%D1%82%D0%B5%D0%BD-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD-%D0%B5%D1%82%D0%BE-%D0%B7%D0%B0%D1%89%D0%BE-news681096.html", "text": "С появата на сина му обаче, Цветков съвсем започва да изпуска нервите си и с половинката му Ивета редовно са в обтегнати отношения. Разликата в целите и възрастта също оказва сериозно влияние, съобщава столичен седмичник. Докато младата майка иска да води активен начин на живот, на Милен му е все по-важно да се пльосне на дивана пред телевизора и да разпуска сякаш цял ден се е трепал в мина за въглища.  След като двамата с водещия се разделят две години след раждането на сина им, положението става още по-тягостно за Милен. Вместо да се вземе в ръце и да се опита да върне обратно младежкия дух, който го превръщаше в магнит за амбициозни стажантки, той съвсем се затворил в себе си. Журналистът се вълнувал само от работата си и веднага след края на снимки се прибирал у дома, за да чете книги и да гледа документални филми. Нищо от обкръжаващия свят не го интересувало с изключение на сина му, който му гостувал поне веднъж седмично. Близките му пък открили, че за две години след раздялата той побелял сериозно, напълнял и сякаш се съсухрил. Цветков не е имал сериозна приятелка след Ивета и вероятно още не е успял да я прежали. Неведнъж дори намеквал, че иска да си я върне и разпитвал дали и тя няма още чувства към него. Тя обаче нямала никакво намерение да се заробва отново във връзка с по-стар мъж, особено след като вече най-тежките години в грижите за малкия Боян били минали. Днес момчето е на 5 и майка му се справя сама с отглеждането му, като през ваканциите и уикендите го изпраща при баща му, за да създаде здрава връзка помежду им. Телевизионният водещ Милен Цветков е посрещнал пореден самотен рожден ден. Журналистът навърши 51 години миналия уикенд и въпреки напредналата си възраст не може да се похвали, че е открил голямата любов. За това навярно Милен напълно е изгубил вяра в нея и е избрал да не пропилява времето си в напразни флиртове и свалки с жени. След серия несериозни връзки в живота на телевизионера се появи майката на сина му Боян, която го оплете в мрежите си за цели 4 години. С нея Цветков се кротна и дори поиска да направи семейство след вече едно провалено такова. Водещият пренебрегна страха си от обвързване и след като приятелката му забременя със сина им дори заговори за брак – тема, която никога не е била по вкуса му и от която отдавна се пази.", "date": "2017.08.06", "title": "ТЪЖНО! Милен Цветков посрещна самотен рождения си ден! Ето защо"}
{"url": "http://pik.bg/%D0%BE%D1%82-%D0%B5%D0%BA%D0%B8%D0%BF%D0%B0-%D0%BD%D0%B0-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D0%BE%D1%82%D1%80%D0%B5%D0%BA%D0%BE%D1%85%D0%B0-%D1%87%D0%B5-%D1%82%D0%BE%D0%B9-%D1%81%D0%BC%D1%8F%D1%82%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%BF%D1%80%D0%B5%D0%B7-2-news681089.html", "text": "Членове на екипа на вицепрезидента на Съединените щати Майк Пенс определиха като „измислица“ появилата се в  New York Times новина, че Пенс има намерение да се кандидатира за президентския пост на изборите през 2020 година, съобщава РИА Новости. Според изданието хора от екипа на Пенс вече са започнали да търсят спонсори за предизборната му кампания, а самият Пенс „гради собствена политическа база“. Ако това, все пак, се окаже истина, или Пенс е нелоялен към президента Доналд Тръмп и е готов да му отправи предизвикателство още след първия му мандат, или очаква, че Тръмп няма да пожелае да се кандидатира за втори мандат. „Новината, че вицепрезидентът Майк Пенс вече се подготвя за президентската кампания през 2020 година е възмутителна измислена новина. Това е нищо друго, освен желание на New York Times да представи една лъжа за действителност“ написа в профила си в „Туитър“ прессекретарят на Пенс Марк Лотър. Ръководителят на щаба на Пенс Ник Айърс, който пое поста в края на юни, също определи като „пълна лъжа и измислена новина“, материалът на New York Times в профила си в „Туитър“. Изданието посочва, че именно Айърс е обявил пред много спонсори на Републиканската партия за готовността на Пенс да се кандидатира. „Едва ли биха могли да посочат поне един партиен спонсор, пред който съм казал това“,  защити се Айърс.", "date": "2017.08.06", "title": "От екипа на Майк Пенс отрекоха, че той смята да се кандидатира за президентския пост през 2020 година"}
{"url": "http://pik.bg/%D1%81%D0%BE%D0%BB%D0%B5%D0%BD%D0%BE-%D0%B2%D0%B4%D0%B8%D0%B3%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BA%D0%B2%D0%B0%D1%80%D1%82%D0%B8%D1%80%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%BE%D0%B2-%D0%B4%D0%B0%D0%BD%D1%8A%D0%BA-news681097.html", "text": "Нов данък за собствениците, отдаващи имотите си в Гърция, чрез електронната платформа Airbnb ще ги принуди да вдигнат цените, съобщават гръцки медии, цитирани от Фокус. Новият налог стартира от 2018 година и ще облага с 15% от първото евро в доходите през Airbnb до 12 000 евро на година. При доходи между 12 000 - 35 000, данъкът достига 35%, като същевременно се повишава с 10%, и отива до 45% при доход над 35 000 евро на година. С новия данък се очаква хазнатада прибира около половината от доходите на собствениците. За случаи, в които се предоставят и други услуги, доходите ще се изчисляват като бизнес и съответно ще се облагат по следния начин: 22 % при доход от първото евро до 20 000 евро 29 % от 20 001-30 000 eвро 37 % от 30 001-40 000 евро 45 %  над 40 000 евро Както беше съобщено първоначално, доходите, получени през тази година от юридически лица, от краткосрочни имоти под наем, този тип ще се считат за доходи от стопанска дейност и ще се облагат с 29 % ставка.", "date": "2017.08.06", "title": "Солено! Вдигат цените на ваканционните квартири в Гърция заради нов данък"}
{"url": "http://pik.bg/%D0%BA%D0%BE%D1%88%D0%BC%D0%B0%D1%80%D0%BD%D0%B0-%D0%BD%D0%B5%D0%B4%D0%B5%D0%BB%D1%8F-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D0%B4%D1%80%D1%8A%D1%81%D1%82%D0%B8-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-%D1%81%D0%BE%D0%B7%D0%BE%D0%BF%D0%BE%D0%BB-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D1%81%D0%B0-%D0%BE%D1%82%D0%BA%D0%B0%D1%80%D0%B0%D0%BD%D0%B8-%D1%81-%D0%BB%D0%B8%D0%BD-news681104.html", "text": "Верижна катастрофа задръсти пътя от Приморско към Созопол този следобед. Автомобилите са се блъснали в района край село Равадиново. На място са два екипа на полицията, както и линейка. Към Бургас са откарани мъж и жена, които за щастие са нямали видимо тежки наранявания, съобщава \"Бургас Инфо\". Преминаването е трудно, казаха шофьори, пътуващи в този участък. Днес следобед се е запалил и автомобил на АМ Тракия в района на Карнобат. Малко по-рано друга кола пламна на 240-ти километър от аутобана, като шофьори казаха, че колоната автомобили е била километрична. По-късно движението бе възстановено.", "date": "2017.08.06", "title": "КОШМАРНА НЕДЕЛЯ! Верижна катастрофа задръсти Приморско-Созопол, мъж и жена са откарани с линейка"}
{"url": "http://pik.bg/%D1%82%D0%B2-%D0%B2%D0%BE%D0%B4%D0%B5%D1%89%D0%B8%D1%8F%D1%82-%D0%B4%D0%B6%D0%B5%D1%80%D0%B5%D0%BC%D0%B8-%D0%BA%D0%BB%D0%B0%D1%80%D0%BA%D1%81%D1%8A%D0%BD-%D0%BF%D1%80%D0%B8%D0%B5%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BC%D0%B0%D0%B9%D0%BE%D1%80%D0%BA%D0%B0-%D1%81-%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D1%8F-news681065.html", "text": "Британският тв-водещ Джереми Кларксън, придобил култов статус като лице на автомобилното предаване „Топ Гиър“, е бил приет по спешност в болница в Майорка миналият петък, съобщава  Sky News. Кларксън, който  е бил на почивка със семейството си на испанския остров, е потсъпил в лечебното заведение с пневмония. В профила си в „Инстаграм“ Кларксън, който в момента е водещ на автомобилното шоу „Гранд Тур“, публикува своя снимка, на която е със система. Кларксън разяснява, че в момента „е прикован към количка, като целият е опасан със системи“.", "date": "2017.08.06", "title": "ТВ-водещият Джереми Кларксън приет в болница в Майорка с пневмония"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D1%85%D0%B0-%D0%BE%D0%BF%D0%B8%D1%82-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B0%D1%82%D0%B0%D0%BA%D0%B0-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-news681068.html", "text": "Властите във Венецуела са предотвратили опит за терористична атака в една от военните бази в страната, съобщава Асошиайтед Прес. Отбелязва се, че във връзка с това са били направени няколко арести. Бившият председател на Националната асамблея на Венецуела Диосдадо Кабельо съобщи в профила си в „Туитър“, че неизвестни са атакували военна база в град Валенсия и са направили неуспешен опит да проникнат в нея.", "date": "2017.08.06", "title": "Властите във Венецуела предотвратиха опит за терористична атака във военна база"}
{"url": "http://pik.bg/%D0%B6%D0%B5%D0%B3%D0%B0%D0%B2%D0%BE%D0%B4%D0%BA%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B6%D0%B5%D0%BD%D0%B0-%D1%81%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%BF%D0%BE-%D1%83%D0%BB%D0%B8%D1%86%D0%B0-%D0%B2-%D1%80%D1%83%D1%81%D0%B8%D1%8F-%D0%B2%D0%B8%D0%B4%D0%B5%D0%BE-news681069.html", "text": "Чисто гола жена бе щракната как се разхожда по улица в Благовещенск, Русия. На видеото се вижда как голата дама, без изобщо да се смущава, пресича централната улица на  града, а след нея върви гол до кръста мъж. Остава впечатлението, че те спорят за нещо. Както съобщава \"Амур.инфо\", вероятно става дума или за някакви психични разстройства на младата жена, или за състояние на наркотично или алкохолно опиянение.", "date": "2017.08.06", "title": "ЖЕГА+ВОДКА: Чисто гола жена се разходи по улица в Русия (ВИДЕО)"}
{"url": "http://pik.bg/%D0%BB%D0%B5%D0%BA%D0%BE-%D0%B7%D0%B0%D1%81%D0%B8%D0%BB%D0%B5%D0%BD-%D1%82%D1%80%D0%B0%D1%84%D0%B8%D0%BA-%D0%BF%D0%BE-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5-%D0%BF%D1%80%D0%B8-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%81%D0%BE%D1%84%D0%B8%D1%8F-news681091.html", "text": "Леко засилен е трафикът по Цариградско шосе на влизане в града, съобщи  комисар Тенчо Тенев - началник на отдел „Пътна полиция“ към Столична дирекция на вътрешните работи (СДВР) пред Фокус. Към 17:00 часа на другите входове на града движението е нормално. Очаква се в по-късните часове на деня притокът на автомобили към София да се засили. Тенев уточни, че има полицейски екипи, които следят трафика, и ако се наложи, светофарите ще бъдат включени на жълто мигащи и движението ще се регулира от пътен полицай.", "date": "2017.08.06", "title": "Леко засилен трафик по Цариградско шосе при влизане в София"}
{"url": "http://pik.bg/%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D0%B5%D1%82%D0%B8%D1%86%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%BE%D1%82%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-news681073.html", "text": "Докато водещи френски юристи разработват устав, който би регулирал статута на съпругата на президента на Франция, който предполага предоставянето на определен държавен бюджет от хазната, в социалните мрежи е стартирала подписка срещу такава иницатива, съобщава радиостанцията  BFMTV. Според информацията само за първите две седмици след старта на подписката, в нея са се включили 154 300 души. „Не виждам причини да бъдат отделяни държавни средства за съпругата на държавния глава. Не можем да подкрепим такава инициатива“, коментира един от инициаторите на подписката, лидерът на движението „Национално равенство“ Тиери Пол Вале. По думите на Вале по време на президентската си кампания Еманюел Макрон е бил категоричен, че съпругата му ще има обществена роля, което означава, че няма да има претенции за средства от държавната хазна.", "date": "2017.08.06", "title": "Във Франция стартира петиция против отделянето на бюджетни средства за първата дама"}
{"url": "http://pik.bg/%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B5%D0%BB%D0%B5%D1%88%D0%BB%D1%8A%D0%BA-%D1%81%D0%BD%D0%B8%D0%BC%D0%BA%D0%B8-news681076.html", "text": "Шофьор на пътнически автобус е в болница след келешко изпълнение по един от натоварените булеварди на Враца. Към 15 часа водачът на автобус „Волво“ със софийски номера, предизвикал зрелищна катастрофа в района на Втора база „Калифорния“ на Първа частна болница в града под Околчица, съобщава \"Конкурент\". Водачът возел 50-ина пенсионерки от София, които отивали организирано на екскурзия в пещерата „Леденика“. При опит да избегне изкуствените ограничели на скоростта тип „полегнали полицаи“ на бул. \"Втори юни\", той се забил в микробус с плевенска регистрация, паркиран в дясното платно, а след това засиления от него бус ударил още едно подобно возило на фирма „Дигант“. Ранени при инцидента няма, а шофьорът на софийския рейс е единствения леко пострадал. Ударените возила са със счупени стъкла. Екскурзиантките пък чакат нов рейс от столицата, който да ги върне към дома. Обещаха обаче да дойдат друг път на екскурзия във Враца и да разгледат Леденика.", "date": "2017.08.06", "title": "Шофьор на автобус в болница заради келешлък (СНИМКИ)"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B8-%D0%B2%D0%B7%D0%B5-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-news681074.html", "text": "Под заглавие \"Туристите се стекоха към съседката\" турският в. \"Миллиет\" пише, че туристите, които от съображения за сигурност не са отишли в Турция, са предпочели това лято да почиват в България. \"Хотелите в България се пукат по шевовете. Увеличение има и в броя на турските туристи\", посочва вестникът, цитиран от БТА. Изданието пише, че България преживява най-успешния си туристически сезон през последните 25 години, цитирайки данни за увеличения брой на туристите на българското Черноморие и за скока в цените за нощувка. \"Миллиет\" представя България като привлекателна дестинация за отдих и за турските туристи с близката си до турския вкус кухня, евтините цени за храна и забавленията, които предлага. Вестникът препоръчва на читателите си да опитат по-специално пърленка, шопска салата и кюфтета от агнешка кайма.", "date": "2017.08.06", "title": "ТУРЦИЯ ПРИЗНА: България ни взе туристите!"}
{"url": "http://pik.bg/%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%B8-%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D1%81%D0%B0-%D0%BE%D0%B1%D1%81%D1%8A%D0%B4%D0%B8%D0%BB%D0%B8-%D1%80%D1%83%D1%81%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D0%BE%D0%B1%D0%BB%D0%B0%D1%81%D1%82%D1%82%D0%B0-%D0%BD%D0%B0-news681078.html", "text": "Министърът на външните работи на Русия Сергей Лавров и държавният секретар на САЩ Рекс Тилърсън са обсъдили сътрудничеството между двете страни в областта на киберсигурността, предава РИА Новости, цитирана от Фокус. „Обсъдихме сътрудничеството ни и по другите въпроси – разясни Лавров. -  Напомнихме за разбирателството, постигнато по време на срещата между президентите на Русия и САЩ в Хамбург, включително за необходимостта да се развие сътрудничеството в сферата на киберсигурността, борбата с киберпрестъпността, предотвратяването на киберпрестъпления“. Руският външен министър допълни, че е била засегната също така и важната тема за Северна Корея и ядрения проблем на Корейския полуостров.", "date": "2017.08.06", "title": "Сергей Лавров и Рекс Тилърсън са обсъдили руско-американското сътрудничество в областта на киберсигурността"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-12-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D0%BD%D0%B8%D0%B3%D0%B5%D1%80%D0%B8%D1%8F-news681080.html", "text": "Най-малко 12 души са загинали при стрелба в католическа църква в югозападната част на Нигерия, съобщава Франс Прес, като се позовава на медицинските служби на страната. „Към момента можем да потвърдим за 12 жертви. На няколко души се оказва медицинска помощ“, заявява сътрудник на болничното заведение, в което са били приети ранените. Съобщава се, че инцидентът е станал в ранните неделни часове в град Осубулу. По думите на очевидци в църквата са нахлули петима въоръжени мъже с маски и са открили безразборна стрелба. От полицията съобщават за един стрелец.", "date": "2017.08.06", "title": "Най-малко 12 загинали при стрелба в католическа църква в Нигерия"}
{"url": "http://pik.bg/%D0%BC%D0%B5%D0%B4%D0%B8%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BE%D1%82-%D1%81%D0%B0%D1%89-%D1%80%D0%B0%D0%BB%D0%B8%D1%86%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D1%81%D0%B5-%D0%BF%D1%80%D0%BE%D0%B4%D0%B0%D0%B4%D0%B5-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-news681081.html", "text": "Медийни войни бушуват покрай широкото отразяване на \"американския казус\" с Цветан Василев от медиите близки до олигарха Иво Прокопиев. Журналистът от САЩ Ясен Дараков написа в социалната мрежа: \"Да изпълниш поръчка на Цветан Василев .... по сиененски. Не за първи път взима пари от него..... Клета Ралица Василева. #бабаЕдъното #бабасеПРОДАДЕза пари\". Под поста се включва и шефката на Дараков от Нова - Дарина Сарелска, която пита, защо това било поръчка. И на нея Дараков обяснява, че няма начин Василева сама да е решила да разпитва американския лобист, на когото Цветан Василев е платил, за да го брани срещу обвинението на българската прокуратура. Ралица Василева познава отлично банкера-беглец от времето, в което фалиралата ТВ7 беше афилиейт на CNN. Тогава Василева многократно бе в България, където имаше и срещи с Цветан Василев. На снимката - Ралица Василева, която по онова време още работеше за CNN, си говори в студиото на ТV7 с Николай Бареков. Запознати с работата на Дараков твърдят, че топрепортерът се е оттеглил от BIТ в момента, в който телевизията е започнала да се превръща в бухалка на български бизнесмени и по-специално на Цветан Василев. Преди това Дараков работеше неуморно, за да превърне канала любим за всички българи в чужбина, като искаше да копира най-добрите американски модели. Вместо това обаче медията започнала агресивно да обслужва интересите на избягалия от правосъдието Цветан Василев, което отвратило както Дараков, така и много други негови колеги. Изненадващо в кабелната телевизия работа започна и Василева. Тогава тя дори обяви, че имала оферта от Al Jazeera, но предпочела неизвестната българска телевизия, което прозвуча доста странно.", "date": "2017.08.06", "title": "МЕДИЕН СКАНДАЛ! Журналист от САЩ: Ралица Василева се продаде на Цветан Василев!"}
{"url": "http://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%81%D0%BC%D0%B5-%D0%BF%D0%BE%D0%B5%D0%BB%D0%B8-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8-news681103.html", "text": "Всичко, което е поето като ангажимент в Асеновград е свършено. Това обяви в Шекер махала в Пловдив вицепремиерът Валери Симеонов, цитиран от радио Фокус-Пловдив. Симеонов уточни, че ангажиментите са изпълнени, както от страна от общината, така и от страна на полицията и на държавата. „За мен е странно защо все още продължават тези имитации на протести, така че отивам там, за да ги попитам какво още искат“, каза Валери Симеонов. Той още веднъж повтори, че всичко, което е било обещано като ангажимент е свършено до този момент „Тези хора не разбират ли, че всички тези протести костват по десетина хиляди на държавата и на тези момчета с униформи“, попита вицепремиерът. Той изтъкна, че, когато си тръгва към София, вижда микробусите на жандармерията с по 15-20 души, които се разкарват от и до Асеновград, за да въдворяват реда . „Защото някои хора търсят може би не разрешаване на проблемите на Асеновград, а политическа изява“, добави Симеонов. В Пловдив той се срещна с районния кмет Ральо Ралев, за да обсъдят сериозните сигнали, свързани с нарушаването на реда в циганските махали в район „Северен“. Двамата огледаха и помещението, което може отново да стане полицейски участък, както е било преди години. Идеята е участъкът да започне да действа отново, като трима полицейски служители и полицейски автомобил ще дежурят на място. По думите на Валери Симеонов главният секретар на МВР също е поел ангажимента за незабавна реакция при вдигане на шум в тези махали и преграждане на улици, за да се спре самоуправството на публична-държавна собственост.", "date": "2017.08.06", "title": "Валери Симеонов: Ангажиментите, които сме поели в Асеновград, са изпълнени!"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%BE%D1%84%D0%B8%D1%81%D1%8A%D1%82-%D0%BD%D0%B0-%E2%80%9E%D0%B0%D0%BB-%D0%B4%D0%B6%D0%B0%D0%B7%D0%B8%D1%80%D0%B0%E2%80%9C-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news681083.html", "text": "Властите в Израел планират затварянето на офиса на катарсксия телевизионен канал „Ал Джазира“ в Йерусалим. Това обяви израелският министър на комуникациите Аюб Кара, цитиран от Reuters. Кара отбеляза, че медията „подкрепя тероризма“ и подчерта, че кабелните оператори са приели предложението арабскоезичният и английскоезичният канали на „Ал Джазира“ да не бъдат излъчвани. Затварянето на офиса на телевизията обаче ще изисква допълнителни законодателни мерки, уточни министър Кара. Фокус", "date": "2017.08.06", "title": "Израел ще затвори офисът на „Ал Джазира“ в Йерусалим"}
{"url": "http://pik.bg/%D1%88%D0%B0%D1%88-%D0%B3%D0%BE%D0%BB-%D0%BC%D1%8A%D0%B6-%D1%85%D1%83%D0%BA%D0%BD%D0%B0-%D0%BF%D0%BE-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BF%D1%80%D0%B5%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%8E%D1%81%D0%B5%D0%B8%D0%BD-%D0%B1%D0%BE%D0%BB%D1%82-%D0%B2%D0%B8%D0%B4%D0%B5%D0%BE-news681109.html", "text": "Чисто гол мъж хукна по стадиона по време на световното първенство по лека атлетика в Лондон. Мъжът изскочил на тревата минути преди старта на легендарния Юсеин Болт. Охраната веднага реагирала и хванала нарушителя, който бил изведен извън пределите на терена. Припомняме, че турнирът се провежда в британската столица от 4 до 13 август. Юсеин Болт ще сложи окончателна точка на кариерата си на 12 август, когато ще участва в щафетата на 4х100 метра.", "date": "2017.08.06", "title": "ШАШ! Гол мъж хукна по стадиона преди старта на Юсеин Болт (ВИДЕО)"}
{"url": "http://pik.bg/%D1%80%D1%83%D1%81%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%BD%D0%B0-%D0%B4%D0%B8%D0%B0%D0%BB%D0%BE%D0%B3-%D1%81%D1%8A%D1%81-%D1%81%D0%B0%D1%89-%D0%BF%D1%80%D0%B8-%D0%BE%D0%BF%D0%B5%D1%80%D0%B4%D0%B5%D0%BB%D0%B5%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F-news681086.html", "text": "Руският външен министър Сергей Лавров е заявил при срещата си с американския държавен секретар Рекс Тилърсън, че  страната му е готова за нормализиране на диалога, ако САЩ се откажат от конфронтационната си политика. Това съобщи руското Министерство на външните роботи след срещата на двамата първи дипломати в Манила, предаде БГНЕС. Столицата на Филипините е домакин на международен форум с участието на страните от Азиатско-Тихоокеанския регион (АСЕАН) Лавров изтъкна още, че е недопустима ескалацията на напрежението на Корейския полуостров заради военните приготовления на САЩ.", "date": "2017.08.06", "title": "Русия готова на диалог със САЩ при оперделени условия"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D1%8F%D1%85%D0%BD%D0%B0-%D0%B4%D0%B6%D0%B5%D1%82---73-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-%D1%81%D0%B5-%D0%BE%D1%82%D0%B4%D0%B0%D0%B4%D0%B5-%D0%BD%D0%B0-%D0%BF%D0%BB%D0%B0%D0%B6%D0%BD%D0%B8--news681010.html", "text": "Майката на Веселин Марешки се оказа по-екстремна натура и от него. 73-годишната Веска Марешка все още се чувствала в кондиция за луди плажни изживявания. Преди броени дни изпълнителката на стари градски песни събра погледите на летовниците на централния плаж във Варна, яхвайки мощен джет. Безстрашната пенсионерка вкарала тежката машина в морските води без помощта на инструкторите и дори повозила свой млад приятел. Водните й пируети били достойни за състезание, но като истинска професионалистка, Марешка се подсигурила с надуваема спасителна жилетка. След като разходила другаря си из варненската морска шир, решила да се щракне за спомен край брега и със собствениците на джетовете. Дори на плажа Веска не изневерила на шармантния си стил и се появила със скъп бански от две части и копринен шал, който повила около кръста си като пола. Преди месец изпълнителката на стари градски песни променила и прическата си, скъсявайки драстично дължината и експериментирайки с нов оранжев цвят. Майката на лидера на „Воля“ имала отношение към модата още от мома, когато си изкарвала прехраната като шивачка. Във Варна се говори, че талантът й не останал незабелязан дори от самия Тодор Живков, който й се доверявал за кройката на костюмите си. Синът й не наследил таланта й с шевните машини, но от нея взел любовта към екстремните спортове и към пеенето. Малко известен факт е, че депутатът умеел да пее вярно и си позволявал да тананика любимите си парчета вкъщи или пред отбрана компания. През 2013 г. пък в родната му Варна го обявиха за супергерой, защото аптекарският бос за пръв път демонстрира у нас водната иновация флайборд. Със съоръжението, наподобяващо раница, човек може да лети над водата, да се гмурка като делфин и да прави салта. Скъпата играчка струва почти 20 хиляди лева, а цената на курса за управлението й започва от 2 бона и нагоре. Майка му Веска обаче засега не се престрашавала да тества съоръжението, но дори и само на джет, пак се превърнала в атракцията на сезона.", "date": "2017.08.06", "title": "САМО В ПИК И \"РЕТРО\"! Майката на Марешки яхна джет - 73-годишната певица се отдаде на плажни забавления с младоци (СНИМКИ)"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F-%D0%BD%D0%B0-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%BE%D0%BD%D1%80%D0%BE-%D1%81%D0%BD%D0%B8%D0%BC%D0%BA%D0%B8-news681045.html", "text": "Непоказвани досега снимки на Мерилин Монро от последната й фотосесия се предлагат на търг. Фотожурналистът Джордж Барис снима звездата през юни 1962 г. - само няколко седмици преди смъртта й, съобщават организаторите на наддаването от онлайн аукционна къща. Участниците в тематичния търг ще могат да наддават и за други редки принадлежности - сувенири, голи снимки на екранната прелъстителка, филмови плакати и първия брой на сп. \"Плейбой\" от 1953 г. с автограф от Хю Хефнър и Мерилин Монро на корицата. Обявените начални цени варират от 500 щатски долара до 18 000 долара. Търгът ще продължи до 11 август. Голямата кино звезда умира в дома си на 5 август 1962 г. Според официалните заключения Мерилин Монро умира от смъртоносна доза сънотворни. Намерена е мъртва в собственото си легло в дома си.  Аутопсията показва, че смъртта е настъпила вследствие на свръхдоза наркотици – барбитурати. Има различни версии за смъртта ѝ. Официално приетата е самоубийство. Смъртта й през 1962 г. остава обект на теории на конспирацията и до днес. „Мерилин Монро не е имала намерение да се самоубива“, твърди бившият окръжен прокурор на Лос Анджелис Джон Майнър. 86-годишният магистрат, присъствал на разследването, свързано със смъртта на звездата на 5 август 1962 г., предава на в. „Лос Анджелис Таймс“ бележките и аудиозаписите на д-р Грийнсън (психоаналитикът на Монро). На хартия и на лента са записани признанията на актрисата от последните дни на живота ѝ. В нито едно изречение няма намек, че има намерение да сложи край на живота си. Разследванията на ФБР и поверителните разпити на нейни близки приятели все още не са огласени.", "date": "2017.08.06", "title": "Показват невиждани снимки от последната фотосесия на Мерилин Монро (СНИМКИ)"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%E2%80%9E%D0%BA%D0%BD%D1%8F%D0%B6%D0%B5%D0%B2%D0%BE%E2%80%9C-%D0%B8-%D0%B2%D0%BB%D0%B0%D0%B4%D0%B0%D1%8F-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%BD%D0%B0-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F---%D0%BF%D0%B5%D1%80%D0%BD%D0%B8%D0%BA-news681111.html", "text": "Жителите на столичния квартал „Княжево” и село Владая отново излязоха на протест с настояване общината да реши транспортните им проблеми, съобщи Би Ти Ви. В пиковия час тази вечер те застанаха на международния път Е-79 и макар че не го блокираха, минаваха периодично по пешеходната пътека, което също предизвика задръствания. Хората искат автобусите, които пътуват по това направление да са редовни. На мястото на легнали полицаи да се сложи светофар, а по пътя между София и Перник през Владайското дефиле да има улично осветление. От общината обясниха, че част от исканията на протестиращите са изпълнени. За други предстои да се намери решение.", "date": "2017.08.06", "title": "Недоволство! Жители на „Княжево“ и Владая отново протестираха на пътя София - Перник"}
{"url": "http://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%B2%D0%B5%D0%B3%D0%B5%D1%82%D0%B0%D1%80%D0%B8%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8-%D0%BD%D0%B0-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE-%D0%B3%D0%BE%D0%BB%D1%8F%D0%BC-%D1%80%D0%B8%D1%81%D0%BA-%D0%BE%D1%82-%D0%B4%D0%B5%D0%BF%D1%80%D0%B5%D1%81%D0%B8%D1%8F-news681052.html", "text": "Вегетарианците са изложени на двойно по-висок риск от депресия, тъй като в менюто им липсват витамин B12 и някои важни минерали, установи проучване, цитирано от в. \"Сънди мейл\". Според учени от университета в Бристол недостигът на витамин B12 силно влияе върху настроението и психичното здраве. Вегетарианците често се хвалят с това колко природосъобразен начин на живот водят. Но когато загърбват пилешкото, телешкото и свинското месо в полза на морковите и броколите, това ги прави доста по-нещастни, без да го осъзнават. Бристолският екип стигнал до тези изводи, след като изследвал 10 хил. души в западната част на Англия. Тези, които попадали в групата на вегетарианците, били с два пъти повече депресии в сравнение със сънародниците им, които имали конвенционално балансиран хранителен режим. В кръвта на вегетарианците се натрупват високи нива на фитоестрогени вследствие на богатата на зеленчуци и соя диета. А това също води до ментални проблеми.", "date": "2017.08.06", "title": "Тревожно! Вегетарианците са изложени на двойно по-голям риск от депресия"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%BF%D0%BE%D0%B4%D0%BF%D0%BE%D0%BC%D0%BE%D0%B3%D0%BD%D0%B5-%D0%B2%D0%B0%D1%80%D0%BD%D0%B0-%D0%B2-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%BD%D0%BE%D1%82%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%B3%D1%80%D0%B0%D0%B4%D0%B0-news681054.html", "text": "Правителството ще подпомогне Варна за разрешаване на инфраструктурни проблеми, които към момента не позволяват на града да се развива. Това каза министър-председателят Бойко Борисов на работна среща в общината, организирана от кмета Иван Портних. В срещата участваха представители на кабинета и президентът на КНСБ Пламен Димитров, съобщиха от правителствената пресслужба. Варна заслужава перспектива. Градът има и други дейности, освен туризма, посочи Борисов. Той припомни думи на кмета, че от 30 години не е правено нищо, за да се облекчи трафикът във Варна, и съобщи, че правителството предлага две мерки в това отношение – разширяване с две допълнителни ленти и с две локални платна на централния транзитен булевард, който свързва входа на града и аерогарата, както и нова пътна отсечка, която да облекчи движението от и към пристанището. Финансирането ще бъде от бюджета и от ЕИБ, а дали изпълнението ще се организира от АПИ или от общината, зависи от общинския съвет във Варна, посочи Борисов. Той каза, че приоритетни за правителството са също ремонтът на Математическата гимназия и изграждането на трета пречиствателна станция за отпадъчни води. Борисов подчерта, че съществуват още много проекти, които се нуждаят от финансиране, а в същото време се пилеят пари за ликвидиране на щети от недалновидни решения на предишни правителства. Той даде примери със зоните по „Натура 2000“, плащанията за АЕЦ „Белене“ и американските централи, както и приватизационната сделка за „Полимери“ – Девня, която определи като грабеж. „От 4-5 години се води разследване срещу неизвестни извършители, но според мен те са известни. Дори жп линиите са изнесли. Преди няколко дни взехме решение 15 млн. лв. да се дадат на Варна. Тези отпадъци сега трябва да се вземат и да се откарат някъде. Ние сме евтини на брашното и скъпи на триците“, каза премиерът. Според него новият антикорупционен орган трябва да започне с разследванията си оттук и да стигне до НДК, „за да видим какви приватизационни сделки са правени, да започнем от това което носи щети“.", "date": "2017.08.06", "title": "Правителството ще подпомогне Варна в инфраструктурното развитие на града"}
{"url": "http://pik.bg/%D0%BE%D0%B2%D0%BB%D0%B0%D0%B4%D1%8F%D1%85%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%BF%D0%BE%D0%B6%D0%B0%D1%80%D0%B0-%D0%BA%D1%80%D0%B0%D0%B9-%D0%B1%D1%83%D1%80%D0%B3%D0%B0%D1%81-news681059.html", "text": "Огромният пожар, който погълна района около бургаския кв. Банево и селата Изворище и Миролюбово, е овладян напълно, предава Флагман.бг. В момента активно гасят последното огнище. В операцията по потушаването на пожара освен огнеборци са включени и военни и доброволци. Локализирането на огнената стихия било трудно заради непроходимия терен, споделиха участници в гасенето. Те успели да стигнат до мястото със специализираната военна техника.", "date": "2017.08.06", "title": "Овладяха напълно пожара край Бургас"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B6%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%82%D0%BE%D0%BA-news681043.html", "text": "Германските власти очакват нарастване на мигрантския поток в страната през оставащите месеци до края на годината. Това пише в днешния си брой изданието Welt am Sontag, позовавайки се на аналитичен доклад на Единния център за анализи и развитие на стратегията за борба с нелегалната миграция (GASIM). Според доклада няколко са факторите, които предвещават увеличаване на търсещите убежище в Германия, включително и на нелегалните мигранти. На първо място в последните месеци се увеличава бежанският поток към Европа през Средиземно море, а Италия е достигнала предела на възможностите си за приемане на бежанци. Друг фактор е затягането на миграционната политика на скандинавските страни. Данните на германската полиция за противодействие на опитите за нелегално преминаване на границата за юли месец също сочат повече случаи на предотвратени опити за нелегално преминаване на границата. В доклада са отбелязва, че напоследък се увеличават случаите на пресичане на границата от имигранти в товарни влакове. За първите шест месеца на годината федералната полиция е разкрила 220 нарушители, които по този начин се опитвали да попаднат в Бавария, а само през юли са регистрирани 174 случая. Освен това експертите напомнят, че съдейки по опита от предишни години, през втората половина на годината в Германия винаги са пристигали повече кандидати за убежище отколкото през първата.", "date": "2017.08.06", "title": "Германия очаква засилване на бежанския поток"}
{"url": "http://pik.bg/%D0%B1%D1%80%D0%B0%D0%B2%D0%BE-%D0%BD%D0%B5%D0%B2%D1%8F%D0%BD%D0%B0-%D0%B2%D0%BB%D0%B0%D0%B4%D0%B8%D0%BD%D0%BE%D0%B2%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%8A%D1%80%D0%B2%D0%BE-%D0%B7%D0%BB%D0%B0%D1%82%D0%BE-%D0%B2-%D0%BC%D0%B8%D0%BD%D1%81%D0%BA-news681060.html", "text": "Българската ни състезателка по художествена гимнастика Невяна Владинова спечели златен медал на обръч във финалите на Световната купа в Минск. Грацията ни получи оценка от 18.850 за изпълнението си. Втора остана Александра Солдатова (Русия) с 18.550, а трета е представителката на домакините Катерина Галкина с 18.200 точки. На топка Владинова завърши на 7-ото място с 16.250, а другата ни състезателка Катрин Тасева е шеста с 16.500, след като и двете допуснаха грешки. В събота Невяна и Катрин останаха без медали от многобоя, след като се наредиха съответно на 5-а и 6- а позиция.", "date": "2017.08.06", "title": "Браво! Невяна Владинова спечели първо злато в Минск"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BB%D0%B0%D0%B2%D0%B8-%D0%B6%D0%B5%D0%BD%D0%B5%D0%BD-%D0%B4%D1%8A%D0%BB%D0%B3%D0%B8%D1%8F-%D0%BF%D0%B0%D0%B4%D0%BD%D0%B0%D0%BB-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%BF%D1%80%D0%B5%D0%B7-1999-%D0%B3-%D0%B2-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%BB%D1%83%D0%B1--news681011.html", "text": "Уникална снимка на Слави Трифонов, паднал на колене пред булка, разбуни духовете в мрежата. Фенове на Дългия загряха „Фейсбук” с коментари, че заклетият ерген е бил тайно женен и крие този факт. Оказа се, че единствената сватба, на която учиндолецът е коленичил пред красавица в бяла рокля, се е състояла в късната пролет на 1999 г. в Дипломатическия клуб в Горна баня. А 32-годишният тогава Трифонов бил нает да забавлява гостите на пищната церемония. Младоженката била Христина, дъщеря на някогашния медиен съветник на бившия премиер Иван Костов – Михаил Михайлов. Покрай басейна на сградата се събрали стотици гости от близо и далеч, а привилегия да танцува с булката, освен младоженецът, имал и Дългия. По време на целия купон Трифонов се усуквал около хубавицата и извивал глас върху звуците от тъпана на някогашния перкусионист на „Ку-ку бенд“ и настоящ депутат Калин Вельов. Легенди се носят за концертната програма на тв водещия и тлъстия хонорар, който прибрал. Ангажиментът му бил уреден от самия Иван Костов, с когото тогава били близки. Архивите припомнят, че в същата 1999 г. Слави е бил почетен гост на приема по случай 50-годишнината на седесаря. В настоящето възгорделият се шоумен не приемал покани за участия по сватби дори за стотици хиляди левове. Обикновено отбивал номера, изпращайки музикантите и беквокалистките си. Със сигурност обаче Трифонов някой ден щял да присъства и да пее на венчавката на своя племенник Теодор, който от година има страстна авантюра с благоевградската певица Ани. В южния град дори се говорело, че благодарение на сродяването с единствения наследник на учиндолеца, изпълнителката имала повече участия. „Като нищо скоро да я видим в шоуто. Аман от шуробаджанащина!“, възмущават се благоевградчани. Напук на клюките бъдещата снаха на Трифонов прибавила неговата фамилия към името си. Лютата македонка се обърнала към завистниците в интернет с думите: „Искам да кажа, че ако трябва, ще си добавя и бащините имена на цялото семейство Трифонови! И интрига пак няма да забъркате! Просто се откажете!“.", "date": "2017.08.06", "title": "САМО В ПИК И \"РЕТРО\"! Слави женен? Дългия паднал на колене през 1999 г. в Дипломатическия клуб в Горна баня"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BF%D0%BE%D0%B4%D0%B7%D0%B5%D0%BC%D0%B5%D0%BD-%D0%B3%D1%80%D0%B0%D0%B4-%D1%81%D1%8A%D1%81-%D1%81%D0%B8%D0%BB%D0%BD%D0%BE-%D0%BC%D0%B0%D0%B3%D0%BD%D0%B8%D1%82%D0%BD%D0%BE-%D0%BF%D0%BE%D0%BB%D0%B5-%D1%81%D0%B5-%D0%BA%D1%80%D0%B8%D0%B5-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-news681020.html", "text": "Подземен град лежи в подножието на ивайловградското село Хухла. Входът към лабиринта се пази в строга тайна и по думите на хората ще бъде разкрит, когато „дочакаме по-добри времена\". Селото е уникален археологически комплекс и е известно със своите мистерии. От хълма Свети Илия се открива широк хоризонт към Гърция и Турция. Предимство, забелязано още от древните траки 12 века преди Христа, които правят тук свое светилище. Мястото е уникално и с доказаните аномалии в магнитното поле. Според малцината пазители на тайната България все още не е готова за богатствата на това място. Те обещават да разкрият лабиринта от тунели и водопади едва когато премине ерата на псевдоархеологията. На върха на хълма има останки от стар кладенец с лечебна сила, позната от дълбока древност по цял свят. Пресъхването на чудотворния кладенец се свързва с древна легенда. Всяка година тук идвал елен, който сам се предлагал да бъде пренесен в жертва. Една година еленът закъснял. Последвало мощно земетресение и кладенецът пресъхнал. Подземните лабиринти се свързват с времето, когато поминък на хората тук са били въглищарството и добивът на злато, извършван по технология, непозната и до днес. Друго мистериозно място е водопад на около 400 метра под върха Свети Илия. Твърди се, че от неговите основи тръгва тунел, който води до подземния град под селото.", "date": "2017.08.06", "title": "УНИКАЛНО! Подземен град със силно магнитно поле се крие в Родопите  "}
{"url": "http://pik.bg/%D0%BD%D0%BE%D0%B2-%D0%BA%D1%83%D1%80%D0%B1%D0%B0%D0%BD-%D0%BD%D0%B0-%D0%BF%D1%8A%D1%82%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D0%B5-%D0%B7%D0%B0%D0%B1%D0%B8-%D1%87%D0%B5%D0%BB%D0%BD%D0%BE-%D0%B2-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BC%D1%8F%D1%81%D1%82%D0%BE-news681062.html", "text": "Тежка катастрофа на пътя Разград-Русе е станала към 13 часа в района на село Писанец, област Русе. По първоначални  данни, лек автомобил с русенска регистрация е навлязъл в насрещното движение и се е ударил в лека кола с румънска регистрация. От удара водачът на българската кола е починал на място, съобщава \"Бургас Инфо\". Движението в участъка не е затруднено.  Екипи на Пътна полиция са на мястото на инцидента.", "date": "2017.08.06", "title": "НОВ КУРБАН НА ПЪТЯ! Българин се заби челно в румънски автомобил, загина на място"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B8-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D0%BD%D0%B8-%D0%BF%D0%BE%D0%BA%D0%BE%D1%80%D0%B8-%D0%BC%D0%B8%D0%BD%D1%81%D0%BA-news681061.html", "text": "Националният ни ансамбъл по художествена гимнастика спечели златен медал във финала на пет обръча от Световната купа в Минск. Това е първо отличие за грациите ни от надпреварата в Беларус, след като вчера те завършиха на пето място в многобоя. Момичетата на Весела Димитрова изиграха безгрешно композицията си, за която получиха най-висока оценка - 18.700. Втори с 18.100 се нареди съставът на домакините, а трети е отборът на Япония със 17.700. Това е втори златен медал за България от последния състезателен ден на турнира. По-рано първо място за изпълнението си с обръч завоюва и Невяна Владинова. По-късно днес ансамбълът ни ще се бори за разпределението на отличията във финала с две въжета и три топки.", "date": "2017.08.06", "title": "Невероятно! И ансамбълът ни покори Минск"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D0%B0%D1%83%D1%82-%D0%BE%D1%82-%D0%B5%D1%84%D0%B8%D1%80---%D0%BD%D0%BE%D0%B2%D0%B0-%D1%82%D0%B2-%D1%82%D1%8A%D1%80%D0%BF%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BE%D1%82-%D0%BF-news681008.html", "text": "През същия месец Съветът за електронни медии е издал две наказателни постановления с дати от 10.04 и 25.05, чрез които налага имуществени санкции на \"Нова Броудкастинг Груп\" АД. Първото е заради изданието на \"На кафе\" от 16.12.2016 г., гост на което е Гал Сасон, астролог и специалист по кабала. Старши инспектор на СЕМ е установил административно нарушение - скрито търговско съобщение по смисъла на чл. 75, ал. 2 от Закона за радио и телевизия, тъй като представя с думи и картина дейността и услугите на Гал Сасон, като с това представяне доставчикът на медийни услуги \"Нова Броудкастинг Груп\" целѝ осигуряването на реклама чрез предаването \"На кафе\". \"Налице е рекламно послание, използвано с комерсиални цели - чрез зададените въпроси ( ) и съответните отговори ( ) аудиторията да се информира за събитието, което би осигурило и по-голям брой участници в семинарите. При извършена справка за семинара се установява, че същият не е безплатен, т.е. представянето му чрез предаването би осигурило и съответните приходи от закупуване на билети при предизвикан интерес у аудиторията\", пише в наказателното постановление №РД-10-35/ 10.04.2017 г. При извършен преглед на приложения запис на предаването се установява, че освен в разговора с госта предстоящият семинар е представен многократно и чрез надписи на кроул, които представят темата, часовете и мястото на лекциите. За въпросното предаване със Сасон Нова тв е глобена с 3000 лева. Доста по-висока обаче е санкцията за изданието от 1 февруари тази година, в което е излъчено съдържание за наркотични вещества. На въпросния ден, в периода от 10:03 часа до 10:24 часа, репортерката Ася разказва за посещението си в Перу. По време на разговора между Гала и Ася екранът е разделен на две части по вертикала и се вижда Ася пред чаша, пълна със свежи листа от кока. Ася взима листо кока и дъвчейки го, намига на камерата. След което в кадър Ася предлага пакетче чай от кока на водещата в студиото. Докато Ася разказва, камерата показва на зрителите две червени чаени чаши с гореща вода, в които те запарват пакетчетата с чай от кока. Кокаиновият храст е включен в списъка на растенията с наркотични вещества и употребата на такива вещества е забранена съгласно законодателството на Република България. Според експертите в СЕМ с показването на кокаиновия храст в ефир и обяснението за благоприятното въздействие на листата от кока и чая от кока върху човешкия организъм, без дори да се посочат възможните последици от продължителна употреба, Гала и репортерката й Ася са създали опасност от увреждане на физическото, психическото, нравственото и/или социалното развитие на децата, каквито е възможно да е имало сред зрителите в по-горепосочения часови пояс. Санкцията за Нова\"за предаването с чая от кока е в размер на 15 бона.", "date": "2017.08.06", "title": "САМО В ПИК И \"РЕТРО\" Гала аут от ефир - Нова тв търпи финансови санкции заради водещата от Плевен"}
{"url": "http://pik.bg/%D0%BF%D0%BE%D1%82%D0%B2%D1%8A%D1%80%D0%B4%D0%B5%D0%BD%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%BB%D0%B8%D1%87%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B5%D0%B2%D1%80%D0%B0%D1%82%D0%B0%D0%B4%D0%B6%D0%B8%D0%B8-%D0%B2-%D0%BA%D0%B0%D1%84%D1%8F%D0%B2%D0%BE-news681007.html", "text": "Турският президент Таип Ердоган потвърди намерението си подсъдимите за опита за преврат от 15 юли миналата година да бъдат облечени в специални дрехи, след като един от тях се яви в съдебната зала с тениска с надпис \"Герой\". Преди това Ердоган предложи участниците в преврата да бъдат обличани с оранжеви гащеризони, подобно на затворниците от \"Гуантанамо\". Своето намерение да издаде такава заповед Ердоган потвърди в реч от вчера вечерта, като обаче допълни, че задължението ще бъде подсъдимите да носят риза и панталон в тъмен кафяв цвят /на бадем/. Те повече няма да се явяват в съда, облечени както им се харесва, цитира \"Ройтерс\" заканата на Ердоган. През юли, малко преди годишнината от преврата, бивш войник от турската армия се яви на съдебно заседание с риза с надпис \"Герой\". В следствие десетки граждани облякоха такива тениски по улиците на Истанбул и Анкара, но бяха арестувани с обвинения за пропаганда на тероризма. По обвинения за участие и съпричастност за опита за преврат и до този момент в турските затвори се намират около 50 хиляди души.", "date": "2017.08.06", "title": "Потвърдено! Ердоган облича всички превратаджии в кафяво"}
{"url": "http://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%BE-%D0%B7%D0%BD%D0%B0%D0%B5%D1%82%D0%B5-%D0%BB%D0%B8-%D1%82%D0%B5%D0%B7%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%BE%D0%BD%D1%80%D0%BE-news681003.html", "text": "Когато умира на 5 август 1962 г., 36-годишната Мерилин Монро е звезда от световна величина. Екранната сирена, участвала в десетки филми, е почитана като холивудска икона. Личният й живот е възприеман като твърде скандален за времето си и постоянно е във фокуса на медийното внимание. Толкова много неща са изписани за Мерилин Монро, че едва ли е останало нещо неразбулено около нея, освен истината за смъртта й, залегнала в не една конспиративна теория. Въпреки това, по случай 55-годишната от кончината й, официалната причина за която е свръхдоза барбитурати, сайтът Patch предлага няколко по-малко познати факта за легендарната актриса: Името на Мерилин Монро е променяно многократно В акта за раждане на появилата се на бял свят на 1 юни 1926 г. бъдеща звезда е записано името Норма Джийн Мортенсън. Според кръщелното свидетелство името й е Норма Джийн Бейкър. В изявите си като модел, прехвърлилата 20-те хубавица използва имената Джийн Норман и Мона Монро. Веднъж утвърдила се като актриса, първоначалната й идея е да се нарече Джийн Адеър. В хотелски регистрации използва името Зелда Зонк. Неофициално звездата се нарича Мерилин Монро през 1946 г. Името, с което остава в историята, става официално през 1956 г. Мерилин Монро е била омъжена три пъти Едва 16-годишна се омъжва за съседско момче на име Джеймс Дохърти. Първият й брак приключва през 1946 г. Вторият й брак, с бейзболната легенда Джо Димаджо, продължава едва девет месеца през 1954 г. Третият съпруг на Мерилин Монро е известният драматург Артър Милър. Бракът им продължава от 1956 до 1961 г. Пластични операции През 1950 г. агентът на Монро, Джони Хайд, плаща за две пластични операции - промяна на мекия хрущял на върха на носа й и поставяне на имплант в брадичката й. Естествен цвят на косата Естественият цвят на косата на Мерилин Монро е светло кестеняв. Звездата изпробва девет руси нюанса, преди през 1952 г. да се спре на запазената си марка - платинено русото. Мерилин Монро не е глуповатата блондинка, която често пресъздава на екран. В действителност коефициентът й на интелигентност е бил 168. Монро има принос за зашеметяващата кариера на джаз легендата Ела Фицджералд През 50-те години на миналия век Мерилин Монро се свързва със собствениците на популярен нощен клуб в Холивуд и ги моли да наемат Ела, на която е голяма почитателка. В замяна актрисата обещава да седи на маса на първия ред всяка вечер. Монро спазва обещанието си и така помага на Фицджералд да поеме по пътя на славата и да се превърне в легенда на джаза. Мерилин Монро е имала някои необичайни хранителни навици Закуската на Монро е била доста странна. Актрисата е затопляла чаша мляко върху гореща чиния, след което е добавяла две сурови яйца, разбърквала ги е с вилица и е изпивала сместа. Предпочитана й вечеря е била варен стек или агнешки котлети с гарнитура от четири или пет сурови моркова. Мерилин Монро и писателите Освен че покорява сърцето на Артър Милър, Монро е била любимка и на други известни автори, които са си представяли именно нея в образа на техни героини - Труман Капоти и Жан-Пол Сартър. Най-ценното й притежание е със сантиментална стойност Любимото притежание на Мерилин е бяло пиано, купено от нейната майка и по-късно продадено. Години по-късно Монро успява да си го върне. Музикалният инструмент е едно от най-скъпите пиана в света. На търг през 1999 г. певицата Марая Кери плаща за него 662 500 долара. Мерилин Монро има само една американска актьорска награда Монро никога не е била номинирана за \"Оскар\". През 1959 г. е удостоена с награда \"Златен глобус\" за най-добра актриса в комедия за ролята си в \"Някои го предпочитат горещо\" Култовата рокля, с която Мерилин Монро е облечена на рождения ден на президента на САЩ Джон Ф. Кенеди и изпълнява \"Happy Birthday Mr. President\", е продадена на търг за 4,8 милиона долара. Обещанието на Джо Димаджо Мерилин Монро кара втория си съпруг Джо Димаджо да обещае, че ще поставя цветя на гроба й всяка седмица, ако тя умре преди него. Димаджо спазва обещанието си в продължение на 20 години и изпраща три пъти седмично половин дузина червени рози на гроба й, преди да се откаже, след като разбира, че почитатели на екранната легенда постоянно ги крадат.", "date": "2017.08.06", "title": "Любопитно! Знаете ли тези факти за Мерилин Монро"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0-%D0%BD%D0%BE%D0%B2%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-news681050.html", "text": "Държавата с нови мерки срещу безработицата. Хазната ще покрива между 50% и 75% от разходите на бизнеса за служител, който е бил регистриран в бюрото по труда. В първия случай се осигуряват над 600 работни места за младежи до 24 години, хора с ниска степен на образование, безработни над 50-годишна възраст, както и трайно безработни. При тях държавата ще покрива половината от разходите за заплати и осигуровки. В случай, че работодателите наемат безработни, с трайни увреждания - бюджетът ще осигури 75% от разходите.", "date": "2017.08.06", "title": "Държавата предприема нови мерки срещу безработицата"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-40-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%B5%D1%81-%D0%BD%D0%BE-%D0%B8%D1%81%D0%BA%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B8-%D0%B2-%D0%BF%D1%80%D0%B5%D0%B3-news681053.html", "text": "Великобритания е готова да плати 40 милиарда евро, по т.нар. „бракоразводно дело“ между ЕС и Обединеното кралство, но само ако Брюксел направи отстъпки в преговорите по търговските глави, разкри английският \"Телеграф\", позовавайки се на източници от правителството на министър-председателят Тереза Мей. Високопоставени фигури от „Уайтхол“ са стигнали до заключение, че подобна сделка е единственият начин да се излезе от задънената улица, до която стигнаха преговорите между Лондон и Брюксел. Обединеното Кралство ще се съгласи да плати сумата, около 40 милиарда евро, само ако от ЕС се съгласят да направят компромиси в преговорите по бъдещите търговски и финансови аспекти на споразумението, което трябва да урегулира бъдещите отношения между двете страни. Различни източници, от правителствените среди, със знанието на екипа, който води преговорите от страна на Великобритания, потвърдиха сумата от 40 милиарда и отхвърлиха твърденията, че Тереза Мей е съгласна на сметка от 50 милиарда, която се е видяла като „прекалено висока“ на британското правителство.", "date": "2017.08.06", "title": "Важно за Брекзит! Великобритания готова да плати 40 млрд. евро на ЕС, но иска отстъпки в преговорите по търговските глави"}
{"url": "http://pik.bg/%D1%81%D1%82%D1%80%D0%BE%D0%B3%D0%BE-%D1%81%D0%B5%D0%BA%D1%80%D0%B5%D1%82%D0%BD%D0%BE-%D0%BB%D0%B8%D1%87%D0%BD%D0%B8-%D0%B0%D1%81%D0%B8%D1%81%D1%82%D0%B5%D0%BD%D1%82%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BC%D1%80%D1%8A%D1%81%D0%BD%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-news681022.html", "text": "И звездите са хора – колкото и да не ни се вярва понякога. Осветени от светлините на прожекторите, често сме свикнали да им поставяме ореол, който в някои случаи се оказва повече от ненужен. Когато имаш милиони долари в сметката, няма как погледът ти върху нещата да не се промени. Всеки човек има своите странности и особености, но богатите имат времето и възможностите да ги проявяват с пълна сила. Чудатостите на звездите са до болка познати на техните лични асистенти. Всичко обаче си има граници. Редица известни личности поемат риска да покажат истинската си същност пред хора, които просто извършват наемен труд за тях. Все по-често личните асистенти просто не издържат на напрежението и избухват с пикантни подробности около поведението на звездите спрямо тях и останалите хора. Веднъж разкрили детайли за ежедневието и личния им живот, те като нищо могат да бъдат подведени под съдебна отговорност за клевета и обида. Това обаче като че ли не плаши никой. Някои от асистентите даже пишат книги. Разгледайте в горната ни галерия кои са звездите, чиито лични инциденти разкриха най-мръсните им тайни. Наоми Кембъл Асистентката ѝ Ребека Уайт не само потвърди слуховете за избухливия ѝ нрав, но и разказа за злото ѝ отношение към всичко живо. Освен това Наоми карала асистентката да изпраща скъпи подаръци на жените на мъжете, с които е имала сексуален контакт. Марая Кери Нейните асистенти са толкова много, че бе въпрос на време някой да се разприказва. Прищевките и капризите на Кери са безкрайни. Един от помощниците ѝ е нает специално, за да ѝ помага да ходи. Той е задължен да крачи пред нея, с лице и тяло обърнати към певицата, и да я уверява, че няма да се спъне и да падне никъде. Къртни Лав Рок звездата вече съди бившата си асистентка Джесика Лабри за обида. Личната ѝ помощница от близкото минало разказа за грубото отношение на певицата към нея. Тя го описа като пошло и агресивно. Лав я карала да работи часове допълнително в седмицата, без да ѝ заплаща. Черешката на тортата били заниманията с фалшиви документи. Всичко това докарало на Лабри депресия, тревожност и инсомния. Лейди Гага Певицата и нейната бивша асистентка също стигнаха до съд. Дженифър О`Нийл обяви публично, че е била тормозена от Гага. Певицата очаквала от нея да бъде на разположение непрекъснато. Това включвало да ѝ подава кърпа всеки път, когато излезе от банята. Роби Уилямс и съпругата му Айда Филд Бившият личен асистент на семейството публично обвини звездите в сексуален тормоз. По думите му Айда непрекъснатото се разхождала гола из къщата и го карала да коментира тялото ѝ. След това му споделяла интимни подробности от личния си живот с Уилямс. Ана Уинтур Главната редакторка на американския Vogue от 1988 година насам е популярна с навика си да критикува визията на личните си асистенти. Никой до момента не е посмял да се оплаче, но се говори, че характера ѝ наподобява този на художественото ѝ копие от Дявола носи Прада. Линдзи Лоън Един от личните асистенти на звездата имал функцията на неин жив човешки будилник. Тя толкова трудно ставала от леглото, че той се принудил да измисли сложна система за събуждането ѝ. Друга негова функция била да дава най-адекватни обяснения за това защо закъснява за служебните си ангажименти. Мадона Една от бившите асистентки на певицата разкри, че Мадона я е карала да ѝ носи вода по 6 пъти на нощ. Същата дама имала задължението старателно да почиства всяка тоалетна, която Мадона решала да използва. Преди всяко ползване. Крисчън Бейл Актьорът много обича петте си кучета. Поради това кара асистентите си да се грижит за тях – в това няма нищо странно. Един от тях обаче трябвало да подушва мишниците на шефа си от време на време и да следи за неприятна миризма в определени моменти. Човекът, натоварен с тази функция, дори е написал книга. Най-странното обаче е, че той и до днес е на поста си и изпълнява тази престижна работа.", "date": "2017.08.06", "title": "СТРОГО СЕКРЕТНО! Лични асистенти разкриват мръсните тайни на звездите"}
{"url": "http://pik.bg/%D0%B2-%D0%B6%D0%B5%D0%B3%D0%B0%D1%82%D0%B0-12-%D1%81%D0%B5%D0%BB%D0%B0-%D0%B2-%D0%BE%D0%B1%D0%BB%D0%B0%D1%81%D1%82-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D1%81-%D0%B2%D0%BE%D0%B4%D0%B5%D0%BD-%D1%80%D0%B5%D0%B6%D0%B8%D0%BC-news681066.html", "text": "Режим на водоподаването е въведен в 12 села от област Благоевград, съобщава радио Фокус-Пирин, като се позовава на Регионална здравна инспекция – Благоевград. В село Долна Крушица периода на водоподаване в денонощието е от 06:00 часа до 10:00 часа; в село Кладенци от 20:00 часа до 08:00 часа; в село Мендово от 08:00 часа до 17:00 часа; в селата Долене и Горчово от 18:30 часа до 09:30 часа; в Драгуш, Дреново, Яково, Тонско Дабе, Богородица от 18:30 часа до 09:30 часа; в Българчево за зоната включваща имотите северно от сградата на кметството вода се подава от 07:00 часа до 19:00 часа, а в зоната включваща имотите южно от сградата на Кметсвото от 19:00 часа до 07:00 часа; в село Зелен дол вода се подава от 06:00 часа до 08:00 часа; от 12:00 часа до 13:00 часа и от 18:30 часа до 20:30 часа.", "date": "2017.08.06", "title": "В жегата! 12 села в област Благоевград с воден режим"}
{"url": "http://pik.bg/%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-146-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B8%D0%BC%D0%B8%D1%80%D0%B8%D0%B5%D1%82%D0%BE-%D0%B2-%D0%BD%D0%B0%D0%B3%D0%BE%D1%80%D0%BD%D0%B8-%D0%BA%D0%B0%D1%80%D0%B0%D0%B1%D0%B0%D1%85-news681004.html", "text": "От Министерството на отбраната на Азербайджан заявиха, че за един ден (07.08) са регистрирани 146 нарушения на режима за прекратяване на огъня около линията на съприкосновение в Нагорни Карабах, предаде РИА Новости. „Министерството на отбраната заявява, че формирования на ВС на Армения, в рамките на един ден, са нарушили режима за прекратяване на огъня, в различни направления от фронта, общо 146 пъти“, пише в съобщение, публикувано на официалната интернет страница на ведомството.", "date": "2017.08.06", "title": "Само за ден регистрираха 146 случая на нарушение на примирието в Нагорни-Карабах"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BD%D0%BE%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B0%D1%83%D1%82-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BD%D0%B8%D0%BD%D0%BE%D0%B2%D0%B0-news680666.html", "text": "Черни облаци са надвиснали над кариерата на Нона Йотова, научи „Ретро” от депутати в червените редици. Актрисата е с ултиматум от ръководството на червената парламентарна група да промени работата си в парламента, ако иска да заема ценното депутатско място. Половинката на бившия вътрешен министър Богомил Бонев била здраво нахокана, и то по искане на колегите й. Почти всички били недоволни от актрисата и я топели, че не върши абсолютно нищо в пленарната зала, а и извън нея, както и че не участва в партийния живот на БСП. „Тя се изявява като примадона, все едно е в Народния театър, но тук се иска сериозна работа, за която тя явно не е подготвена. Нашата група има най-висока активност, в пъти повече от останалите. Всеки един от депутатите е участвал в писането на закони, въпроси и питания към министри, изказвания и дебати на трибуната, комисии, само тя не е свършила нищо”, недоволствали колегите на Нона Йотова. Червени депутати били разочаровани от пълната апатия, която е обхванала Нона в парламента. „Очаквахме тя да събуди наболелите проблеми в културата у нас. Тя е действащ артист, но дори по тази тема не прави нищо”, коментират социалисти. Именно покрай надвисналите облаци над депутатската й кариера в последните дни на парламента Нона решила да опита да се поправи и се отбеляза с първото си изказване за трите месеца, откакто е депутат. То обаче не беше съществено, а излезе на трибуната само за да предложи удължаване на времето. „Ние сме в опозиция и трябва да сме активни. Не искаме депутати, които просто топлят мястото. В БСП няма хора, които да не правят нещо. Те може да не са всеки ден на трибуната, но се стараят да представят добре партията. Това не може да се каже за Йотова”, допълват червени депутати.", "date": "2017.08.06", "title": "САМО В ПИК И \"РЕТРО\"! Нона Йотова аут от парламента след скандал с Нинова"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D1%81-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BF%D0%BE%D0%B6%D0%B0%D1%80%D0%B0-%D0%BA%D1%80%D0%B0%D0%B9-%D0%B8%D0%B7%D0%B2%D0%BE%D1%80%D0%B8%D1%89%D0%B5-news681018.html", "text": "Овладян е пожарът между селата Изворище, Миролюбово и Банево. Това съобщи кметът на Община Бургас Димитър Николов. Той уточни, че пред пожарникарите остава само да потушат и последните малки огнища. Няма риск за жителите на трите населени места. Освободен е пътят за движение между селата Изворище и Миролюбово, за да може да се извършва нормално трафикът по пътя Слънчев бряг – София, към магистрала „Тракия“. Николов каза още, че предстои да бъде събран кризисен щаб, за да се реши дали да се отмени обявеното вчера вечерта частично бедствено положение.", "date": "2017.08.06", "title": "Кметът на Бургас с добра новина за пожара край Изворище"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B5%D1%80%D0%B8%D1%8F-%D0%BE%D1%82-%D0%B2%D0%B0%D0%B6%D0%BD%D0%B8-%D1%81%D1%80%D0%B5%D1%89%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D0%B5-%D1%81-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-news680979.html", "text": "Министърът на външните работи на Русия Сергей Лавров ще се срещне с китайския си колега Ван И, предава ТАСС. Източник от руската делегация на срещата на АСЕАН в Манила заяви, че двамата първи дипломати на Китай и Русия ще проведат разговор. Сергей Лавров е в Манила, където ще вземе участие в срещата на АСЕАН. Докато е там, той ще проведе редица двустранни срещи. На срещата присъстват външните министри на 27 страни.", "date": "2017.08.06", "title": "Лавров започва серия от важни срещи, първата е с китайския външен министър"}
{"url": "http://pik.bg/%D0%B4%D0%B0%D0%B9%D1%82%D0%B5-%D1%81%D1%83%D0%B4%D0%B6%D1%83%D0%BA-%D0%BD%D0%B0-%D0%BC%D0%B2%D1%80-%D1%82%D0%BE-%D1%87%D0%B5-%D0%B5-%D0%B1%D0%BE%D1%81%D0%BE-%D0%B8-%D0%B3%D0%BE%D0%BB%D0%BE-news681017.html", "text": "Как да не вдигне кръвно човек, даже да не е Бойко Борисов, като гледа колко е хилаво и немощно МВР-то на републиката. И не е само от опърпаните и без униформи редови ченгесари. Много трябва да са чели Конан Дойл главният секретар Младен Маринов и шефът на полицията в Пловдив Атанас Илков. Само такова може да е обяснението, че приказките им по случая с гръмнатия в парк „Лаута“ бизнесмен Данаил Божилов звучат точно като във вицовете за Шерлок Холмс и д-р Уотсън. То не беше убийство, самоубийство, хем с пистолет, хем без него, с предсмъртно писмо, открито чак в моргата, и с гилза - оттатък гората, със завързано куче за главен свидетел, а може би и заподозрян. Елементарна пародия. Само че мотив винаги има. И това е проблемът. Затова, ако някой не нахрани тая система с малко суджук, родната полиция ще пази само босите крака и голите плочки на първите в държавата.", "date": "2017.08.06", "title": "Дайте суджук на МВР-то, че е босо и голо!  "}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0-%D0%B2%D0%B0%D0%B6%D0%BD%D0%B8-%D1%81%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8-news681030.html", "text": "Премиерът Бойко Борисов дойде в Община Варна, предаде Булфото. Министър-председателят на България и лидер на ГЕРБ ще се срещне с министри и ръководството на града. Работна среща е предвидена с Владислав Горанов, министър на финансите, Ивайло Московски, министър на транспорта, информационните технологии и съобщения и Пламен Димитров, президент на КНСБ. Ще бъдат обсъдени приоритетни за града проекти.", "date": "2017.08.06", "title": "Борисов пристигна във Варна за важни срещи (СНИМКИ)"}
{"url": "http://pik.bg/10-%D0%B7%D0%BD%D0%B0%D0%BA%D0%B0-%D1%87%D0%B5-%D0%B2%D0%B8%D0%B5-%D1%81%D1%82%D0%B5-%D0%BE%D1%82%D1%80%D0%BE%D0%B2%D0%B8%D0%BB%D0%B8-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-news681021.html", "text": "Понякога причината, заради която връзката ви се е провалила, сте самите вие. Това, че партньорът ви е напуснал не означава задължително, че той е лошият. Той е бил тласнат, подтикнат, не сте му оставили друг избор освен да спре да ви обича. 1. Вашият партньор повдига едни и същи теми и разговори за проблеми във връзката, но е спрял. Причината е, че той вече е в безизходица. Спрял е да вижда изход и не намира основание да продължава да обсъжда проблемите ви, когато вие не правите крачка към решаването им. Усилията са напразни, чувствата се рушат, нуждите остават на заден план. 2. Изневерили сте. Друга възможна причина за провала на връзката е изневяра от ваша страна. Много хора обличат в ореол своите действия, бягайки от отговорност. Ето защо токсичните партньори оправдават изневерите си, хвърляйки вината върху половинките си. Те са виновни, защото не са ви дали онова, от което сте имали нужда, не са ви разбирали, не са ви обръщали достатъчно внимание, чувствали сте се самотни и какво ли още не. 3. Вашият партньор постоянно е изглеждал тъжен, но никога не сте го попитали защо. Може да не си давате сметка, пък и често хората наистина не си дават сметка колко егоистично подхождат към партньорите си. Хората са егоистични същества по природа, някои повече, други по-малко. Водени от егото и стремежа към собствен комфорт, вгледани в личното си удобство забравяме, че и обичаните от нас имат нужда от внимание. Колко често сте се интересували защо е тъжен партньорът ви? Защо няма настроение и желание да прави нещо? Питали ли сте го как е минал денят му и изслушвали ли сте го докрай или сте го прекъсвали, разказвайки за вашите премеждия сякаш те са по-важни? 4. Не си спомняте последния път, когато сте се опитали да направите нещо хубаво за партньора си без той да ви е накарал. За да покажете любовта си е важно да правите жестове към партньора. С тях ще му покажете, че го обичате и ви е грижа за него. Ако жестовете са изпросени от него, не се учудвайте, че любовта му гасне. 5. Отнасяте се с партньора си така, сякаш никога няма да ви напусне. Ако сте приели партньора си за даденост, вещ, предмет, който ви принадлежи и се държите с него зле сякаш това няма да го тласне към бягство, грешите дълбоко. Всеки човек има праг на търпимост. 6. Хора са се опитвали да говорят с вас за начина, по който се държите. Щом на околните им прави впечатление лошото ви отношение спрямо партньора, значи наистина нещо не е наред. 7. Впускате се в скандали с партньора за малки неща. Дребнавостта отблъсква. Този закон важи не само в интимните връзки, а във връзките с хората изобщо. 8. Прекалено критични сте. Токсичните личности намират повод за критика към партньора по всякакви причини – от поведението му, до облеклото, начина, по който говори, какво точно мисли, опитват се да насочват мнението му, да контролират дори ежедневния му график под претекст, че правят живота му по-лесен. Не, нищо от това не прави живота на партньора ви по-лесен. Само го потиска и кара да се чувства нехаресван, необичан, неодобряван, нежелан. 9. Вие буквално сте залепени за партньора си. Ако нямате приятели, хобита и любими занимания извън връзката, вие буквално ще я отровите. Когато сте залепени един за друг идва момент, в който започвате да се изхабявате взаимно, да се дразните за дреболии, да си пречите на дишането буквално и преносно. 10. Очаквате партньорът ви да върши всичко във връзката. Ако сте оставили партньора ви да плаща всички сметки, да се занимава с домакинството, покупките, грижите за децата, домашните любимци, това ще го накара да избяга от вас все някога.", "date": "2017.08.06", "title": "10 знака, че вие сте отровили връзката си"}
{"url": "http://pik.bg/%D1%82%D1%80%D0%B5%D0%B2%D0%BE%D0%B3%D0%B0-%D0%BD%D0%B0%D0%B4-270-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D1%81%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news680981.html", "text": "271 джихадисти са се върнали във Франция. Властите смятат, че близо 700 французи се биели в Ирак и Сирия за радикалната ислямска групировка Ислямска държава. Това заяви за сп. \"Журнал ди диманш\" вътрешният министър Жерар Коломб. Той все пак не се нае да разкрие колко французи са били убити под знамената на \"Ислямска държава\". Освен това 54 непълнолетни също са се сражавали за исляма и са се върнали във Франция. Франция вече потвърди, че нейни елитни части са били въвлечени в уличните боеве за освобождението на Мосул. Париж вече участва във военна кампания в Мали в опит да спре напредването на радикалния ислям в Африка. През ноември 2015 г. при бомбени атентати и стрелба бяха убити около 130 души в Париж. Други стотина французи загинаха при последвали нападения във Франция.", "date": "2017.08.06", "title": "Тревога! Над 270 джихадисти са се върнали във Франция"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%87%D0%B8%D1%87%D0%BE%D1%82%D0%BE-%D0%BD%D0%B0-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D1%80%D0%B0%D0%B7%D0%B2%D0%B0%D0%BB%D1%8F-%D1%87%D0%B5%D1%80%D0%BD%D0%B8-%D0%BC%D0%B0%D0%B3%D0%B8%D0%B8---%D0%BE%D1%82%D0%B5%D1%86-%D1%81%D1%82%D0%BE%D1%8F%D0%BD-%D0%B3%D0%BE%D0%BD%D0%B5%D0%BB-%D0%BF%D1%80%D0%BE%D0%BA%D0%BB%D1%8F%D1%82%D0%B8%D1%8F-%D1%81-%D0%BC-news681016.html", "text": "Отецът имал голямо и здраво семейство, което издържал сам. Не разчитал на финансовата помощ от супербогатия си роднина, но се възхищавал на благотворителните му дела. Препоръчвал и на брат му Асен да се поучи от него, но така и не успявал да го обърне към праведния начин на живот. Братът на Димитър Бербатов се прочу с присъствието си в криминалните хроники. След спорен съдебен процес за притежание и разпространение на наркотици Асен бе осъден условно. Скандалът обаче опетни цялата фамилия. През 2013 г. благоевградчанинът бе изловен да шофира под въздействието на наркотици, а след полицейски обиск на автомобила му в детското столче на сина му беше открито солидно количество кокаин. Навремето Стоян се запалил по богословието от случайно попаднала в ръцете му книга. После завършил дисциплината успешно и постъпил на служба. Преди да проповядва обаче, подобно на племенника си, също имал спортна кариера. Първо започнал да се занимава с плуване, но после го забелязали футболни треньори и го привлекли към зеленото игрище. Оказало се, че е слаб футболист, но сега не съжалявал, защото било по-хубаво, че имали само една звезда в семейството. Свещеникът с най-прочутата фамилия признава, че името му носело привилегии и навсякъде го посрещали с широко отворени врати. Често се случвало чрез него да просят автографи от Митко, а отец Стоян никога не отказвал. Освен че следял отблизо кариерата на своя знаменит родственик, духовникът приел присърце и каузата да развива футболните турнири на свещениците в цяла България, които според него помагали Църквата да стигне по-близо до хората. Самият той не се втурвал след топката, но наблягал на шаха, защото синът му се нареждал сред младите надежди в игрите за ума.", "date": "2017.08.06", "title": "САМО В ПИК И \"РЕТРО\"! Чичото на Бербатов разваля черни магии - отец Стоян гонел проклятия с молитва в църква край Благоевград"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D0%BC%D0%BE%D1%89-%D0%B2%D0%BE%D0%B5%D0%BD%D0%BD%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%B3%D0%B0%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-news681035.html", "text": "Военните се включиха тази сутрин в гасенето на пожара между бургаските села Миролюбово, Банево и Изворище, предава Би Ти Ви. Около 70 души от армията помагаха в овладяването на стихията. Пожарът вече е локализиран, до обяд ще бъде отменено частичното бедствено положение, което обяви вчера кметът на Бургас Димитър Николов. Няма риск за жителите на трите населени места. Освободен е пътят за движение между селата Изворище и Миролюбово, за да може да се извършва нормално трафикът по пътя Слънчев бряг – София, към магистрала „Тракия“. Опасността от пожари остава висока в цялата страна. Оранжев код за опасно високи температури е обявен за 16 области днес. В останалите райони е обявен жълт предупредителен код.", "date": "2017.08.06", "title": "Голяма помощ! Военни се включиха в гасенето на пожара в Бургаско"}
{"url": "http://pik.bg/%D1%85%D0%B0%D0%B9%D0%B4%D0%B5-%D0%BD%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%BE%D1%82%D0%BB%D0%B8%D1%87%D0%BD%D0%B8-%D1%81%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B7%D0%B0-%D1%82%D1%83%D1%80%D0%B8%D0%B7%D1%8A%D0%BC-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-news681009.html", "text": "Отлични са условията за туризъм в планините. Това съобщиха от Планинската спасителна служба (ПСС) при БЧК. Днес температурите навсякъде ще бъдат високи. Времето ще е ясно, тихо и слънчево. На туристите се препоръчва да носят шапки, слънчеви очила и слънцезащитни кремове. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 1470.", "date": "2017.08.06", "title": "Хайде на разходка! Отлични са условията за туризъм в планините"}
{"url": "http://pik.bg/%D0%BD%D0%BE%D0%B2%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%81%D0%B0%D1%89-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-news681033.html", "text": "Четирима души Бяха ранени при стрела в събота в спортен комплекс на американския град Лейкууд (щата Ню Джърси), информират от полицията в града, цитирани от ТАСС и БГНЕС. „Мога да потвърдя, че активно разследваме стрелбата срещу четирима души, които присъстваха на вечеринката. Те получиха сериозни наранявания, но без опасност за живота“, информира представителят на силите на реда лейтенант Грегъри Стафордсмит. Той обаче не уточни кой точно и при какви обстоятелства е открил огъня. По данни на телевизия Ей Би Си са задържани трима души.", "date": "2017.08.06", "title": "Нова стрелба в САЩ, има ранени и арестувани"}
{"url": "http://pik.bg/%D0%B2-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B3%D0%BD%D0%B0%D1%85%D0%B0-%D0%B8-%D0%BD%D0%BE%D0%B2%D0%BE%D0%B8%D0%B7%D0%BB%D1%8E%D0%BF%D0%B5%D0%BD%D0%B8-%D0%B3%D1%8E%D0%BB%D0%B5%D0%BD%D0%B8%D1%81%D1%82%D0%B8-news681042.html", "text": "В рамките на операция срещу „новосъздадени структури” на т.нар. „Терористична организация на гюленистите/Паралелна държавна структура” (ФЕТО/ПДС) в Егейския район са задържани 117 от общо 131 заподозрени лица, предаде информационната агенция Догу хабер ажансъ (ДХА). Сред тях е и т. нар. „имам на Егейския район” с инициали Н.К., задържан в жилище в град Борнова, където се е укривал от властите. Новата структура на ФЕТО/ПДС в Измир се представя под името „Златният град”, а членовете й са събирали финансови средства по време на Рамазан байрама. Задържанията на „новоизлюпените гюленисти” са извършени на 25 юли при едновременни операции в Измир, Истанбул, Мугла и Айдън. Вчера пред съда са изправени 44 от тях, като на 28 лица е наложена постоянна мярка за неотклонение „Задържане под стража”, а останалите 16 са пуснати от следствения арест с мярка „Подписка”. Продължават разпитите в полицията на останалите 73 задържани, сред които е и въпросният „Егейски имам” с инициали Н.К., посочва още ДХА.", "date": "2017.08.06", "title": "В Турция погнаха и \"новоизлюпени\" гюленисти"}
{"url": "http://pik.bg/%D0%B8%D0%B4%D0%B2%D0%B0%D1%82-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D1%84%D0%B0%D0%B7%D0%B8-%D0%BD%D0%B0-%D1%80%D0%B5%D1%82%D1%80%D0%BE%D0%B3%D1%80%D0%B0%D0%B4%D0%BD%D0%B8%D1%8F-%D0%BC%D0%B5%D1%80%D0%BA%D1%83%D1%80%D0%B8%D0%B9-news681038.html", "text": "Тази година всяка една от ретроградните фази на Меркурий се осъществява в два зодиакални знака - от земя в огън. Да припомним, че два от лошите периоди, които вече са минало, бяха до 8-ми януари и от 10 април до 3 май. Но идват още два - между 13 август и 5 септември и от 3 до 23 декември. Или планетарното влияние започва и завършва с Козирог в Стрелец. Ето какво да прави и не правим, и от какво да се пазим в тези периоди! Когато Меркурий е ретрогарден не бива да се правят никакви важни неща. Нищо няма да бъде успешно в такъв период, а ще бъде трудоемко, дори невъзможно за изпълнение. И решения, ако се вземат, те ще бъдат променени по-късно. Абсурдно е да се стартират нови начинания, дори ако те не са свързани със сферата на комуникациите, където планетата има огромно влияние. Не бива да се сключват договори и споразумения, защото никой не може да предскаже накъде точно ще се завъртят нещата. Не се препоръчват никакви планирани хирургични операции, особено пластични, защото може да се стигне до повторна операция и ревизия. Това не важи за внезапни, животоспасяващи операции. Меркурий управлява пощата и пренасянето на информация, което е знак за бдителност при изпращане на важни документи. При обслужване на клиент могат да възникнат недоразумения. Подсигурете се при работа с компютър. Има опасност от срив. И ако трябва да се инсталира нов софтуер, е по-добре да се изчака да отмине лошата фаза. Тази планета управлява и търговията. Когато е ретроградна променя правилата в тази област. Не купувайте, нито продавайте имоти и имущество. Има вероятност по-късно това да ви навлече куп неприятности и проблеми. Ако пътувате, напревете преглед на автомобила си и карайте внимателно. Най-добре е да отложите пътуването, но ако това е невъзможно, следвайте указанията за безупречност във всичко свързано с това. Ако сте с чужд транспорт, имайте предвид че са възможни закъснения и ядове. Запасете се с търпение и здрави нерви. В дните с ретрограден Меркурий често се забравят или губят неща, затова бъдете бдителни. Личните отношения между партньорите също са застрашени от усложнения в тези дни. Двойките са склонни да си създават недоразумения, които от своя страна може да предизвикат грешки от ефекта на доминото. Не бързайте с изводите и бъдете ясни в изказа и желанията си. Най-потърпевши от движението на планетата ще са: Телец, Овен, Везни и Скорпион, както и хората с лични планети или асцендент в тези знаци. Те не бива да очакват тотален срив, но и чудеса няма да им се случат. Просто трябва да са бдителни. При тях са вероятни обърквания и хаос, както в личен, така и в обществен план. В личен план е възможно заетите да имат спорове или конфликти с партньорите си. Крайни решения при всички случаи е добре да взимат след края на периода. В професионален план има шанс да им се появят нови алтернативи, които не е изключено да са подвеждащи, за това е важно да останат нащрек, да са изключително внимателни и да не прибързват. Девите и Козирозите ще искат да блестят и да бъдат забелязвани и оценявани от околните. Добре е да не се изхвърлят в тези си желания и да остават здраво стъпили на земята в периода, понеже съществува риск да надскочат възможностите си и да започнат нещо, което в последствие ще им бъде трудно да завършат. Раците и Рибите може да преживеят големи турбуленции в личен план. Ще имат както възходи, така и спадове в емоционален план, които ще са краткотрайни до достатъчни, за да ги изваждат от равновесие от време на време. Стрелците и Лъвовете е добре да се пазят от предателства сред колегите си, които не е изключено да реализират себе си или свой проект, за сметка на техен. При Водолеите и Близнаците съществува риск да се впуснат във финансови сделки с неясен произход и да инвестират парите си по не много уместен начин. Поради тази причина е добре да са изключително внимателни в тази насока и да се съветват със специалисти, както и с близки хора, които биха им спестили големи загуби в последствие.", "date": "2017.08.06", "title": "Идват следващите фази на ретроградния Меркурий"}
{"url": "http://pik.bg/%D0%BD%D1%8F%D0%BC%D0%B0-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%BA%D1%80%D0%B0%D0%B9-%D0%B1%D1%83%D1%80%D0%B3%D0%B0%D1%81-news681039.html", "text": "Не е замърсен въздухът край селата Изворище, Миролюбово и Банево заради пожара. Това съобщиха от Областна управа-Бургас. По време на пожара от РИОСВ-Бургас е била изпратена мобилна лаборатория, която да провери състоянието на въздуха. По официални данни замърсяване няма. От Областната управа на Бургас уточняват, че пожарът е локализиран. На мястото на инцидента в момента има екипи на пожарната, военни и доброволци, като се очаква до два часа да бъдат потушени и последните останали огнища. Не съществува опасност за живота и здравословното състояние на хората в района. Няма опасност и за увреждане на имущество и постройки. Свободен за движение на автомобили е пътят между Изворище и Миролюбово, който вчера беше затворен заради гъст дим.", "date": "2017.08.06", "title": "Няма замърсяване на въздуха след пожара край Бургас"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%B4%D0%B2%D0%B0-%D0%BA%D0%B0%D0%BC%D0%B8%D0%BE%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D1%85%D0%B5%D0%BC%D1%83%D1%81-%D1%88%D0%BE%D1%84%D1%8C%D0%BE%D1%80-%D0%B1%D0%B5%D1%80%D0%B5-%D0%B4%D1%83%D1%88%D0%B0-news681029.html", "text": "Тежка катастрофа между два камиона доведе до затварянето на АМ „Хемус“ и в двете посоки, съобщават от МВР. При инцидента, който е станал в ранните сутрешни часове, е пострадал тежко един човек. Той се намира в критично състояние. Катастрофата е станала в отсечката между Ветрино и Невша, посока Варна. По време на движението си, 60-годишният водач на товарния автомобил „ДАФ” губи контрол над МПС и се обръща на пътното платно. Движещият се зад него водач на товарен автомобил „Волво” не успява да спре и се блъска в обърналия се камион. Вследствие на инцидента е пострадал 53-годишният водач на втория автомобил. Мъжът е транспортиран в болнично заведение, където е настанен за оперативно лечение, с опасност за живота. По магистралата има разлив на гориво. Разпилял се е и товара от единия камион. Поради това се налага временно преустановяване на движението на автомобили в двете посоки на АМ „Хемус”, в участъка между Ветрино и Невша. Трафикът се пренасочва през обходен маршрут по стария път Варна - София. Изясняват се причините и обстоятелствата, довели до инцидента.", "date": "2017.08.06", "title": "ИЗВЪНРЕДНО! Зверска катастрофа между два камиона затвори \"Хемус\", шофьор бере душа"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%8F%D0%B9%D1%86%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%B1%D0%BB%D0%B8%D0%B2%D0%B8%D1%82%D0%B5-%D0%BF%D1%82%D0%B8%D1%86%D0%B8-%D1%81%D0%B5-%D0%BB%D1%8E%D0%BF%D1%8F%D1%82-%D0%BF%D1%80%D0%B8-%D0%BD%D0%B0%D1%81---%D0%B7%D0%B0-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%BF%D0%BB%D0%B0%D1%82%D0%B8%D1%85%D0%BC%D0%B5-6-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B8--news681040.html", "text": "Аз съм бил кмет, знам какво иска населението, и затова сме и тука, защото яйцата на грабливите птици, се люпят при нас. Това каза премиерът Бойко Борисов по време на срещата във Варна по повод възникналото напрежение за защитена зона „Комплекс Калиакра“. „Основната цел на днешното занятие е постигната. Оставяме в миналото ония ден и се връщаме да преговаряме, и то не да преговаряме, защото сме различни страни. Аз благодаря, защото очаквах доста по-неразумни изказвания, но съм много приятно изненадана не само от толерантността, но и разбирането на проблема. Хубави, лоши, и неправителствените организации са тези, които имаме. За хубаво или лошо техният глас се чува много, дори повече от на правителството, в Брюксел“, коментира Борисов, като покани всички заинтересовани страни да присъстват на срещата във вторник, за да се намери решение на проблема. „Имот по имот, нива по нива ще ги караме, по-добре, вместо да плащаме глобаь тия пари да ги дадем на българи, да останат в Добруджа. Още сутринта потърсихме малтийският еврокомисар по екологията Кармена Вела, ще търсим и малтийския премиер, и Жан-Клод Юнкер по тази тема, ще го поканим да дойде и ще го заведем на място да се види цялата ситуация, защото по никакъв начин не сме съсипали природата там. Тя си е зелена, хубава, плодородна, развита и за инфраструктура знаете колко неща се направиха и ми се ще да проявите и вие разбиране към екоорганизациите, да не си ги правим врагове, а да опитаме на масата на преговорите и едното и другото мнение да чуем, защото тяхната помощ в Брюксел ще ми е много нужна“, заяви премиерът. „Аз съм бил кмет, знам какво иска населението, и затова сме и тука, защото яйцата на грабливите птици, се люпят тука, при нас. Миналата година, се излюпиха АЕЦ „Белене“ – милиард и 200 милиона лева платихме, а милиард и 300 милиона за двете американски централи. А по-предишната, година, когато дойдохме, ни се излюпи КТБ. 3 милиарда и 700 милиона лева. Значи за две години предишното правителство сме платили към 6 милиарда и 700 милиона живи пари и сега да се излюпят още да наливаме. А от едната страна искаме да вдигаме доходите. Сега Варна се задушава – целият трафик от „Хемус“, от аерогарата, който идва за вас, пак за Добруджа. Защото ти, като затвориш пътя, на твоите приятели от другата страна с хотелите им спираш бизнеса. Аз го разбирам, затова се вдигнахме на пожар веднага да дойдем и да решим как тези яйца да ги хвърлим в морето, да ги изядат рибите по възможност“, каза още Борисов.", "date": "2017.08.06", "title": "Борисов: Яйцата на грабливите птици се люпят при нас - за две години платихме 6 милиарда и 700 милиона лв."}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%87%D0%B5%D1%82%D0%B5%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%81%D0%BB%D0%B8-%D1%89%D0%B5-%D1%81%D1%82%D0%B0%D0%BD%D0%B5-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%B4%D0%BE-10-%D0%B3%D0%BE%D0%B4%D0%B8%D0%BD%D0%B8-news681019.html", "text": "В рамките на едно десетилетие телепатията ще стане достъпна, уверява Мери Лу Джепсън, един от основателите на стартъпа Openwater. Подготвяното устройство за четене на мисли представлява обикновена шапка с вградени в нея сензори, съобщава TechNews. Мери Лу Джепсън, бивш мениджър от Facebook, основава Openwater през 2016 г. Стартъпът вече е създал съответната технология за четене на мисли, но я пази строго в тайна, тъй като разработката все още не е патентована. Джепсън има богат опит в различни ИТ проекти, тя е един от разработчиците на платформата за виртуална реалност Oculus VR (придобита от Facebook). Освен това Джепсън е работила в екипа на Google X – подразделението за перспективни технологии на интернет гиганта, където е съветвала Сергей Брин. В последните 5 години Мери Лу Джепсън е регистрирала над 100 патента, най-вече в сферата на оптоелектрониката. Тя е професор в Масачузетския технологичен институт и съосновател на програмата „Лаптоп за всяко дете” (OLPC). „Openwater разработва устройство, което ще позволи проникване в главата на човека. Това разкрива нови възможности за диагностика и лечение на болести, а погледнато по-широко – за общуване с помощта на мисли”, казва Джепсън. От компанията оборват опасенията, че умната шапка ще се използва като средство за тоталитарен контрол над хората. Шапката ще работи само когато човек сам пожелае това, уверява Мери Лу Джепсън. Според нея, умната шапка не само ще спести на хората времето за предаване на информация с помощта на речевия апарат, но ще им даде предимство спрямо изкуствения интелект, за който се предполага, че може да установи превъзходство над човека. Нещо повече, екипът на Openwater говори за хипотетична възможност хората да общуват с животни с помощта на разработваното от компанията устройство. Млада компания, основана от бивш служител на Фейсбук и Гугъл, работи по амбициозен проект за умна шапка, способна да чете мислите на човека.", "date": "2017.08.06", "title": "НЕВЕРОЯТНО! Четенето на мисли ще стане реалност до 10 години "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0-%D0%B0-%D1%82%D1%80%D0%B8%D0%BC%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news681041.html", "text": "55-годишен мъж е загинал снощи в катастрофа край Бяла Слатина, съобщиха за Дарик от МВР. Инцидентът е станал около 23:30 ч. на пътя от Бяла Слатина за Кнежа. Челно са се сблъскали лек автомобил „Опел” и товарен автомобил „Ивеко”. Загинал е водачът на „Опел”-а, други трима са пострадали. Най-тежко е състоянието на 29-годишна жена, която също е пътувала в „Опел”-а. Тя е с фрактура на раменна става, китка, както и с травма на корема. 32-годишният шофьор на „Ивеко”-то също е в болница със счупен таз. Леко пострадал е и спътникът му, но е отказал медицинска помощ. По информация на МВР пострадалите са вън от опасност. Причините за катастрофата още не са установени.", "date": "2017.08.06", "title": "Трагедия! Един загина, а трима са ранени след тежка катастрофа край Бяла Слатина"}
{"url": "http://pik.bg/%D0%BE%D0%BE%D0%BD-%D0%BF%D1%80%D0%B8%D0%B5-%D0%BD%D0%BE%D0%B2%D0%B8-%D0%BF%D0%BE-%D1%81%D1%82%D1%80%D0%BE%D0%B3%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news680999.html", "text": "Съветът за сигурност на ООН прие с единодушие резолюция за нови по-строги санкции срещу Северна Корея. Те са в отговор на извършените от Пхенян нови ракетни изпитания, съобщиха световните агенции. Резолюцията предвижда забрана на износа от КНДР на въглища, желязо, желязна руда, олово, оловна руда и морски продукти. Това може да доведе до съкращаване с една трета на годишния износ на Пхенян, който сега възлиза на 3 млрд. долара. В текста на проекторезолюцията се забранява на страните, в които работят севернокорейци, да увеличават техния брой. Забранява се също създаването на нови съвместни предприятия с КНДР и допълнителни инвестиции във вече съществуващите. Санкциите предвиждат също замразяване на авоарите и забрана за пътуване спрямо 13 физически лица и предприятия, свързани с ядрената и ракетната програми на Пхенян. САЩ са изготвили първоначалния текст и са преговаряли по него с Китай в продължение на няколко седмици, отбелязва Асошиейтед прес. Президентът на САЩ Доналд Тръмп приветства новите санкции срещу Северна Корея, които според него ще имат „много голямо финансово въздействие”, предаде Асошиейтед прес. „Съветът за сигурност на ООН току-що одобри с 15 гласа „за” и нито един „против” санкции срещу Северна Корея. Китай и Русия гласуваха с нас. Много голямо финансово въздействие”, написа Тръмп в „Туитър”. Американският президент прекарва 17-дневната си ваканция в частния си голф клуб в щата Ню Джърси.", "date": "2017.08.06", "title": "ООН прие нови по-строги санкции срещу Северна Корея"}
{"url": "http://pik.bg/%D0%B4%D0%B0-%D1%81%D0%BF%D0%B0%D1%81%D0%B8%D0%BC-%D0%BA%D1%80%D0%B0%D0%B9%D0%BC%D0%BE%D1%80%D1%81%D0%BA%D0%B0-%D0%B4%D0%BE%D0%B1%D1%80%D1%83%D0%B4%D0%B6%D0%B0-%D0%B8%D1%81%D0%BA%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B7%D0%B0-%D0%BD%D0%B0%D1%82%D1%83%D1%80%D0%B0-news681031.html", "text": "Гражданската инициатива \"Да спасим Крайморска Добруджа\" поиска разследване на зелените заради НАТУРА. Ето какво се казва в декларацията им: ДЕКЛАРАЦИЯ на Гражданска инициатива \"Да спасим Крайморска Добруджа\" Във връзка с насилственото въвеждане на Натура 2000 чрез кръв и бой над българските граждани от страна на Правителството на Република България, декларираме следното: 1. Благодарим на Министър-председателя Г-н Бойко Борисов за бързата реакция и очакваме да получим официално подписаната и обнародвана в Държавен вестник Заповед за отмяна на Заповед № РД-526 от 21.07.2017г на Министъра на околната среда и водите. Подобна заповед за забрана по Защитена Зона \"Комплекс Калиакра\" и приемане на Интегриран план за управление на трите Защитени зони \"Комплекс Калиакра за местообитанията\", \"Калиакра за птиците\" и “Белите скали за птиците\" не беше правилно да бъдат издавани и приемани без участие и без предвидени компенсации за засегнатите собственици на имоти. Апелираме първо да се приеме Общият Устройствен план на Общините Шабла, Каварна и Балчик и след това да се въвеждат зони със забрани и ограничения, както и Интегриран план за управлението им. Припомняме чл. 2, ал. 3 от ДИРЕКТИВА 92/43/ЕИО НА СЪВЕТА от 21 май 1992 година за опазване на естествените местообитания и на дивата флора и фауна, гласи: Мерките, взети в изпълнение на настоящата директива, вземат под внимание икономическите, социалните и културните изисквания, както и регионалните и местните особености. * това е преводът на български език, но буквалния превод от английския текст на директивата е: \"да се съобрази\", а не \"да се вземат под внимание\". Припомняме и чл. 5, ал. 4 от същата Директива: Ако даден план или проект трябва да бъде осъществен въпреки негативната оценка на въздеиствието върху територията поради наложителни причини от по-важен обществен интерес, включително и такива от социален или икономически характер, и поради липсата на алтернативно решение, държавата-членка предприема всички необходими компенсаторни мерки, за да осигури цялостната кохерентност на „Натура 2000“. Държавата-членка информира Комисията за приетите от нея компенсаторни мерки. 2. Не приемаме предложения Интегриран план за управление на Защитените зони в Крайморска Добруджа (Защитените зони \"Комплекс Калиакра за местообитанията\", \"Калиакра за птиците\" и Белите скали за птиците\"), предложен изцяло от Зелени НПО и експерти, свързани с тях. Местното население и собствениците трябва да участват в неговото написване, защото в него има отнемане на граждански права и въвеждане на забрани за земеделие, риболов, туризъм и строителство. Вчера, под безпрецедентен натиск от страна на Жандармерията, 4 екологични експерти и свързани със Зелени НПО хора, (Чавдар Гусев, Росен Цонев, Ирина Матеева и Пламен Зехтенджиев - автор на Плана за управление) се опитаха абсолютно незаконно да подпишат Протоколи за ПРИЕМАНЕ на Плана за управление без съгласието на собствениците на имоти и засегнатите граждани. Под личното разпореждане на М-р Нено Димов за приемане на Плановете на ВСЯКА ЦЕНА и с ясна заповед за натиск върху добруджанци над 60 служители на Жандармерията (за борба с безредиците!!!), докарани с 4 големи буса от Добрич, Правителството се опита да прокара интересите на Зелените НПО в Добруджа! Жандармерията защитаваше еколозите (Чавдар Гусев, Росен Цонев, Ирина Матеева и Павел Зехтинджиев - автор на Плана за управление), а не българските граждани, които са засегнати от измислените в София документи. Вчера, тези държавни експерти - скрити поддръжници на Зелени НПО, бяха вкарани от Жандармерията през покрива на съседна сграда в Община Каварна, за да проведат НЕЗАКОННО и зад гърба на българските граждани Обществено обсъждане. По-късно през деня с бой и кръв беше направен опит за насилствено провеждане на Общественото обсъждане в Община Балчик. Същевременно в Шабла се направи опит за НЕЗАКОННО провеждане на Обществено обсъждане в Зеления общински център, без обявление, а само с едно телефонно обаждане от страна на МОСВ до кмета на Шабла. Апелираме Г-н Главния прокурор Сотир Цацаров да се самосезира и да извърши разследване на замесените държавни служители и експерти за законността на Обществените обсъждания и приложените насилствени мерки срещу българските граждани. Подчертаваме, че няма нито един пострадал от ексцесиите вчера експерт на МОСВ или Зелено НПО - Жандармерията преби само българските граждани, дошли да защитят законните си права! Кой нареди хората да бъдат бити, а еколозите на бъдат пазени от Жандармерия (включително представителката на БЗДП Ирина Матеева, която НЕ Е държавен служител)? Ще предложим НАШ ВАРИАНТ на Плана за управление на зоните, които отразяват интересите на собствениците на имоти в Крайморска Добруджа и няма да дискутираме Плана под диктата на Жандармерия - невинни полицаи и служители на реда, които някой беше хвърлил да потуши справедливите искания на българския народ! 3. В предложения Интегриран План за управление се предвижда връщане на Начина на трайно ползване (НТП) на имотите на хората към датата на приемане на първото картиране на зоните през 2007 година! Това означава, че всички собственици, които след 2006-7 година са сменили НТП и обработват земите си да спрат да ги обработват и да започнат да развъждат тревички и птички! От 2006 до момента НЯМА ИЗДАДЕНА ЗАПОВЕД ЗА ЗАЩИТЕНА ЗОНА ЗА МЕСТООБИТАНИЯТА \"КОМПЛЕКС КАЛИАКРА\" и реално НИКАКВИ ограничения не са законни и към настоящия момент. Затова всички хора, сменили начина на трайно ползване на земята си от 2006 до момента са НАПЪЛНО ЗАКОННИ! 4. НЕЗАБАВНО СТАРТИРАНЕ на нова процедура по картиране на Защитените зони в Крайморска Добруджа! Министър Нено Димов лично съобщи, че подадените данни в Стандартния формуляр от Зелени НПО през 2006-7г към Европейската Комисия са ГРЕШНИ и НЕ ОТРАЗЯВАТ, нито реалното състояние на местообитанията в имотите на хората, нито Начина на трайно ползване на земята им. Експертите на МОСВ признават, че поради липса на време и експертен капацитет са картирали \"на око\" и чрез допускания! Кой ще носи отговорност за това престъпление! Апелираме към Главния прокурор Сотир Цацаров да се самосезира и да започне разследване кой министър и кои експерти и Зелени НПО излъгаха Европейската комисия и предоставиха ГРЕШНИ ДАННИ за местообитанията в Крайморска Добруджа! 5. ПРОМЯНА на заложените изисквания за кандидатстване по Екологични проекти по Оперативна програма \"Околна Среда\" за програмния период 2014-2020г., като се въведе ЗАДЪЛЖИТЕЛНО ИЗИСКВАНЕ към кандидатите да включват в екипите си експерти на местното управление и общините и представители на собствениците на засегнатите от Защитените зони собственици на имоти. 6. Управлението на Интегрирания план за управление на Защитените зони в Крайморска Добруджа да се прехвърли към Общините, а проектите да се изпълняват от местното население в собствената му земя, а не от Зелени НПО от жълтите павета в София, които ще прибират всички предвидени европейски средства за екология и опазване на Защитените Зони. 7. Незабавно уволнение на свързаните със Зелени НПО служители на ИБЕИ БАН и СУ - Росен Цонев, Чавдар Гусев и Павел Зехтинджиев, които не само, че през годините са картирали погрешно, но и с последващото картиране през 2011-13г. са потвърдили отново грешните данни, без да отразят данните за начина на трайно ползване на имотите, кадастралните карти и без да обходят ВСИЧКИ имоти и реално да заснемат наличните местообитания в присъствите на собствениците им. 8. Истината е, че МОСВ умишлено държи на работа Росен Цонев, Чавдар Гусев и Павел Зехтинджиев и защитавайки интересите на Зелените НПО и водено от страха от протести на жълтите павета ги оставя ЕДИНСТВЕНО ТЕ да работят по данните на Защитените зони в Крайморска Добруджа! Правителството ТРЯБВА да скъса \"пъпната връв\" между тези експерти на ИБЕИ БАН, СУ и Зелените НПО, които работят срещу БЪЛГАРИЯ, получават милиони от съвместни екологични проекти със Зелените НПО. Апелираме към Главния прокурор Г-н Сотир Цацаров да се самосезира и да направи разследване за наличие на координирана свързаност на действията на тези експерти със Зелените НПО и да стане ясно на българските граждани за наличието на организирана група за манипулиране на научни данни с цел облагодетелстване на Зелени НПО, чрез получаване на милиони от \"екологични проекти\" за опазване на видове в Защитените зони. Порочната връзка е: Зелени НПО подават грешни данни - държавните служители ги \"верифицират\" - Зелени НПО подават сигнали за нарушение - държавните служители създават проект - кандидатстват Зелени НПО - Зелени НПО наемат държавните служители да работят по проектите им. Така парите не стигат никога до засегнатите от тези грешни данни български граждани - реални собственици и потърпевши от тази измама. Ето ги и екологичните експерти, които предадоха и продадоха българския народ! Последователно от ляво надясно: Росен Цонев, Чавдар Гусев, Ирина Матеева и Павел Захтенджиев. Уволнете ги незабавно и спрете участието им в държавни проекти, изпълнявани от Зелени НПО! Правителството явно не разбира, че за да угоди на интересите на няколко зелени активисти, които злепоставят българската държава в Брюксел, извършва геноцид върху българския народ и неговите интереси за развитие на модерна България. Под диктата на зелената мафия хората остават без възможност да изкарват доходи от собствените си земи и риболов. Кой ще ни върне платените пари и ще ни обезщети за вашите безмилостни решения? Поставяте хората на колене! Под диктата на шепа хора от жълтите павета в София, които за всичко блокират Орлов мост в защита интересите си за получаване на милиони евро от европейски екологични проекти, вие предадохте нас, жителите на Крайморска Добруджа и ни обрекохте на мизерия и пълна липса на възможност да защитим правата си по Конституция. Българският народ няма да ви прости това национално предателство. ОТ ГРАЖДАНСКА ИНИЦИАТИВА \"ДА СПАСИМ КРАЙМОРСКА ДОБРУДЖА\"", "date": "2017.08.06", "title": "\"Да спасим Крайморска Добруджа\" иска разследване на зелените за НАТУРА"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B8-%D1%85%D0%B8%D1%82%D0%BB%D0%B5%D1%80%D0%B8%D1%81%D1%82%D0%BA%D0%B8-%D0%BF%D0%BE%D0%B7%D0%B4%D1%80%D0%B0%D0%B2-news680968.html", "text": "Германската полиция е арестувала двама китайски туристи за извършване на забранения в страната хитлеристки поздрав с изпъната ръка пред сградата на германския парламент, предаде Ройтерс. Берлинската полиция съобщава, че е задържала двамата мъже – на 36 и на 49 години, след като са били забелязани как изпъват ръце и се снимат взаимно. Според официално заявление на полицията те са обвинени в „използване на символи на забранени организации“ и са били освободени, след като са платили по 500 евро гаранция. В Германия има строги закони срещу т.нар. „език на омразата“ и символите на нацисткия режим, управлявал страната между 1933 и 1945 г.", "date": "2017.08.06", "title": "Арестуваха китайски туристи в Германия, направили хитлеристки поздрав"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B2%D1%80%D0%B5%D0%BC%D0%B5-%D0%B0%D0%B4%D1%81%D0%BA%D0%B0%D1%82%D0%B0-%D0%B6%D0%B5%D0%B3%D0%B0-%D0%BE%D1%81%D1%82%D0%B0%D0%B2%D0%B0-%D0%B8-%D0%B4%D0%BD%D0%B5%D1%81-%D0%B6%D0%B8%D0%B2%D0%B0%D0%BA%D1%8A%D1%82-%D1%83%D0%B4%D1%80%D1%8F-41-%D0%B3%D1%80%D0%B0%D0%B4%D1%83%D1%81%D0%B0-news680965.html", "text": "Днес ще е слънчево, след обяд - горещо. Ще духа слаб вятър от изток-североизток. Максималните температури ще бъдат между 36° и 41°. Атмосферното налягане ще се задържи близко до средното за август. Над планините ще е слънчево, след обяд ще има временни увеличения на облачността, но ще е без валежи. Ще духа слаб до умерен североизточен вятър. Максимална температура на височина 1200 метра около 28°, на 2000 метра - около 20°. Над Черноморието ще е слънчево, след обяд ще духа бриз. Максимални температури на въздуха: 32°-35°. Температурата на морската вода е 26-27°. Вълнението на морето ще бъде около 2 бала.", "date": "2017.08.06", "title": "ОПАСНО ВРЕМЕ! Адската жега остава и днес, живакът удря 41 градуса"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D0%B7%D0%B0-%D1%82%D0%B5%D0%B6%D0%BA%D0%B0%D1%82%D0%B0-%D1%81%D0%B8-%D0%B4%D1%83%D0%BC%D0%B0-%D0%B7%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B7%D0%B0%D1%89%D0%B8%D1%82%D0%B5%D0%BD%D0%B0-%D0%B7%D0%BE%D0%BD%D0%B0-%D0%BA%D0%BE%D0%BC%D0%BF%D0%BB%D0%B5%D0%BA%D1%81-news681036.html", "text": "Предлагам във вторник в 11.00 часа да се съберем всички в София и да намерим решение. Това каза премиерът Бойко Борисов по време на срещата във Варна по повод възникналото напрежение за защитена зона „Комплекс Калиакра“. На срещата присъстват също и вицепремиерът Валери Симеонов, министърът на околната среда и водите Нено Димов, финансовият министър Владислав Горанов, министърът на транспорта Ивайло Московски, кметовете на Каварна, Балчик и Шабла, представители на инициативния комитет „Да спасим Добруджа“ и засегнатите браншови организации. „Ние сме дошли да се срещнем с вас и, за да няма интерпретации след това на разговорите, сме поканили журналистите да слушат. Мисля, че няма нищо лошо, защото парите, които се дават, дай Боже да са по-малко, са на всички данъкоплатци. Така че трябва да чуят всички пред какъв проблем през годините сме се изправяли и да мислим предварително, когато взимаме управленски решения до какво водят след няколко години“, коментира премиерът. „Ние сега седим пред вас, червим се, вие блокирате улици, пазейки си своя интерес и ние трябва да вземе едно решение, което на днешната среща се опитваме да е такова, че да не увредим ничии интереси – и на тези данъкоплатци, заради, които трябва да дадем толкова пари и съответно вие като стопани на имотите си. Това е целта на срещата. Ние сме осъдени, тук не става въпрос сега да приемаме нещо, ние сме осъдени и след като сме осъдени, а процесът е започнал в далечната 2006, да търсим кой е подписал през времето е безсмислено. Сега сме изправени пред тази хипотеза. Въпросът е, ако отменим заповедта до септември какво следва, ако не е я отменим, а предприемем някакви действия какво следва? Ние имаме правителство, имаме засегнати, имаме неправителствени организации, хубави, лоши, това са хората, които преговарят. Предлагам във вторник в 11.00 часа да се съберем всички в София и да намерим решение. Със сигурност ще се наложи да се плаща и да се компенсира. Това имаме да решаваме. Отдавна тези процедури и процеси са приключили“, заяви още премиерът Борисов.", "date": "2017.08.06", "title": "ОТ ПОСЛЕДНИТЕ МИНУТИ! Борисов каза тежката си дума за напрежението в защитена зона \"Комплекс Калиакра\""}
{"url": "http://pik.bg/%D0%BC%D0%BE%D1%81%D0%BA%D0%B2%D0%B0-%D0%BE%D0%B1%D1%8F%D0%B2%D0%B8-%D1%87%D0%B5-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D0%B5%D1%81-%D0%BD%D0%B0%D1%80%D1%83%D1%88%D0%B0%D0%B2%D0%B0%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE-news680970.html", "text": "Русия обяви днес, че решението на Европейския съюз да санкционира руски заместник-министър на енергетиката заради доставките на турбини на германския концерн Сименс (Siemens) в Крим е политически мотивирано и незаконно, предаде Ройтерс. Най-напред ЕС наложи санкции на Русия след военното анексиране на Крим от Украйна. Вчера Брюксел въведе допълнителни мерки в отговор на доставянето на газови турбини на Сименс в Крим, което нарушава съществуващите санкции. \"Намесата в спор между два стопански субекта е пряко нарушение на международните правни норми\", се посочва в съобщение на руското енергийно министерство. \"Министерството на енергетиката на Русия няма съмнение, че ЕС е взел това решение въз основа единствено на политически съображения\", се допълва в съобщението, цитирано и от ТАСС. Трима руски представители - заместник-министърът на енергетиката Андрей Черезов, директорът на министерския отдел за оперативен контрол и управление в електроенергетиката Евгений Грабчак и Сергей Топор-Гилка, генерален директор на Технопромекспорт, дъщерна компания на държавната корпорация Ростех, получила турбините от Сименс, фигурират от вчера в черния списък на ЕС, което означава забрана за пътуване в Евросъюза и замразяване на авоарите им в страните от общността. Под удара на санкциите попадат и три руски предприятия. През юли германската компания заяви, че нейни турбини, доставени на руски фирми, са били откарани без нейно съгласие на Кримския полуостров, който Русия анексира от Украйна през март 2014 година. ЕС посочи като мотив на решението си, че отклоняването на турбините е станало \"в нарушение на разпоредбите в договора за продажбата на турбините\". Някои от санкциите, въведените срещу Русия през 2014 година, забраняват на европейски компании да търгуват с Крим или да правят инвестиции на полуострова.", "date": "2017.08.06", "title": "Москва обяви, че новите санкции на ЕС нарушават международното право"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%B2-%D1%80%D0%BE%D0%B4%D0%BE%D0%BF%D1%81%D0%BA%D0%BE-%D1%81%D0%B5%D0%BB%D0%BE-%D0%BD%D0%B0-%D0%B3%D0%B0%D0%B9%D0%B4%D0%B0%D1%80%D1%81%D0%BA%D0%BE-%D0%BD%D0%B0%D0%B4%D1%81%D0%B2%D0%B8%D1%80%D0%B2%D0%B0%D0%BD%D0%B5-news680971.html", "text": "Хиляди се стекоха на събор в родопското село Гела, за да се насладят на магическия звук на гайдата сред прекрасната природа. Над 50 участници се изявяваха днес на сцената. Най-добри при малките гайдари станаха Стоян и Димитър, предава Би Ти Ви. „Родопа планина, няма по-хубаво нещо от самата планина, от самата гайда. Започнах да свиря на 6-годишна възраст и на 7 години ми беше първото явяване в Гела”, разказа Стоян Глухов. Димитър Дърмонев сподели, че, за да стане един гайдар добър са нужни много тренировки, усилени репетиции всеки ден. Любовта към гайдата доведе в Гела и 70-годишния американец Брус, който беше и най-възрастният участник. Хиляди се стекоха, за да слушат гайда, а някои пробваха и уменията си на сцената. И като на всеки голям събор, на поляните в Гела се извиха кръшни хора и се въртяха чевермета.", "date": "2017.08.06", "title": "Хиляди се събраха в родопско село на гайдарско надсвирване"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8%D1%82%D0%B5-%D1%81%D0%BC%D0%B5%D0%BD%D1%8F%D1%82-%D1%81%D1%86%D0%B5%D0%BD%D0%B0%D1%80%D0%B8%D1%8F-news680794.html", "text": "От Областната дирекция на МВР във Враца излязоха с апел към гражданите да бъдат особено бдителни във връзка със зачестилите случаи на телефонни измами. Обикновено измамниците се обаждат на домашните телефони и използват различни сценарии. Най-популярният от тях е “пътнотранспортно произшествие с роднина”. Те разказват, че е станала катастрофа, при която ваш роднина (син, дъщеря, внук или друг близък) е убил човек и незабавно трябва да бъде предадена определена сума пари, за да не бъде задържан, съобщава Дарик. Често пъти измамниците предупреждават да не се обаждате в полицията и бързо изпращат посредник, който да прибере парите. По същия начин може да ви бъдат поискани суми за освобождаване на колет от близък в чужбина, за изгодна сделка с материали, които след това да продадете на по-висока цена, за печалба от лотария, откуп за отвличане и други. Запомнете, че измамниците често пъти сменят сценариите. Обикновено измамниците притискат хората бързо да предадат парите, като започват преговори за големи суми, а след това склоняват на отстъпки. Ако на вашия домашен телефон се обадят непознати и ви поискат пари, независимо по какъвто и да е повод, не бързайте да предавате назованите суми. Помолете за малко време и незабавно позвънете в полицията. Ако ви позвъни ваш близък, първо се опитайте да изясните ситуацията. Телефонните измамници са много изобретателни и твърде често артистично играят роля на ваш роднина, който е пострадал, за да ви хвърлят в паника и да предадете поискана сума. Настоявайте за лична среща, питайте за имена и събития, които вашите близки знаят. Свържете се с други познати и роднини. Не споделяйте никаква лична информация със събеседниците си по телефона, защото измамниците много изобретателно след това могат да я използват, за да ви заблудят. Не приемайте да носите пари в други градове. Не се притеснявайте, че сте наблюдавани или проучвани от извършителите те подбират жертвите си на случаен принцип. Проявете гражданско самосъзнание и разкажете за механизма на измамите на свои близки и роднини, с цел да се предпазят от този вид престъпления. Не се доверявайте, не давайте пари на непознати, при всяко съмнение търсете помощ от полицията на телефон 112.", "date": "2017.08.06", "title": "ВНИМАНИЕ! Ало измамниците сменят сценария"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D1%80%D0%B0%D0%B7%D0%B2%D0%B0%D0%BB%D0%B8-%D0%BB%D0%B5%D0%B1%D0%B5%D0%B4%D0%BE%D0%B2%D0%B0%D1%82%D0%B0-%D0%BF%D0%B5%D1%81%D0%B5%D0%BD-%D0%BD%D0%B0-%D1%8E%D1%81%D0%B5%D0%B8%D0%BD-%D0%B1%D0%BE%D0%BB%D1%82-news680984.html", "text": "Очакваният с голям интерес финал на 100 метра при мъжете на Световното първенство по лека атлетика в Лондон завърши доста неочаквано. Освиркан от целия стадион от началото на шампионата, американецът Джъстин Гатлин стъпи на световния връх с личен рекорд за сезона от 9.92 секунди. По-младият му сънародник Крисчън Коулман спечели среброто с 9.94 сек, а Болт остана едва трети с 9.95 сек - личен рекорд за сезона за него. Това е втора световна титла на 100 метра за 35-годишния Гатлин, който има едно планетарно злато от Хелзинки 2005, когато триумфира и на 200 м. Това беше и седми медал за него от световни първенства на открито (3 златни и 4 сребърни). За Болт пък това беше 12-о отличие от планетарен форум на открито. До момента той имаше 11 титли и 2 сребърни медала, а днес прибави и бронз към колекцията си. Така той се изравни с Алисън Филикс по медали от световни първенства. Американката има 13 отличия (9 златни, 3 сребърни и 1 бронзов). С най-много медали от планетарни форуми е ямайката Мерлин Оти, която има 14 (3 златни, 4 сребърни и 7 бронзови).", "date": "2017.08.06", "title": "Сензация! Американец развали лебедовата песен на Юсеин Болт"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%B7%D0%BE%D0%B4%D0%B8%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B1%D0%B8%D1%85%D0%B0-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D0%BB%D0%B8-news680973.html", "text": "Изневярата разбива сърцето. Тя може да накара човек завинаги да изгуби вяра в любовта. Веднъж претърпял изневяра, човек се съмнява в следващите си партньори сякаш всеки момент очаква сърцето и доверието му отново да станат на пух и прах. Някои хора са ревниви по природа. Ревността ги прави мнителни и подозрителни. Други са освободени от подобни предразсъдъци, но това не означава, че една изневяра не би ги съкрушила. Трудно е да откриеш партньор, който ще ти е верен до гроб. Изкушенията дебнат отвсякъде и дори хора с висок морал не са застраховани от изпадане в прелюбодейство. Въпреки това представителите на 4 определени зодии са честни в любовта и никога не биха изневерили на половинките си, пише аз-жената.бг. Кои са те? Телец В зодиака надали има по-лоялен партньор от Телеца. Това просто не е в природата му. Той толкова държи на интимните взаимоотношения и семейството, че мисълта за изневяра дори не се прокрадва в мисълта му. Телецът е практичен и знае, че едно моментно увлечение никога няма да повлияе добре на изградените му семейни устои. Затова и никога не би рискувал щастието и връзката си заради подобно любовно лирическо отклонение. Спокойно може да се каже, че Телецът е най-надеждният зодиакален знак и винаги можете да разчитате, че той ще остане до вас до последно. Освен това, Телците са и най-лошите лъжци, така че няма шанс да не ги хванете в лъжа, ако изобщо са дръзнали да престъпят любовната клетва. Те си го знаят, което е още една пречка да изневерят. Везни Везните обожават мира и правдата. Те не понасят лъжата както към тях, така и към другите. Изневярата е в противоречие с цялата им същност, с всичко, в което вярват. Везните са нежни и любвеобилни. Те поставят всички останали на заден план, когато са влюбени и имат партньор в живота си. Ето защо в никакъв случай не биха наранили някого, с когото имат връзка. Изневярата е последното нещо, което би минало през ума на Везните, защото всичко, което искат те е щастие и справедливост в живота си. Везните биха направили наистина всичко, за да запазят спокойствието и любовта във връзката си. Те толкова държат на верността, че няма да могат да ви погледнат в очите, ако са си позволили да престъпят доверието ви. Риби Рибите са безнадеждни романтици. В тяхното съзнание плуват само розови мисли и желание да угодят на партньора си. Ако искате да бъдете обгрижвани и обичани безрезервно, изберете си партньор от зодия Риби. Те са готови да направят абсолютно всичко, да преобърнат света, за да направят партньора си щастлив. И в тази връзка изневярата няма място в тяхното съзнание. Освен това Рибите са изключително състрадателни. Те си представят много ясно как самите те биха се чувствали, ако партньорът им ги измами така ужасно. Затова и не биха изневерили. Любовната измама просто не се вписва в техния натюрел.", "date": "2017.08.06", "title": "Ето кои са зодиите, които никога не биха изневерили"}
{"url": "http://pik.bg/%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D0%BE%D0%B4%D1%87%D0%B8%D0%BD%D0%B8-%D0%B1%D0%BE%D1%80%D0%B1%D0%B5%D0%BD%D0%B8%D1%8F-%D1%82%D0%B8%D0%BC-%D0%BD%D0%B0-%D0%B2%D0%B8%D1%82%D0%BE%D1%88%D0%B0-news680985.html", "text": "Лудогорец срещна сериозни трудности, най-вече заради слабата си игра в защита, но все пак успя да спечели с 4:2 гостуването на новака Витоша (Бистрица) в мач от четвъртия кръг на Първа лига. Домакините на два пъти повеждаха в резултата чрез Григор Долапчиев през първата част, но гостите изравниха с голове на Върджил Мисиджан и Козмин Моци за 2:2 до почивката. След нея Густаво Кампаняро и Жуниор Кишада реализираха още два пъти за втората победа на българския шампион през този сезон. И тази среща, подобно на мача между Верея и Левски, не мина без груби съдийски грешки. Първо, при 2:2 в началото на втората част, реферите отмениха гол на Кампаняро заради несъществуваща засада на Сисиньо, а при 2:3 в края на двубоя съдиите предотвратиха ново попадение във вратата на бистричани, отсъждайки засада, покрита от защитник с 2 метра. Иначе и днес наставникът на орлите Георги Дерменджиев заложи почти изцяло на резервен състав, както в предишните шампионатни двубои срещу ЦСКА-София и Локомотив (Пловдив). Това не промени поведението на орлите, които отново демонстрираха отчайващо слаба игра в защита, където бяха Сисиньо, Терзиев, Моци и Натанаел. Домакините шокираха шампиона още в 4-ата минута, когато Отофе Пол изведе Румен Гьонов по дясното крило. Десният бек намери по отличен начин Григор Долапчиев, който разстреля Ренан от 7-8 метра за 1:0. Лудогорец реагира бързо и след сериозен натиск изравни резултата в 12-ата минута. Тогава Сисиньо изведе Лукас Саша, който с великолепно центриране отдясно намери Мисиджан и холандецът вкара в празната врата за 1:1. В 16-ата минута пред Кампаняро се откри добра възможност да отбележи, но изстрелът му с глада излезе в аут. Осем минути по-късно и Кишада отправи шут, но с десния крак и извън наказателното поле, който Василев улови без проблем. След половин час игра бранител на домакините покри Кишада и Жоао Паоло, които за момент се озоваха очи в очи с Василев, но се засуетиха и защитниците на Витоша им отнеха топката. В 36-ата минута Моци и Терзиев за пореден път проспаха пас зад гърба, Долапчиев настигна топката и след хубав диагонален шут разстреля за втори път Лудогорец. Радостта на домакините трая само 120 секунди, защото буквално след изпълнението на центъра орлите организираха атака, Василев излезе неразчетено и фаулира Мисиджан в наказателното поле, което принуди рефера да отсъди дузпа. Зад топката застана Козмин Моци, който вкара в долния ляв ъгъл за 2:2. След 60 секунди гостите имаха възможност да осъществят пълен обрат. Кишада финтира Върбанов и стреля опасно, Василев изби, а при добавката Мисиджан не уцели празната врата. До края на полувремето повече попадения не бяха отбелязани и то приключи при 2:2. Четири минути след почивката Кампаняро вкара след подаване на Сисиньо, но попадението бе отменено заради засада на бразилеца, каквато обаче нямаше. В 52-ата минута поредно добро включване на Сисиньо завърши с пас към Кампаняро, който опита да вкара, но шутът му бе блокиран от бранител на Витоша. Само 180 секунди по-късно Мисиджан изскочи очи в очи с вратаря, но не успя да спре топката, което предотврати големи неприятности за домакините. В 57-ата минута и пред Кишада се откри отличен шанс за гол, но нападателят стреля изключително неточно от 15-16 метра. Витоша отговори с опасно положение, когато отбраната на орлите пак се представи неадекватно и позволи на Долапчиев да стреля от 17 метра, но шутът на тарана профуча покрай лявата греда. В 73-ата минута индивидуалната класа на Мисиджан доведе до трети гол в полза на орлите. Холандецът надбяга двама противникови бранители и намери перфектно безличния до този момент Кампаняро, който се хвърли и със страничен удар вкара за 3:2 в полза на шампионите. В 81-ата минута Лудогорец отново беше ощетен от съдиите, когато Мисиджан и Жоао Паоло излязоха сами срещу вратаря и почти сигурно щяха да отбележат четвърти гол, но страничният рефер, който малко по-рано отмени редовно попадение на орлите, спря атаката с несъществуваща засада, покрита поне с два метра от защитник на домакините. Четири минути по-късно Лудогорец все пак вкара за четвърти път. Христозов допусна груба грешка, позволявайки на Кишада да му отнеме топката. Бразилецът остана очи в очи с Василев и без проблем отбеляза за крайното 2:4. ВИТОША - ЛУДОГОРЕЦ 2:4 1:0 Григор Долапчиев 4 1:1 Върджил Мисиджан 12 2:1 Григор Долапчиев 36 2:2 Козмин Моци 38 д. 2:3 Густаво Кампаняро 73 2:4 Жуниор Кишада 85 ВИТОША: 97. Василев, 3. Върбанов, 6. Гьонов, 7. Кочилов, 17. Петров, 24. Христозов, 25. Пол, 45. Долапчиев, 88. Лазаров, 99. Христов, 30. Попов ЛУДОГОРЕЦ: 33. Ренан, 4. Сисиньо, 5. Терзиев, 30. Моци, 6. Натанаел, 18. Дяков, 8. Лукас Саша, 10. Кампаняро, 11. Кишада, 37. Жоао Паоло, 93. Мисиджан Спортал.бг", "date": "2017.08.06", "title": "Лудогорец подчини борбения тим на Витоша"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D1%81%D0%BB%D0%B0%D0%B2%D1%87%D0%BE-%D0%B2%D0%B5%D0%BB%D0%BA%D0%BE%D0%B2-%D0%B2-%D0%B8%D0%BD%D1%82%D0%B5%D1%80%D0%B2%D1%8E-%D0%B8%D0%B7%D0%BF%D0%BE%D0%B2%D0%B5%D0%B4-%D0%BC%D0%B8%D1%82-%D0%B5-%D1%87%D0%B5-%D1%81%D0%B5%D1%81%D0%B8%D0%BB%D0%B8%D1%8F-%D1%81%D0%B0%D1%80%D0%BA%D0%BE%D0%B7%D0%B8-%D0%BE%D1%81%D0%B2%D0%BE-news681028.html", "text": "Като народен поборник с атрибутите на клуб \"Традиция\" Фитнесът е едно от местата за активна почивка на разведката Славчо Велков е депутат от групата \"БСП за България\". Биографията му е свързана с армията, МВР и службите. Полковник. Има дълги години дипломатическа работа зад граница. Пряко е участието му по разрешаването на случая с българските медици в Либия, както и с други кризи. Университетски преподавател е. Женен. Има дъщеря и син. - Ако визирате мен, разбира се, че имам истинско лице. Да, аз съм работил в службите само и единствено по направление \"Национална сигурност\". И въпреки разпространеното мнение, че в тази област се отрича докрай, няма нещо, което да ме притеснява. - Може би имате предвид онзи термин, който се нарича „прикритие“. Моята биография е достатъчно богата. Част от нея е формирана извън България. - Детските години, както и на повечето българчета, са преминали в родния ми край - Велинград. Родопчанин съм. Бяха нормални детски години, на игри, на учене, на приятелства. Вероятно съм бил по-буен. Имало е много лудории, в които съм участвал. От приятелския ми кръг в махалата е вратарят на \"Славия\" Георги Гугалов. Той ми е млечен брат. Във Велинград повечето деца израстват на басейна. Лятото е плуването, а през зимата - ските. - Бяха най-обикновени хора. Баща ми Георги беше работник, после служещ в дървообработващия завод \"Георги Димитров\". Беше почтен и доста образован за времето си човек. Майка ми Елена работеше в цех за детски играчки. - Къде завършихте средното си образование? - Завърших техникума в Септември. Като всички останали съм ходил на бригади. Там се запознах със съпругата ми Елена. - Едва на 24 години, след военното училище във Велико Търново, сте командир на батальон. Как израснахте в кариерата, откъде дойде този летящ старт? - След завършването на военното училище започнах службата си като офицер в 78-и мотострелкови полк на българо-гръцката граница. В Крумовград. Старото му име е Кошу кавак. Там отначало се развивах като командир на взвод, на рота, началник-щаб на батальон. След това дойде тази атестация. И на 24-годишна възраст бях назначен за командир на батальон в 31-ви полк от същата 17-а дивизия, само че в Хасково. Това беше огромно признание за онова време - преди военната академия със звание „лейтенант“ да бъдеш командир на батальон. Еквивалентът като звание на тази длъжност е подполковник. - В екипа на президента Първанов работите по освобождаването на сестрите от режима на Кадафи в Либия. Как попаднахте там и какво свършихте? - Междувременно бях завършил Военната академия \"Раковски\" с червена диплома за отличие и името ми е записано за вечни времена в регистрите. Отново служих в поделение на армията и след това се озовах в София. Бях преподавател по оперативно изкуство и тактика към сегашната Военномедицинска академия. Имаше такава катедра. Чак след завръщането ми от мисиите в Западна Африка - Гвинея, от Близкия изток - Ливан, след като тук бях съветник и старши оперативен помощник на главния секретар на МВР, се озовах на мисия в Тунис. Всъщност там, в края на 90-те години, започнаха да се долавят първите признаци за либийския случай. Той се разви след 2000 година. Тогава аз вече съм в България. - По този въпрос аз предпочитам да не говоря, защото е още много рано. Написаха се много неща, бяха обвинени и упрекнати много хора. Други бяха похвалени. Лично аз смятам, че за това може да се говори след 15-20 години. И не бих искал да развалям оная магия, която самите жертви, нашите медицински сестри и палестинският лекар Ашраф, имат в представите си. Те смятат, че ги е освободила Сесилия Саркози, което е дълбоко невярно. - Сесилия участва, разбира се, но през цялото време българското външно разузнаване работеше по случая съвместно с други служби. Техните усилия бяха насочени за добиването на достатъчна по обем информация, която да бъде използвана от ръководството на държавата за взимане на целесъобразни политически решения. Затова споменавам Сесилия Саркози, защото това не е случай на френското разузнаване. В този случай основна роля имаше британското разузнаване съвместно с българското. Мога да го твърдя, защото в един момент на масата вече беше сложен въпросът за размяна на един от извършителите на атентата над Локърби - Ал Меграхи. Той лежеше с присъда, но не в Англия, а в Шотландия. И без намесата, включително и на кралицата и ръководството на държавата Великобритания, този въпрос не можеше да бъде решен. Той така се и реши. Меграхи беше освободен и по-късно почина от рак. Има обаче и недоизяснени напълно неща. Например ролята на емира на Катар и стотиците милиони долари, които отидоха във фнда за подпомагане на либийските деца, а Кадафи отрече даже да ги е получавал. Сега излезе версия, че от сумите се е възползвал тогавашният кандидат, а после и президент - Саркози. Затова казвам, че не е време да се разказва. Аз съм участвал в не една и две мисии по спасяване на хора в екипа на президента Първанов. Най-важната е може би тази по освобождаването на петимата български компютърни специалисти в Обединените арабски емирства. Тя продължи 17 месеца. Впоследствие го нарекоха случая \"Дубай\". Той приключи с пълен успех. - Това е другият случай. Тогава пак имаше група към президента Първанов. За Кепов и Лазов имам да разказвам много - неща, които не се знаят и досега, но също смятам, че още не му е времето. Тогава бяха положени огромни усилия да се случи нещо, което да доведе до решаване на този казус. Включително бяха установени контакти с най-висшия духовен орган - Съвета на големите в Ирак, които имаха влияние дори и над радикалните организации, каквато беше тази на Абу Мусаб ал Заркауи. Нашата група разви една идея, която тогава се считаше за екзотична, но тя щеше да проработи с процент на успех може би над 50. Мислехме да използваме контактите на тогавашния министър-председател Симеон Сакскобургготски с йорданския кралски двор и да се предложи замяна на нашите хора с втория човек в организацията на Заркауи – Ал Макдиси, който излежаваше доживотна присъда в йордански затвор. Това не можа да се осъществи на практика, защото се случи намеса - няма да кажа чия. От българска страна беше повлияно на иракските сили за сигурност, проведена беше неуспешна операция, а това мотивира терористите и те обезглавиха Лазов и Кепов. Аз говоря с болка за това, защото се познавах добре и с двете жени - приятелката на Лазов и съпругата на Ивайло - Нели Кепова. Аз съм този, който заведе г-жа Кепова да разпознае глвата на мъжа си. - Този случай приключи успешно само преди две години. Работихме много успешно съвместно с палестинците. Така присъдата бе намалена на 15 години и 15 удара с тояги. - Вижте, всяка държава отрича, че плаща подкупи в заложнически кризи. И това е нормално, защото ако някоя държава признае, другите веднага ще я упрекнат, че тя финансира тероризма. По Данка Панчова и френските хуманитарни работници работи основно френското разузнаване. Но този случай се бърка с българските моряци, които бяха отвлечени почти по същото време. Работи и българското разузнаване. Истината е, че се работи чрез посредничеството на един много влиятелен човек - арабин, няма да му кажа името, който гостува тук и бе помолен да окаже влияние. Той е с много богат опит от Афганистан и Пакистан, сега живее в Лондон. 20 дни след молбата той се обади и каза, че по случая работят французи, но откупът, който се иска, е по 1 милион евро на човек. Т.е. двата милиона, за които говореше премиерът. И така, предполагам, не го твърдя, за да не се разсърдят френските ни приятели, французите са платили за общо шестимата похитени. Т.е. платили са и за Панчова. И миналата година са си поискали парите. И когато премиерът каза: \"Абе, там имаше едни пари, които платихме за едни безобразия във Франция...\" - той визира сигурно това, но е бил подведен. - Не, Елена Йончева в този случай няма никаква роля. Тя снима по случая с българските моряци. Така че, ако тя не оттегли съдебния си иск, ще спечели делото. - Не, Тома Томов е проявил достатъчно чувство за хумор. Не се изживявам като такъв, още повече че Джеймс Бонд е филмов герой, изигран от Шон Конъри и Даниел Крейг. Този псевдоним, за който говорите, е цитиран във връзка с предполагаемо мое досие много години назад в ДС. Аз казвам, че такова досие няма. - Имаше момент, когато съм се занимавал със сигурността на българската линия в Ливан. Случая в Сарафово обаче аз не го отнасям към сигурността на полетите, защото там мишената не беше самолет, а автобуси извън охраняемата зона на летището. И там знам много, но казусът е сложен и заплетен. - В разузнаването се отрича, но не бих казал, че съм активен. Е, доколкото съм в политиката, да, наистина, покани ме Корнелия Нинова, с която се познаваме дълги години. - От Северна Африка. Тя тогава изпълняваше съвсем други функции и имаше периодично присъствие в района. Но не това е причината да приема поканата ѝ. Не приех веднага. Предупредих я честно и открито, че може да има проблеми покрай името ми. - Не мога да кажа дали е било нещо, свързано със службите. По-вероятно - не. Тя тогава ръководеше една много сериозна организация, която изнасяше инженери и преподаватели в различни страни от региона. - Да, \"Техноимпекс\". - Този дядо, проверих, е починал през 1937 г. Нито тя го знае, нито аз го знам. С жена ми се познаваме от деца буквално - 15-годишни. Тя учеше в гимназията, аз - в техникума. Беше от много бедно семейство. Заедно сме 52 години, от които 49 в брак. Имаме дъщеря и син, внук и внучка. Внукът ми също се казва Славчо, а внучката е Елена. Ако историята за дядото цанковист беше вярна, никой нямаше да ми позволи да бъда офицер от МВР и ДС. Тогава цедката беше жестока. Аз съм полковник и не обръщам внимание на слухове, които се разпространяват от редници от Строителни войски. - Няма как да имам лична колизия с него. Той е председател на борда на директорите. Беше назначен от Лиляна Павлова за изпълнителен директор на мястото на въпросния Боршош, но премиерът го върна, преди той отново да си тръгне. Със сина ми сме в перфектни отношения. Той е добро момче. Там няма нищо случайно, защото той повече от 10 години се занимава с менижирането на обекти като \"Арена Армеец\", \"Арена Русе\". Специализирал е подобна дейност във Великобритания. С него никога не говорим по политически въпроси. - Не съм преставал да чета. Риболовец съм. Спортувам - плувам или съм във фитнеса. Тренирал съм ски бягане и специализиран ръкопашен бой. Член съм на клуб \"Традиция\" и участвам във въстановки с оригинални воеводски униформи. Не ползвам обаче парламентарен автомобил, даже не знам как се прави заявка за това. Управлявам личния си автомобил. Имам жилище в София, но за да ми е по-удобно и да съм по-близо до Народното събрание, си наех квартира на свободен наем. - Имах куче - Ринго, императорски хин. Почина на 17 години. Обиколи половината свят с мен. Вадех му бордна карта и билет и пътуваше на седалка до мен в самолета. Сега имам куче в една селска къща в Северна България. Казва се Борчак, защото е много борбен. Породата му е австралийски мини вълкодав (смее се), но е пазач. - Сега чакам внучката ми Елена да се върне от Франция, завърши магистратура там по биология и създаване на ваксини, а внукът ми Славчо е в Американския колеж. Дъщеря ми е столичен адвокат вече повече от 20 години. Велков като млад офицер", "date": "2017.08.06", "title": "САМО В ПИК И \"РЕТРО\"! Депутатът Славчо Велков в интервю-изповед: Мит е, че Сесилия Саркози освободи сестрите в Либия (УНИКАЛНИ СНИМКИ)"}
{"url": "http://pik.bg/%D0%B4%D0%BD%D0%B5%D1%81-%D0%B5-%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5-%D1%85%D1%80%D0%B8%D1%81%D1%82%D0%BE%D1%81-%D0%B5-%D0%B4%D0%BE%D0%BA%D0%B0%D0%B7%D0%B0%D0%BB-%D0%B1%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4----news680982.html", "text": "Православната църква почита днес празника Преображение Господне, като спомен за небесната слава и мощ на Спасителя. Според легендата на този ден Исус Христос доказва на учениците си Петър, Яков и Йоан своя божествен произход. Когато Исус Христос проповядвал сред хората, мнозина проявили съмнение в неговата божествена същност. Дори сред учениците му имало такива, които трудно приемали учението му за смирение и за поемане на страдания в името на Бога, за преходността на земната слава и за вечността на небесния живот. За да укрепи вярата на учениците, Исус се изкачил заедно с тримата свои ученици Петър, Яков и Йоан на Таворската планина. След вглъбена молитва, Исус изведнъж се преобразил - лицето и дрехите му светели с ослепителна светлина. До него стоели библейските пророци Мойсей и Илия. Чул се глас от небето, който посочил Исус като Божи син. На днешния ден вярващите се причестяват след петдневен пост, като в чест на празника се позволява риба. В литургията на българските православни храмове се прибавя специално молитвено песнопение за \"Освещаване на гроздето\". Това е денят, в който се бере първото грозде и се раздава на близки и съседи, след като се благослови с молитва и се прикади от свещеника в църквата. Вярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет. Според народните вярвания от Преображение Господне \"лятото се пречупва\" и времето се преобръща - върви към есента и студа. Времето се преобразява, дните и нощите застудяват, а водите в изворите и реките изстиват, и вече не стават за къпане.", "date": "2017.08.06", "title": "Днес е голям празник! На Преображение Господне Христос е доказал божествения си произход - ето какви са обичаите и поверията"}
{"url": "http://pik.bg/%D0%BE%D0%B3%D0%BD%D0%B5%D0%BD-%D1%83%D0%B6%D0%B0%D1%81-%D0%B2-%D1%82%D1%83%D0%BD%D0%B8%D1%81-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%BE%D0%B1%D1%85%D0%B2%D0%B0%D0%BD%D0%B0%D1%85%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-2000-%D1%85%D0%B5%D0%BA%D1%82%D0%B0%D1%80%D0%B0-%D0%B3%D0%BE%D1%80%D0%B8-news680974.html", "text": "Горските пожари в Тунис обхванаха повече от 2000 хектара. \"Със заповед на президента на републиката и министър-председателя, сме мобилизирали всичките си ресурси, за да се спре разпространението на огъня\", съобщи държавният секретар по селскостопанското производство към Министерството на земеделието, водните ресурси и риболова Омар Бехи. Наред със силните ветрове и необичайно високата температура на въздуха, като причина за бързото разпространение на огъня Омар Бехи посочи и престъпната дейност. В момента се води разследване и се извършват арести. \"За тези, чиято вина бъде доказана, законът ще се прилага с максимална строгост. Всички виновни ще бъдат наказани сурово\", каза държавният секретар. \"От 29 юли до сега са регистрирани 94 пожара в осем провинции на страната\", обяви говорителят на Службата за гражданска защита Салах Корби.", "date": "2017.08.06", "title": "Огнен ужас в Тунис! Пожарите обхванаха повече от 2000 хектара гори"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D0%BF%D0%B5%D1%82%D1%80%D0%B8%D1%87%D0%BA%D0%B8-%D1%82%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D1%81%D0%BC%D0%BB%D1%8F-%D0%BE%D1%82-%D0%B1%D0%BE%D0%B9-%D0%B4%D0%B2%D0%BE%D0%B9%D0%BA%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D0%BD%D0%B0-%D0%BF%D1%8A%D1%82-%D0%B7%D0%B0-%D0%B3%D1%8A%D1%80%D1%86%D0%B8%D1%8F-news680817.html", "text": "Таксиметров шофьор от Петрич нападна младежи и със зверски удар с юмрук по главата прати мъж в болница със спукано тъпанче. Инцидентът се разиграл вчера около 15 часа. Мира Петрова от София пътувала с приятеля си Реджеб за Гърция. На ул. „Дунав“ в Петрич, шофирайки пежото си, тя подала мигач да отбие в посока Кулата. Жената обаче се забавила с маневрата, което изнервило чакащия зад нея с колата си таксиметров шофьор. В момента, в който Петрова потеглила, засякла таксито. Петричанинът слязъл от колата и се нахвърлил върху жената. Приятелят й Реджеб скочил да я защитава. Заформило се меле и таксиметровият шофьор нанесъл няколко удара по главата на младежа, съобщава \"Струма.бг\". Двамата столичани се измъкнали и отишли във ФСМП – Петрич, където потърсили медицинска помощ. Там малко след тях пристигнал и петричанинът, който отново избухнал. Наложило се дежурната лекарка да се намесва, за да предотврати повторно сбиване между двамата мъже.", "date": "2017.08.06", "title": "БРУТАЛНА АГРЕСИЯ! Петрички таксиджия смля от бой двойка младежи на път за Гърция"}
{"url": "http://pik.bg/%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%B5%D0%BD-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B3%D1%80%D0%B0%D0%BD%D0%B8%D1%87%D0%BD%D0%B8-%D0%BF%D1%83%D0%BD%D0%BA%D1%82%D0%BE%D0%B2%D0%B5-%D1%81-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-news680993.html", "text": "Трафикът е интензивен на всички ГКПП на границите с Турция и Румъния. Това сочат данни към 08.00 часа, публикувани на сайта на Главна дирекция \"Гранична полиция\". Преминаването се осъществява нормално на всички ГКПП на границите със Сърбия, Македония и Гърция. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.06", "title": "Интензивен трафик на всички гранични пунктове с Турция и Румъния"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BA%D1%80%D0%B5%D1%81%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE-news680995.html", "text": "Четирима души са приети в МБАЛ Благоевград след катастрофа при хижа „Загаза“ в Пирин планина, съобщава БГНЕС. От хижата, на 25 км от Кресна, към града са слизали два леки автомобила. Първият е излязъл от пътя и паднал в дере. Инцидентът е станал в много трудно достъпен район, където могат да минават само джипове и атевета. Проведена е безпрецедентна спасителна акция, с участието на пожарна и две линейки от Сандански и Кресна. За инцидента се разбира бързо в Кресна и тъй като на хижата има много местни хора, към местопроизшествието тръгват много джипове. Проблем при акция е и че там няма обхват на мобилните телефони. Трима от пострадалите са настанени в хирургия и един в реанимация. По-късно в болница е приет и пети пострадал. Инцидентът с катастрофиралия лек автомобил Фолксваген Голф е станал на 500 метра след хижата, в посока Кресна. Първите двама пострадали мъже, на 27 и 31 години, бяха приети в МБАЛ Благоевград в 1 часа. Първият е със счупени ребра и пробит бял дроб, а вторият – с фрактура на черепа. И двамата са в отделението по хирургия. В 4 ч. бе приет 29-годишен мъж, чието състояние е най-тежко. Той е с множество фрактури в областта на главата, настанен е в отделението по реанимация. В 5 ч. бе приет 26-годишен младеж, който е с фрактура на крак и откъснато ухо. Той ще бъде настанен в отделението по ортопедия. Петият пострадал е също на 29 години. Той е с множество порезни рани по цялото тяло, контузии и е приет в спешно отделение на МБАЛ. Въпреки че сигналът за инцидента е подаден в 22:30 ч., има данни, че автомобилът е паднал в 100-метровата пропаст поне два часа по-рано. На всички пострадали се вземат кръвни проби за алкохол, тъй като все още не е ясно кой е управлявал фолксвагена.", "date": "2017.08.06", "title": "ИЗВЪНРЕДНО! Ужасяваща катастрофа край Кресна, петима пострадаха сериозно"}
{"url": "http://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D1%82%D0%B8-%D1%89%D0%B5-%D0%BE%D1%82%D1%81%D0%BB%D1%83%D0%B6%D0%B8-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B7%D0%B0-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5-news680990.html", "text": "Негово светейшество Българският патриарх и Софийски митрополит Неофит ще оглави празничната света Литургия за Преображение Господне в едноименния столичен храм. На 6 август всяка година Православната църква прославя великото и славно Преображение на Господа нашего Иисуса Христа. По този повод във всички епархии на Българската православна църква, на 6 август, неделя, се отслужва празнична света Литургия. Празнична света Литургия в софийския храм \"Преображение Господне\", кв. \"Лозенец\", ще оглави Негово светейшество Българският патриарх и Софийски митрополит Неофит. Началото е от 9.30 часа.", "date": "2017.08.06", "title": "Патриарх Неофти ще отслужи празнична литургия за Преображение Господне"}
{"url": "http://pik.bg/%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0%D0%B3%D1%83%D0%B1%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D0%B1%D0%B0%D1%81%D1%82%D0%B8%D0%BE%D0%BD-%D0%B2-%D1%81%D0%B8%D1%80%D0%B8%D1%8F-news680986.html", "text": "Ислямска държава загуби пореден град в Сирия, съобщава Ройтерс. Агенцията се позовава на Сирийската обсерватория за човешките права. В ръцете на правителствените сили е паднал град Сухна. Той се намира на 50 км североизточно от античния град Палмира. Сухна е последният голям град до границата със сирийската провинция Дейр ал Зор, която продължава да е под контрола на Ислямска държава. През последните месеци шиитските милиции на Хизбула, които се бият на страната на президента Башар Асад, отбелязват стремителни успехи срещу джихадистите. Силите на Хизбула са единствените проправителствени боеспособни части на терен, които успяват да се противопоставят на Ислямска държава. Те се ползват с подкрепата от въздуха от руската авиация. В същото време подкрепяните от САЩ кюрдски милиции напредват към град Рака в северна Сирия.", "date": "2017.08.06", "title": "Ислямска държава загуби пореден бастион в Сирия"}
{"url": "http://pik.bg/%D0%BF%D1%80%D0%B5%D0%B4%D0%B5%D0%BB%D0%BD%D0%B0-%D0%BC%D0%BE%D0%B1%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news680946.html", "text": "\"Очаквам да видя настроението от последния мач срещу Ботев, да има постоянство в играта, да постигнем победа и да зарадваме феновете. Всяка една победа е хубава, но предният двубой е в историята, а следващият е най-важен. Еуфорията отмина, трябва да сме здраво стъпили на земята и да излезем концентрирани срещу Локомотив Пловдив. Това е един от опитните отбори в групата с футболисти, които знаят как да играят футбол. Трябва да спечелим фланговете и средата на терена, за да бъдем победители от мача. Няма място за подценяване, те нямат загуба от началото на първенството. Най-важното е да покажем истинските си възможности, за които загатнахме в последния двубой. Според мен надиграхме Славия и Лудогорец, но не ни достигна малко, а срещу Ботев си реализирахме ситуациите. Готвим се нормално и мисля, че ще победим в неделя\", коментира наставникът на ЦСКА Стамен Белчев в интервю за клубната телевизия на \"червените\", преди мача в неделя между \"армейците\" и Локо Пловдив.", "date": "2017.08.06", "title": "Пределна мобилизация на \"Армията\""}
{"url": "http://pik.bg/%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D1%82%D0%B0%D0%BA%D1%81%D0%B0%D1%82%D0%B0-%D0%B7%D0%B0-%D0%B8%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D0%BF%D0%B0%D1%81%D0%BF%D0%BE%D1%80%D1%82-%D1%81-25-news680945.html", "text": "Таксата за издаване на временен български паспорт в чужбина ще бъде намалена с една четвърт, а досегът на гражданите с бюрокрацията – облекчен. Това предвижда проект за постановление на Министерския съвет, публикуван за обществено обсъждане, предава Нова телевизия. Промените са по предложение на Екатерина Захариева, заместник министър-председател по правосъдната реформа и министър на външните работи. До намалението ще се стигне след премахването на две такси на обща стойност 17 евро. Така от първи януари временните български паспорти, издавани в чужбина ще струват 50 евро вместо досегашните 67 евро. Мерките са насочени към улесняване и ускоряване на процедурите за административно обслужване. Към днешна дата при приемане и обработване на заявления за издаване на българските лични документи (БЛД) дипломатическите и консулските представителства на Република България в чужбина събират такси за всеки отделен документ, в това число и за получаване на формуляр-заявление за издаване на БЛД, който е в размер на 1 евро. Сега тази такса, както и компонентата, събирана от името на МВР - 16 евро, отпадат. Друга мярка на постановлението предвижда и намаляване на таксата за издаване на свидетелство за съдимост при подадено в чужбина заявление. Сега за услугата се заплаща 20 евро, които се събират за консулско обслужване в системата на Министерството на външните работи. Предвижда се таксата да бъде намалена на 10 евро. Отделно постановлението предвижда да отпадне възможността гражданите да заплащат дължимите такси по Тарифа № 3 с държавни таксови марки. Проектът за постановление е достъпен за обществено обсъждане до пети септември.", "date": "2017.08.06", "title": "Предложение! Намаляват таксата за издаване на временен паспорт с 25%"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4-%D1%82%D0%B5%D1%80%D0%BC%D0%BE%D0%BC%D0%B5%D1%82%D1%80%D0%B8%D1%82%D0%B5-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-%D0%B8-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%BE%D1%82%D1%87%D0%B5%D1%82%D0%BE%D1%85%D0%B0-40-%D0%B3%D1%80%D0%B0%D0%B4%D1%83%D1%81%D0%B0-news680935.html", "text": "Най-високата температура за деня е измерена в Видин и Сандански - 40 градуса. Това съобщиха от Националния институт по метеорология и хидрология към БАН, цитирани от Фокус. На повечето места в страната измерената температура е 39 градуса. В София максималната температура е била 35 градуса.", "date": "2017.08.06", "title": "Рекорд! Термометрите във Видин и Сандански отчетоха 40 градуса"}
{"url": "http://pik.bg/%D0%B1%D1%80%D0%B0%D0%B2%D0%BE-90-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BE%D1%82-%D0%BC%D0%B0%D0%B9%D0%BA%D0%B8%D1%82%D0%B5-%D1%83-%D0%BD%D0%B0%D1%81-%D0%BA%D1%8A%D1%80%D0%BC%D1%8F%D1%82-%D0%BE%D1%89%D0%B5-%D0%BE%D1%82-%D1%80%D0%BE%D0%B4%D0%B8%D0%BB%D0%BD%D0%BE%D1%82%D0%BE-news680937.html", "text": "В България за десети път се провежда Световната седмица на кърменето. Мотото на тазгодишната кампания е свързано с подкрепата на кърменето от всички институции и от обществото като цяло, съобщава  БГНЕС. Десетки млади майки заедно със своите рожби се събраха в Северния парк в София, за да говорят открито, да обменят опи и да научат повече за кърменето. Един от организаторите е Националната асоциация в подкрепа на кърменето, която за седми път взима участие в инициативата. \"Кърменето от една нормална и естествена практика се е превърнало в нещо, което не се среща често. Много млади майки срещат затруднения и по тази причина кърменето приключва доста рано\", констатират експерти от Асоциацията.", "date": "2017.08.06", "title": "Браво! 90 процента от майките у нас кърмят още от родилното"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D0%B5%D0%BD%D1%86%D0%B8-%D1%85%D1%80%D0%B8%D1%81%D1%82%D0%BE%D0%B2-%D1%89%D0%B5-%D0%B8%D0%B3%D1%80%D0%B0%D0%B5-%D0%B2-%D1%80%D1%83%D1%81%D0%B8%D1%8F-news680928.html", "text": "Нападателят Венцислав Христов подписа със СКА Хабаровск. Днес 28-годишният играч сложи подпис върху едногодишен контракт с отбора от Премиер лигата на Русия. През миналия сезон Венци Христов в Нефтохимик, а преди месец интерес към него имаше от Берое. До трансфера в СКА се стигна благодарение на футболния агент Николай Жейнов.", "date": "2017.08.06", "title": "ОФИЦИАЛНО! Венци Христов ще играе в Русия"}
{"url": "http://pik.bg/%D0%BC%D1%8A%D0%BB%D0%BD%D0%B8%D1%8F-%D1%83%D0%B4%D0%B0%D1%80%D0%B8-%D0%BA%D1%80%D1%83%D0%B8%D0%B7%D0%B5%D0%BD-%D0%BA%D0%BE%D1%80%D0%B0%D0%B1-%D0%B2%D0%B8%D0%B4%D0%B5%D0%BE-news680938.html", "text": "Мълния удари круизен кораб на пристанището в италианския град Генуа, съобщава Express, цитиран от Блиц. Видео от инцидента се появи в мрежата. На кадрите се вижда как гръмоотводът на големия кораб поема мощния удар на светкавицата. Кадрите са публикувани на 3 август. Въпреки че подобни съдове са способни да издържат при сложни метеорологични условия и бури, гръмотевицата предизвиква пожар на борда на лайнера. При инцидента няма пострадали. Огънят бързо е локализиран и потушен.", "date": "2017.08.06", "title": "Мълния удари круизен кораб (ВИДЕО)"}
{"url": "http://pik.bg/%D0%B3%D1%80%D1%8A%D1%86%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D0%BE%D1%81-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-news680939.html", "text": "Правителството на Гърция одобри 300 хил. евро помощ за източния егейски остров Кос, който пострада след земетресение миналия месец. Според властите помощта ще отиде за ликвидиране на щетите върху инфраструктурата, предаде Ekathimerini. МВР на Гърция съобщи, че отпуснатата помощ е чак от широкия спектър на усилията на правителството в помощ на жителите на Кос. Междувременно от четвъртък насам е започнал ремонтът на пристанището на острова. На 21 юли земетресение с магнитуд 6,6 по скалата на Рихтер предизвика силни щети, уби двама и рани десетки на острова.", "date": "2017.08.06", "title": "Гръцкото правителство помага на остров Кос да се възстанови след земетресението"}
{"url": "http://pik.bg/%D1%82%D0%B8%D1%80-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%B8-%D1%80%D0%B0%D0%B7%D0%BF%D0%B8%D0%BB%D1%8F-%D0%B7%D1%8A%D1%80%D0%BD%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%BE-news680991.html", "text": "Ограничено e движението при км 385 на автомагистрала \"Хемус\", в двете посоки, поради обърнат ТИР и разпиляно зърно. Това съобщиха от пресцентъра на Агенция „Пътна инфраструктура“. Обходният маршрут е - пътен възел Невша - път I-2 - пътен възел Ветрино.", "date": "2017.08.06", "title": "Тир се обърна на \"Хемус\" и разпиля зърно, движението е ограничено"}
{"url": "http://pik.bg/%D0%B4%D0%B2%D0%B5-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%B0-%D1%89%D0%B5-%D0%B1%D0%BE%D1%80%D1%8F%D1%82-%D0%BC%D1%80%D1%8A%D1%81%D0%BD%D0%B0%D1%82%D0%B0-%D0%B2%D0%BE%D0%B4%D0%B0-%D0%BF%D0%BE-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-news680940.html", "text": ", заяви зам.-министърът на околната среда и водите Красимир Живков в Бургас. Живков Това е и сред причините приоритетите на Министерството на околната среда и Предприемаме - за ефективното опазване на чистотата на водните басейни, посочи още зам.-министърът. Красимир Живков п за отпадъчни води и над 230 км канализационна мрежа", "date": "2017.08.06", "title": "Две министерства ще борят мръсната вода по плажовете"}
{"url": "http://pik.bg/%D0%BE%D1%82-%D1%83%D0%B5%D1%81%D1%82-%D1%85%D1%8F%D0%BC-%D1%81-%D0%BD%D0%B5-%D0%BA%D1%8A%D0%BC-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news680951.html", "text": "Английският Уест Хям вече няма интерес към Джонатан Кафу, акцентира \"Топспорт\", позоцвавайки се на информации от Острова. \"Чуковете\" наблюдаваха 26-годишния нападател на Лудогорец през последната половин година заради добрите му изяви в миналогодишното издание на Шампионска лига. През този сезон обаче се забелязва сериозен спад във формата на бразилеца. Скаутите на лондонския клуб са останали разочаровани от видяното в последно време, а след реванша с Апоел Беер Шева отборът е на мнение, че няма нужда от услугите на Кафу, се допълва в материала. Преди дни се появи информация, че острието е в преговори с френския Бордо.", "date": "2017.08.06", "title": "От Уест Хям с \"НЕ\" към звезда на Лудогорец!?"}
{"url": "http://pik.bg/%D1%88%D0%BE%D0%BA-%D0%B5%D1%82%D0%BE-%D0%B3%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%B7%D0%B2%D0%B5%D0%B7%D0%B4%D0%B8-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BB%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0-news680705.html", "text": "Знаменитостите са хора като всички нас. Понякога са безотговорни, понякога просто допускат грешки. От грешка до грешка обаче има разлика. Някои известни личности дори са отнели човешки живот. В повечето случаи става дума за пътни инциденти, въпреки че невниманието не може да бъде оправдание. Не е особено честно и това, че повечето звезди са отървали затвора, вероятно благодарение на топ адвокати. Лора Буш Когато била в гимназията, съпругата на Джордж Буш-син не спряла на знак „Стоп“ и блъснала с колата си друг автомобил, шофьорът на който загинал. Момчето било съученик на Лора. Матю Бродерик Актьорът, известен и като съпруг на Сара Джесика Паркър, бил на почивка в Ирландия, когато предизвикал катастрофа и двама души загинали. Ребека Гейхарт Красивата актриса е популярна с участията си предимно в сериали. Преди време обаче тя прегази с колата си 9-годишно момче. Не стана ясно дали е била под влиянието на алкохол и наркотици, с които се знаеше, че злоупотребява. Снуп Дог Рапърът бе обвинен, че е участвал в убийството на гангстер от конкурентна на неговата банда. След години на съдебни битки той бе оправдан, но съмненията остават. Бранди Когато през 90-те всички си припявахме 'The Boy is Mine', едва ли сме си мислили, че певицата ще бъде отговорна за убийство. Става дума за пореден пътен инцидент, при който Бранди блъснала кола на магистралата и шофьорът починал. О Джей Симпсън Популярният състезател по американски футбол и актьор бе оправдан по обвинението, че хладнокръвно е застрелял жена си и любовника ѝ. Повечето хора обаче са убедени, че той наистина е извършил престъплението.", "date": "2017.08.06", "title": "ШОК! Ето ги световните звезди, извършвали убийства"}
{"url": "http://pik.bg/%D1%80%D0%B5%D0%B0%D0%BB-%D1%81%D1%8A%D1%81-%D1%81%D1%83%D0%BF%D0%B5%D1%80-%D1%82%D1%80%D0%B0%D0%BD%D1%81%D1%84%D0%B5%D1%80-news680929.html", "text": "Ръководството на Реал Мадрид е уверено, че ще успее да привлече суперталанта Килиан Мбапе това лято. \"АС\" пише, че представители на \"кралския клуб\" са се срещнали в Мбапе и семейсвото му още през юни, като голаджията е потвърдил, че желае да играе в състава на Реал. Не е тайна, че нападателят е посещавал клубната база на \"белия балет\" още на 14 години, а негови идоли са Кристиано Роналдо и Зинедин Зидан. Зизу в момента е наставник на Реал, а Роналдо е суперзвездата в тима на \"белите\".", "date": "2017.08.06", "title": "Реал със супер трансфер!?"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%BE-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-7-%D0%BC%D0%B5%D0%B4%D0%B0%D0%BB%D0%B0-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%BF%D0%BE-%D0%BB%D0%B8%D0%BD%D0%B3%D0%B2%D0%B8%D1%81%D1%82%D0%B8%D0%BA%D0%B0-news680879.html", "text": "Три златни медала, един сребърен, три бронзови и почетна грамота завоюваха нашите представители на XV-тата Международна олимпиада по лингвистика. Българският олимпийски отбор по лингвистика се завръща с общо 8 отличия от най-голямото състезание в дисциплината в световен мащаб за представители в гимназиална възраст. В състезанието, което се проведе от 31 юли до 4 август в Дъблин, Ирландия, участваха 160 състезателя от 27 държави. България бе представена от 2 отбора с по 4 участници от 9 до 12 клас: Отбор 1: Асел Исмолдаева, 11 кл, МГ Варна - сребърен медал Здравко Иванов, 10 кл, СМГ - златен медал Тина Владимирова, 12 кл, СМГ - бронзов медал Валентин Димов, 12 кл, 91 НЕГ София - златен медал Отбор 2: Виктор Балтин, 9 кл, ППМГ Бургас - почетна грамота Мартин Николов, 10 кл, ПЧМГ София - бронзов медал Емил Инджев, 11 кл, ПМГ Русе - бронзов медал Елена Кескинова, 9 кл, СМГ - златен медал За Елена, Емил, Виктор и Мартин това е първа международна олимпиада. Виктор Балтин е най-младият участник, който има завоювано първо място на Руската традиционна олимпиада по лингвистика тази година. Здравко Иванов се завърна с първо място от РТО тази година, а Тина Владимирова е участникът с най-голям стаж на международни олимпиади. Тя се състезава от 2014 г., а през 2017 г. отново печели първо място на Руската традиционна олимпиада. Ръководители на отбора са инж. Александър Велинов, Веселин Златилов и Любомир Златков. Международната олимпиада по математическа лингвистика се провежда ежегодно от 2003 г. насам, като първата олимпиада по лингвистика е инициирана от България и е проведена в Боровец. Български отбори са се състезавали във всички издания до днес, а българин е и в топ 5 от Ранглистата на МОЛ от началото до сега. В класацията участват общо 10 български представители, а в отборното класиране за всички времена страната ни има 3 отбора, като начело е тимът от 2004 г. с два златни идва сребърни медала. Към 2017 г. участниците са донесли на страната ни общо 57 медала – 15 златни, 17 сребърни и 25 бронзови. Тези заслуги поставят България в топ три на световната ранглиста по общ брой медали.", "date": "2017.08.06", "title": "Голямо постижение! Българчета спечелиха 7 медала от Международната олимпиада по лингвистика"}
{"url": "http://pik.bg/%D1%85%D0%B0%D1%81%D0%BA%D0%BE%D0%B2%D0%BE-%D1%81%D0%B5-%D0%B8%D0%B7%D0%BF%D1%8A%D1%80%D0%B6%D0%B8-%D0%B6%D0%B8%D0%B2%D0%B0%D0%BA%D1%8A%D1%82-%D1%81%D1%82%D0%B8%D0%B3%D0%BD%D0%B0-386-%D0%B3%D1%80%D0%B0%D0%B4%D1%83%D1%81%D0%B0-news680943.html", "text": "В Хасково днес бяха измерени 38.6 градуса, което е нов температурен рекорд за 5-ти август, съобщиха синоптиците. Според справката на местната метеорологична станция, най-топло на днешния ден е било през 1910 г. Тогава термометрите са показали точно 38 градуса. Метеоролозите в Хасково съобщиха още, че най-хладно на 5 август в Хасково е било през 1976 г. Тогава температурите са били едва 9.6 градуса.", "date": "2017.08.06", "title": "Хасково се изпържи, живакът стигна 38,6 градуса"}
{"url": "http://pik.bg/%D1%8F%D0%BA%D0%BE-%D0%B4%D0%B2%D0%B5-%D1%81%D0%B5%D0%BA%D1%81-%D0%BF%D0%BE%D0%B7%D0%B8-%D0%B7%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%B5%D0%BD-%D0%BE%D1%80%D0%B3%D0%B0%D0%B7%D1%8A%D0%BC-18-news680948.html", "text": "Когато става въпрос за оргазъм, не бива да допускате ситуациите, в които „почти“ да ви се случва. За да не се стига дотам, аз съм се погрижила да ви представя две пози, които ще доведат до бързи положителни резултати с малко усилия(всеки за това се бори, нали? При тези пози, възможността да се достигнат G и С точките ви ще бъде далеч по-голяма, отколкото при други. Еротични инструкции: Легни на пода по гръб, с две възглавници под дупето си. Придържай коленете си леко присвити, а краката разтворени широко. Ръцете ти трябва да придържат тялото му. Нека партньорът ти да проникне в теб от най-високия възможен ъгъл, поставяйки ръцете си от двете страни на главата ти. Нека той прави осморки с таза си, така че да почувстваш добре движенията му. Запомни, че ключът към успеха се дължи на осморките! Защото така се удвоява удоволствието от докосванията на пениса му, който с въртеливите си движения докосва най-чувствителните ти точки, както вътре във вагината ти, така и клитора ти. Нека партньорът ти седне на пода, с крака, изпънати напред. Той се обляга леко назад, на ръцете си за опора. Сядаш обърната с гръб към него, с крака от двете страни на бедрата му. Ходилата ти са стъпили на пода, а коленете са сгънати. Стискай мускулите на таза си, а той нека прави леки в ъртеливи движения със своя таз. Когато си отгоре му е трудно да се достигне G точката, но обърната по този начин, контактът му с нея е наистина пряк и възможността да я докосне е голяма. Междувременно, той може да захапва вратлето ти, или да докосва други ерогенни зони", "date": "2017.08.06", "title": "Яко! Две секс пози за невероятен оргазъм (18+)"}
{"url": "http://pik.bg/%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-77-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D1%84%D0%B8%D0%B4%D0%B6%D0%B8-news680881.html", "text": "Китайски полицаи, изпратени на остров Фиджи, арестуваха и върнаха в страната 77 лица, заподозрени в телефонни и интернет измами. От началото на юли група китайски полицаи работят съвместно с местната полиция по установяване и задържане на измамници, получили чрез мошенически схеми над 6 млн. юана (892 000 долара). При специализираната операция е иззето различно оборудване, мобилни телефони, компютри и банкови карти. По-рано тази седмица беше съобщено за сходна операция на китайската полиция в Индонезия. Там са арестувани 143 телефонни измамници. Те са присвоили общо 20 млн. юана (2,9 млн. долара).", "date": "2017.08.06", "title": "Спецакция! Арестуваха 77 телефонни измамници на остров Фиджи"}
{"url": "http://pik.bg/%D0%B2%D0%B7%D1%80%D0%B8%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B8%D1%81%D0%BB%D1%8F%D0%BC%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B2-%D0%BC%D0%B8%D0%BD%D0%B5%D1%81%D0%BE%D1%82%D0%B0-news680950.html", "text": "Полицията разследва взрив, случил се рано сутрин в ислямския център „Дар ал Фарук“ в град Блумингтън в американския северен щат Минесота, пише местният вестник Minneapolis Star Tribune. Взривът се е случил в 5 часа местно време. Няма пострадали. Жителите на улицата съобщават, че са се събудили от силен пукот и от звънтеж на прозорци. Към разследването на местната полиция се е присъединило и ФБР. Мохамед Омар, изпълнителен директор на центъра, заяви, че взривът се е случил в кабинета на имама, по време на първата за деня молитва. Посетител на центъра съобщава как след взрива от място потегля камионетка. Омар заяви, че центърът често е бил обект на заплахи.", "date": "2017.08.06", "title": "Взрив разтърси ислямски център в Минесота"}
{"url": "http://pik.bg/%D0%BC%D0%B8%D0%BB%D0%B0%D0%BD-%D1%81-%D0%BC%D0%BE%D1%89%D0%BD%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%B7%D0%B0-%D0%B3%D0%BE%D0%BB%D0%B0%D0%B4%D0%B6%D0%B8%D1%8F-news680942.html", "text": "Милан иска да купи нападателя на Фиорентина Никола Калинич. \"Росонерите\" са предложили за 29-годишния футболист 20 милиона евро. От Фиорентина обаче са категорични, че няма да се разделят със своя водещ голмайстор за по-малко 25 милиона евро, пише \"Новспорт\", позовавайки се на информация от Италия. Настоящият договор на Калинич с Фиорентина е до лятото на 2019 г. Заплатата на хърватина във Флоренция е 2 милиона евро на сезон. През миналия сезон Никола Калинич отбеляза 20 гола и записа 4 асистенции в 42 мача.", "date": "2017.08.06", "title": "Милан с мощна офанзива за голаджия"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BB%D0%B5%D1%82%D1%8F%D1%89%D0%B8-%D1%87%D0%B8%D0%BD%D0%B8%D0%B8-%D0%BF%D0%BE%D0%B1%D1%8A%D1%80%D0%BA%D0%B0%D1%85%D0%B0-%D0%B0%D0%B2%D0%B8%D0%BE%D1%88%D0%BE%D1%83-%D0%B2%D0%B8%D0%B4%D0%B5%D0%BE-news680542.html", "text": "Две летящи чинии се появиха на авиошоу в американския град Ферчайлд, щата Вашингтон , съобщава esoreiter.ru. Джон Уичелоу разказа как самолетите, които снимал, се движили бавно в сравнение с НЛО-та. Няма съмнение, че са кораби на извънземни, добавя той.", "date": "2017.08.06", "title": "МИСТЕРИЯ! Летящи чинии побъркаха авиошоу (ВИДЕО)"}
{"url": "http://pik.bg/%D0%BF%D0%BE%D1%87%D0%B8%D0%B2%D0%BA%D0%B0-%D0%B7%D0%B0-%D0%B0%D1%81%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D1%82%D0%B5%D0%B2-news680926.html", "text": "Играчите на Ботев, които започнаха като титуляри във втория мач с Маритимо (0:2) получиха ден почивка след прибирането в България. Останалата част от отбора тренира на клубната база на тима. Утре в 19 ч. съставът се събира на ново занимание, което ще предхожда финала за Суперкупата на България срещу Лудогорец. Двата тима се изправят за трофея на 9-ти август от 20 ч. на \"Лазур\" в Бургас.", "date": "2017.08.06", "title": "Почивка за асовете на Ботев"}
{"url": "http://pik.bg/%D0%BE%D1%82-%E2%80%9E%D0%B4%D0%B6%D0%B5%D0%BD%D0%B5%D1%80%D0%B0%D0%BB-%D0%BC%D0%BE%D1%82%D1%8A%D1%80%D1%81%E2%80%9C-%D0%B8%D0%B7%D1%82%D0%B5%D0%B3%D0%BB%D1%8F%D1%82-800-000-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B2%D0%BE%D0%BB%D0%B0%D0%BD%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-news680875.html", "text": "От американския автогигант „Дженерал Мотърс“ обявиха, че изтеглят от целия свят около 800 000 броя автомобили Chevrolet Silverado 1500 и GMC Sierra 1500 заради проблеми с воланната система, съобщава Асошиайтед Прес. Уточнява се, че електроусилвателя на волана при някои от тези машини временно излиза от строя, като това обикновено може да се случи при маневри при малка скорост. Става дума за модели, произведени през 2014 година, като по-голямата част от тях са реализирани като продажби на пазара в Америка.", "date": "2017.08.06", "title": "От „Дженерал Мотърс“ изтеглят 800 000 автомобила заради проблеми с воланната система"}
{"url": "http://pik.bg/%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D1%80%D0%B0%D0%B7%D0%B1%D0%B8%D1%80%D0%B0-%D0%BF%D0%BE-%D0%BD%D0%BE%D0%B2-%D0%BD%D0%B0%D1%87%D0%B8%D0%BD-%D0%BA%D0%B0%D0%B2%D0%B0%D0%BB%D0%B5%D1%80%D1%81%D1%82%D0%B2%D0%BE%D1%82%D0%BE-news680957.html", "text": "Съвременните дами не бленуват за рицари в блестящи доспехи, но все още държат на кавалерството, въпреки че представите им за него са се променили, пише в. \"Дейли експрес\". Проучване, обхванало 500 необвързани потребителки на сайта Мач, показва, че модерната жена смята традиционните кавалерски жестове за старомодни. Еманципираната представителка на нежния пол не очаква джентълменът да придържа палтото й, нито да отдръпва стола й или да я изчаква първа да поръча в ресторанта. За сметка на това съвременната дама намира за истинска проява на кавалерство мъжът да й се обади, след като е обещал. След първа среща жената очаква кавалерът да провери дали се е прибрала безпроблемно у дома. В представите на модерните дами надеждният джентълмен не трябва да отменя среща в последната минута, трябва да изпраща есемеси през деня, за да се поинтересува как се чувства неговата възлюбена, както и да изключва телефона си, когато е с нея. Жената също така очаква съвременният кавалер да не се противи на срещите с роднините и приятелите й, да предлага телефона си, когато батерията на нейния \"падне\", да я оставя да избира програмата по телевизията или в стрийминг платформата, да й позволява да публикува снимките им като двойка в социалните мрежи, да я подкрепя, когато е на диета. Предвид всички тези очаквания на дамите не е чудно, че според 73% от тях кавалерството в наши дни е мъртво.", "date": "2017.08.06", "title": "Съвременната жена разбира по нов начин кавалерството"}
{"url": "http://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D1%82%D0%B2%D1%8A%D1%80%D0%B4%D0%B8-%D1%87%D0%B5-%D1%85%D0%BE%D1%80%D0%B0%D1%82%D0%B0-%D0%BD%D0%B0%D0%B4-40-%D0%B3%D0%BE%D0%B4%D0%B8%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-3-%D0%B4%D0%BD%D0%B8-%D1%81%D0%B5%D0%B4%D0%BC%D0%B8%D1%87%D0%BD%D0%BE-news680933.html", "text": "Хората над 40-годишна възраст имат по-добри резултати от дейността си, когато работят само три дни седмично, предаде Би Би Си. Това сочи изследване, проведено от учените в университета в Мелбърн, в което са участвали 3000 мъже и 3500 жени над 40-годишна възраст. Учените са изяснили, че при непълна работна седмица и при отсъствието на преумора и стрес участниците в експеримента са демонстрирали по-голяма производителност. Когнитивните способности на тези, които работят 60 часа седмично, са по-ниски от на тези, които работят по-малко. „Работата може да бъде нож с две остриета. От една страна тя стимулира мозъчната активност, но от друга страна преработването и определените видове задачи могат да провокират преумора и стрес, което на свой ред може да се отрази негативно на познавателните способности\", пише в изследването. Според професора по икономика от Университета Колин Маккензи, преработването може да нанесе повече вреда на мозъчната дейност, отколкото отсъствието на работа.", "date": "2017.08.06", "title": "Проучване твърди, че хората над 40 години трябва да работят 3 дни седмично"}
{"url": "http://pik.bg/%D0%BF%D1%80%D0%B5%D0%B8%D0%B7%D0%B1%D1%80%D0%B0%D1%85%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%80%D1%83%D0%B0%D0%BD%D0%B4%D0%B0-%D0%B7%D0%B0-%D0%BD%D0%BE%D0%B2-%D0%BC%D0%B0%D0%BD%D0%B4%D0%B0%D1%82-news680958.html", "text": "Президентът на Руанда Пол Кагаме, заемащ длъжността от 2000 г. отново спечели на президентските избори в страната, получавайки повече от 98% от гласовете, предаде РИА Новости. „Пол Кагаме спечели с 98,63% от гласовете“, заяви представителя на ЦИК на страната Калиса Мбанга. При предишните избори през 2010 г. той отново победи, събрал 93% от гласовете. На тези избори конкуренти на президента бяха Франк Хабинеза, представител на „Демократическата зелена партия“ – единствената разрешена в страната опозиционна партия, а също така и независимият кандидат Филип Мпаймана.", "date": "2017.08.06", "title": "Преизбраха президента на Руанда за нов мандат"}
{"url": "http://pik.bg/%D1%85%D0%B0%D1%81%D0%B0%D0%BD-%D1%80%D0%BE%D1%83%D1%85%D0%B0%D0%BD%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B8%D1%80%D0%B0%D0%BD-%D1%89%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B2%D1%81%D1%8F%D0%BA%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-news680934.html", "text": "РИА Новости. Президентът на Иран Хасан Роухани заяви, че всяко нарушение на ядреното споразумение със страната ще бъде посрещнато със съпротива от страна на Техеран и че Иран никога няма да го наруши първи, предаде „Светът трябва да знае, че всяко нарушение на задълженията по този международен договор ще бъде посрещнато от дружния отговор на народа и правителството на Иран“, заяви Роухани, отбелязвайки, че страната няма да наруши първа споразумението, което той определи като едно от постиженията на своето правителство през изминалия му мандат. Той отбеляза, че Иран няма да наблюдава мълчаливо нарушенията на ядрената сделка от страна на други.", "date": "2017.08.06", "title": "Хасан Роухани предупреди: Иран ще отговори на всяко нарушение на ядреното споразумение"}
{"url": "http://pik.bg/%D0%B7%D1%80%D0%B5%D0%BB%D0%B8%D1%89%D0%BD%D0%BE-%D0%B2-%D0%BA%D0%B8%D1%82%D0%B0%D0%B9-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D0%BB%D0%B5%D1%82%D1%8F%D1%89%D0%B8%D1%82%D0%B5-%D0%B1%D0%B0%D0%BB%D0%BE%D0%BD%D0%B8-news680917.html", "text": "Фестивал за въздушни балони в Китай привлича хиляди посетители от цялата страна. В събитието, продължило цяла седмица, участваха над 100 пилота с 32 аеростата и 6 делтапланера. Състезанието с балони е спираща дъха гледка, а пилотите на аеростатите са с дългогодишен опит. Сред тях е Ченг Пенг, който лети на балон от 14 години. „Хората казват, че може никога да не успееш да прелетиш с балон по един маршрут повторно. Така че всеки полет за мен е приключение, новост”, разказва той пред Ройтерс.", "date": "2017.08.06", "title": "Зрелищно! В Китай се проведе фестивал на летящите балони"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D0%BE%D0%BB%D1%8F%D1%86%D0%B8-%D0%BE%D1%82%D0%B2%D0%BB%D1%8F%D0%BA%D0%BE%D1%85%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%BE%D0%B4%D0%B5%D0%BB-%D1%81%D1%8A%D0%B1%D0%BB%D1%8F%D0%BA%D0%BE%D1%85%D0%B0-%D1%8F-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B8-%D1%8F-%D1%83%D0%BF%D0%BE%D0%B8%D1%85%D0%B0-%D0%B0-%D0%BF%D0%BE%D1%81%D0%BB%D0%B5-%D1%8F-%D0%BF%D1%83%D1%81%D0%BD-news680969.html", "text": "Британски модел бе упоен и отвлечен в продължение на седмица в Италия от живеещ във Великобритания поляк. Той смятал да я продаде като секс робиня в интернет, съобщи италианската полиция, цитирана от Нова тв. Неназованата 20-годишна британка била инжектирана с упойващи вещества, след като се появила на фалшива фотосесия. Там била упоена, съблечена гола и натъпкана в огромна чанта от двама мъже. Докато я държали упоена, похитителите й обявили наддаване за момичето на черния интернет пазар с начална сума от 300 000 евро и дали срок на модната агенция, за която работи, да я откупят, ако искат да избегнат продажбата й като секс робиня. Похитителите са експерти в нелегалната мрежа и били свързани с група, известна с името “Черна смърт”. Единият от тях обаче размислил, след като разбрал, че жертвата има дете. Това противоречало на \"принципите\" на групировката, уточнява италианската преса. Тогава разкаялият се похитител, Лукаш Павел Херба (30 г.), я освободил и я придружил до британското консулство, където бил арестуван. Въпреки това наддаването в интернет за момичето продължило дни наред. Другият похитител бе арестуван в петък от италианската полиция в Милано.", "date": "2017.08.06", "title": "ШОКИРАЩО! Поляци отвлякоха британски модел, съблякоха я чисто гола и я упоиха, а после я пуснаха за продажба в нета"}
{"url": "http://pik.bg/%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%BF%D0%BE%D0%B4%D0%BE%D0%B1%D1%80%D0%B8%D1%85%D0%B0-%D1%80%D0%B5%D0%BA%D0%BE%D1%80%D0%B4-%D0%B7%D0%B0-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B8%D0%B2%D0%B0%D0%BD%D0%BE%D0%B2%D1%86%D0%B8-news680960.html", "text": "Името Иван не е популярно само в България. Преди седмица кръстените с него в Босна и Херцеговина дори счупиха рекорд на „Гинес” – за най-много Ивановци на едно място, предаде Би Ти Ви. За новия рекорд бяха нужни поне 1100 души, така че всяка помощ беше добре дошла – това беше причината да има и участници от съседна Хърватия. В крайна сметка на градския стадион в Купрес се събраха 2325 Ивановци, които в чест на популярното си име изпяха дружно песента: „Мой Иване” на хърватската звезда Марко Перкович – Томпсън. Най-младият представител с това в множеството име беше бебе на 45 дни, а най-възрастният – дядо на 94 години. Свидетели на рекорда пък станаха 28 хил. души – макар и с други имена, които се присъединиха към празника „1000 Ивановци”.", "date": "2017.08.06", "title": "В Босна и Херцеговина подобриха рекорд за най-много Ивановци"}
{"url": "http://pik.bg/%D0%B7%D0%B0%D0%B2%D1%8A%D1%80%D1%88%D0%B2%D0%B0%D1%82-%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%BD%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D1%81%D0%BE%D1%84%D0%B8%D1%8F-%D0%B8-%D1%81%D0%BA%D0%BE%D0%BF%D0%B8%D0%B5-%D0%B4%D0%BE-2027-%D0%B3%D0%BE%D0%B4%D0%B8%D0%BD%D0%B0-news680890.html", "text": "Според сключения между правителствата на България и Македония Меморандум за развитие на железопътната линия между Скопие и София, част от Коридор №8, Македония ще изгради и модернизира линията до границата с България до 2025 г., а България се ангажира ЖП линията, която започва от македонско-българската граница до София да бъде приключена до 2027 г., предаде „Плюс Инфо“. „Общата дължина, която трябва да се доизгради до границата с България е около 89 км. Изграждането е разделена на три секции и ние като правителство ще се движим в рамките на тези планове, тъй като процедурите за трите отсечки вече са започнали“, заяви македонският министър на транспорта и съобщенията Горан Сугарески. Отсечката от Куманово до Беляковце е в етап на реализация и изграждането струва 46 милиона евро, предоставени от Европейската банка за възстановяване и развитие. „Линията трябваше да бъде готова още миналата година, но поради някои проблеми с проектната документация и нерешените правни отношения, строежът е продължен до 2018 г. За това време ще бъдат преодолени всички възникнали проблеми с цел линията да бъде изградена в рамките на договореностите“, подчерта министърът, посочвайки тази отсечка. За изграждането на отсечката между Беляковце и Крива Паланка в дължина от 34 км. Сугарески съобщи, че в последния си етап е процедурата за вземане на техническата документация. Процедурата за изпълнител е започната и се очаква до средата на следващата година да се избере строителна фирма, която да изгражда тази част от линията. По план, тази отсечка ще бъде завършена до 2021 г. и ще струва 145 милиона евро.Третата, последна отсечка от Крива Паланка до границата с България, с дължина от 24 км., трябва да бъде започната през 2020 г., а да завърши през 2025 година. Меморандумът също задължава и България да модернизира и доизгради линията на нейна територия. Българското правителство се ангажира да завърши модернизацията на линията от София до Гюешево до 2026, а до края на 2027 г. да бъде изградена и ЖП линията от Гюешево до границата с Македония. Министърът Сугарески на пресконференция днес посочи, че изграждането на ЖП линията към Албания, която е част от Коридор номер 8, не е обхванато от Меморандума.", "date": "2017.08.06", "title": "Завършват железопътната линия между София и Скопие до 2027 година"}
{"url": "http://pik.bg/%D0%BD%D1%8E%D0%B7%D1%83%D0%B8%D0%BA-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D1%81-%D0%B4%D0%BE%D0%BD%D0%B4%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%BD%D0%B8%D0%BC%D0%BA%D0%B0-news680954.html", "text": "Американският седмичник \"Нюзуик\" избра за корица на най-новия си брой сатиричен фотоколаж с президента на САЩ Доналд Тръмп. Тръмп е показан отпуснат в удобен фотьойл с кенче газирана напитка в едната ръка и дистанционно за телевизор в другата, предаде ТАСС. Списанието пусна снимка на корицата си в Туитър заедно с въпроса \"Има ли Тръмп все още желание да е президент?\" В скута на Тръмп има смартфон, пакет с пуканки за микровълнова фурна и пликче чипс, както и отворена опаковка от веригата за бързо хранене \"Макдоналдс\". \"Лентяй. На Доналд Тръмп му е скучно и е уморен. Представете си само колко зле би се чувствал, ако вършеше някаква работа\", гласи надписът на корицата на списанието. В публикацията се посочва, че за първите си шест месеца като президент Тръмп е по свои голфклубове 40 дни, които са стрували на американските данъкоплатци 55 милиона долара. За същия период той е подписал 42 президентски указа, пуснал е 1029 туита, но не е прокарал нито един важен законопроект през Конгреса.", "date": "2017.08.06", "title": "\"Нюзуик\" се подигра жестоко с Дондалд Тръмп (СНИМКА)"}
{"url": "http://pik.bg/%D1%80%D0%BE%D0%BC%D0%B0-%D1%81-%D0%BE%D0%B3%D1%80%D0%BE%D0%BC%D0%BD%D0%B0-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%BB%D0%B8%D1%81%D0%B8%D1%86%D0%B8%D1%82%D0%B5-news680932.html", "text": "Рома направи пореден опит, за да привлече Рияд Mарез от Лестър. Ръководството на италианския клуб вдигна мизата на 35 милиона евро за правата на алжирския национал. Рома може да вземе 26-годишния футболист и под наем с опция за откупуването му, пише \"Новспорт\", позовавайки се на информация от Апенините. Ако се стигне до директен трансфер сумата от 35 милиона евро ще бъде преведена на няколко части.", "date": "2017.08.06", "title": "Рома с огромна оферта за лидер на \"лисиците\""}
{"url": "http://pik.bg/%D1%81%D0%BB%D0%B5%D0%B4-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B5%D0%B9%D0%BC%D0%B0%D1%80-%D0%B1%D0%B0%D1%80%D1%81%D0%B0-%D1%81%D0%B5-%D0%BF%D0%BE%D0%B4%D1%81%D0%B8%D0%BB%D0%B2%D0%B0-%D1%81%D1%8A%D1%81-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%BC%D0%BE%D0%BD%D0%B0%D0%BA%D0%BE-news680936.html", "text": "Барса проявява интерес към офанзивния играч на Монако Тома Лемар. Според \"Мундо Депортиво\" от Барселона ще се опитат да купят французина, ако се провалят в опитите си да привлекат Фелипе Коутиньо от Ливърпул. Монако преди това отказа да продаде 21-годишният техничар Лемар на Арсенал за 50 милиона евро. Ливърпул също проявява интерес към Тома. Лемар е един от най-техничните флангови футболисти в момента в световен мащаб. Може да се подвизава като крило или полузащитник. Както е известно Неймар реши да премине в ПСЖ, а сега от Барселона търсят заместник на бразилската звезда.", "date": "2017.08.06", "title": "След напускането на Неймар! Барса се подсилва със звезда на Монако?"}
{"url": "http://pik.bg/%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D1%83%D0%B1%D0%B8%D1%85%D0%B0-43-%D1%86%D0%B8%D0%B2%D0%B8%D0%BB%D0%BD%D0%B8-%D0%B2-%D1%80%D0%B0%D0%BA%D0%BA%D0%B0-news680961.html", "text": "Самолетите на международната коалиция, водена от САЩ, са нанесли няколко въздушни удари по жилищните квартали на окупирания от „Ислямска държава“ сирийски град Ракка, убивайки 43 цивилни, предаде РИА Новости. Според правителствените медии на Сирия са разрушени жилищни сгради в районите на града „Джамее Имам Ан Нури“, „Ас Сукне“ и „Ал Баду“.", "date": "2017.08.06", "title": "Въздушни удари убиха 43 цивилни в Ракка"}
{"url": "http://pik.bg/%D1%82%D0%BE%D0%B2%D0%B0-%D1%81%D0%B0-%D0%BF%D0%B5%D1%82%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BD%D0%B0-%D0%BC%D1%8A%D0%B6%D0%B5%D1%82%D0%B5-%D0%B2%D1%8A%D0%B2-%D1%84%D0%BB%D0%B8%D1%80%D1%82%D1%83%D0%B2%D0%B0%D0%BD%D0%B5%D1%82%D0%BE-news680962.html", "text": "Излизането по срещи в днешно време е истинско изкуство. Ухажването не е просто цвете и питие, а изисква умения и мисъл и от двете страни. Инга Вербек е експерт по връзките и изпълнителен директор на агенцията за срещи Ivy International. Според нея разпалването на искрата между двама души днес е доста по-трудно, защото представителите на силния пол са станали по-мързеливи и правят доста грешки още в самото начало. Ето и кои са най-често срещаните според нея: Липса на дързост Днешните мъже не са толкова прями, колкото бяха преди години. Честността печели точки, дори от устата им да излиза нещо мръснишко. Откровеността и директният подход са мъжко поведение и демонстрират самоувереност и една фина арогантност, която много допада на жените. Не забравяйте, че всичко, което излиза от устата ви, трябва да бъде казано с уважение. Погрешна идея за ролята на половете Къде отидоха мъжете? Този въпрос свободните дами си задават поне веднъж на ден. Истината е, че все повече жени проявяват мъжки характер и обратното – господата станаха по-женствени и то не само заради метросексуалната си визия, а и заради поведението си (очакват решенията и отговорността да падат на плещите на половинката им, която трябва и да ги дундурка като малко дете). Любовта е хармония, а не търсене на половинка, каквато обществото е нарисувало и се очаква да си намерите. Комплекс от успешните жени Трудно е да се определи динамиката в една връзка, но повечето мъже изпитват истинско предизвикателство и страх да се обвържат или да ухажват успели и независими жени. Сякаш все още дълбоко в тях е заседнало закостенялото убеждение отпреди векове, че мъжът осигурява прехраната, а жената трябва да се грижи за семейството. Преведено в 21-век то изглежда така: Мъжът изкарва повече пари, а жената работи не толкова за лукс и прехрана, колкото да се чувства равноправна на мъжа и да запълва времето, в което не се грижи за него. Сексистко, нали? Истината е, че не е нужно да си мерите заплатите. Има вероятност жената до вас да ви потиска и да ви натяква, че изкарва повече пари, но в такъв случай, тя не е точната ви половинка. Дамите имат нужда от силен, самоуверен и стабилен мъж до себе си, но те все повече се нуждаят и от собствена реализация в професионален план, не само в личен. Фокусират се върху секса, а не върху романтиката Няма нищо по-ужасяващо за една жена от това да се чувства като секс кукла и единствените вибрации, които усеща от отсрещната страна да са желанието на мъжа да ѝ влезе в гащите. Сексът е важен за една връзка, но не е единственото и при дамите страстта се събужда често при романтична и интелектуална стимулация. Позволяват на егото им да застане на пътя им Любовта е объркваща и може да усложни всичко. Тя ни прави уязвими, а при някои дори води до образуване на страхове и допълнителни тревоги. Начинът, по който реагираме на тези възникнали чувства, определя дали връзката ни ще е успешна или не. Мъжете не обичат да се чувстват уязвими. Ето защо често, когато започнат да се влюбват, минават в състояние на отрицание и се опитват да контролират всичко случващо се, успокоявайки се, че те командват и самочувствието и самоувереността им не е застрашена. Това допълнително ги прави по-интровертни, потайни и нерядко те издигат високи невидими защитни стени, които в даден момент ги дистанцират от партньорката им.", "date": "2017.08.06", "title": "Това са петте грешки на мъжете във флиртуването"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%BC%D0%B5%D1%80%D0%BA%D0%BE%D1%81%D1%83%D1%80-%D0%BF%D1%80%D0%B5%D1%83%D1%81%D1%82%D0%B0%D0%BD%D0%BE%D0%B2%D0%B8-%D0%B7%D0%B0-%D0%BD%D0%B5%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD-%D0%BF%D0%B5%D1%80%D0%B8%D0%BE%D0%B4-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news680964.html", "text": "Южноамериканският търговски блок Меркосур днес преустанови за неопределен период членството на Венецуела, засилвайки натиска върху президента Николас Мадуро да разпусне новия законодателен суперорган и да възстанови демокрацията, предаде Ройтерс. Външните министри на Аржентина, Парагвай, Уругвай и Бразилия обявиха решението в Сао Пауло, като призоваха Мадуро да освободи затворниците и незабавно да започне политически преход. В комюнике на Меркосур, цитирано от Франс прес, се отбелязва, че четиримата първи дипломати са замразили политическото членство на Венецуела заради \"разрушаване\" на демократичния ред. Още от декември миналата година достъпът на страната до общия южноамерикански пазар е блокиран по търговски причини. Задействането на така наречената демократична клауза обаче цели да постигне по-голямо политическо отражение, отбелязва АФП. Тази клауза, станала известна като \"протокол Ушуая\", е прилага само веднъж досега - през 2012 година - за санкциониране на Парагвай след свалянето на президента Фернандо Луго. На практика това не е изключване от блока, но последиците от мярката са доста по-големи в сравнение с други санкции, налагани преди това, посочва Франс прес. \"Суспендирането ще да бъде премахнато, едва когато останалите членове на групата преценят, че демократичният ред е изцяло възстановен\", се обяснява в комюникето.", "date": "2017.08.06", "title": "Напрежението расте! Меркосур преустанови за неопределен период членството на Венецуела"}
{"url": "http://pik.bg/%D0%BB%D0%B8%D0%B2%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%83%D0%B4%D0%B0%D1%80%D0%B8-%D0%BB%D0%B0%D0%B3%D0%B5%D1%80-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%8A%D1%81-%D1%81%D0%B8%D1%80%D0%B8%D1%8F-news680967.html", "text": "Ливанската армия е нанесла удари по бази на терористите в покрайнините на градовете Рас-Баалбек и Ел Каа, разположени на границата със Сирия. Според местни медии артилерийски батареи са унищожили укрепленията и огневите позиции на „Ислямска държава“, разположени в планинските райони Хирбет Дауд, Рас ел Каф и Джебел ел Мхейрам, предаде ТАСС. Според местните медии терористите са нанесли загуби, изведена е от строя тяхна бойна техника, унищожени са командни пунктове и складове с боеприпаси. Мощната артилерийска подготовка е проведена преди началото на мащабна операция по прочистването на пограничната местност Джуруд ел Каа от терористите. Бандите на „Ислямска държава“ използват областта, за да прехвърлят в Сирия оръжие и наемници. Освен това терористите извършват нападения срещу армейските постове и устройват терористични актове по населените места. По-рано министър-председателят на Ливан Саад Харири заяви, че „правителството поддържа тази операция и напълно се доверява на военните“.", "date": "2017.08.06", "title": "Ливанската армия удари лагер на терористи на границата със Сирия"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B7%D0%B0-%D0%B1%D0%B8%D1%82%D0%BA%D0%B0%D1%82%D0%B0-%D1%81-%D1%80%D0%B0%D0%BA%D0%B0-news680998.html", "text": "За никого не е тайна, че и аз имах това заболяване, което има и Нана. Аз се включих в нейната кампания, защото те са поели най-трудната част в битката с рака - подкрепата, силата да победиш и волята за живот. Това заяви пред Нова телевизия омбудсманът на България Мая Манолова. \"На мен най-много ми помогна подкрепата на близките хора. Нито за момент не дадоха да се разбере, че са притеснени за моето здраве. Постоянно ме подкрепяха. Имам страхотна дъщеря и страхотен мъж до себе си\", обясни тя. \"Не исках да ме съжаляват, не исках да ми спестят нищо, затова и не желаех да се говори за моята болест. Исках да изнеса тази битка като един силен човек\", сподели омбудсманът. \"За мен беше важно да се посветя на някаква кауза по време на тази болест, за да не мисля постоянно за нея. Половин година преди да ми кажат диагнозата аз организирах безплатни прегледи в Кюстендил за жени. Тогава ми предложиха и аз да се прегледам, но отказах\", обясни Мая Манолова и добави, че когато е разбрала диагнозата, е била много гневна на себе си, защото не се е прегледала. Омбудсманът призова всички жени да намерят време, за да се прегледат, защото ранното диагностициране на рака на гърдата е изключително важно в битката с болестта.", "date": "2017.08.06", "title": "ЕКСКЛУЗИВНО! Мая Манолова с гореща изповед за битката с рака"}
{"url": "http://pik.bg/%D1%8F%D0%BF%D0%BE%D0%BD%D0%B8%D1%8F-%D0%BF%D0%BE%D1%87%D0%B5%D1%82%D0%B5-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B0-%D0%BD%D0%B0%D0%B4-%D1%85%D0%B8%D1%80%D0%BE%D1%88%D0%B8%D0%BC%D0%B0-%D0%B2%D0%B8%D0%B4%D0%B5%D0%BE-news680989.html", "text": "Япония отбеляза днес 72-годишнина от американската атомна бомбардировка над Хирошима, съобщиха световните агенции. С минута мълчание беше почетена паметта на жертвите на бомбардировката, погубила общо 140 000 души. По традиция минутата мълчание беше обявена точно в 08.15.часа местно време (01.15 българско ) - в момента, когато на 6 август 1945 г. над града беше извършена първата атомна бомбардировка в света. При избухването на четиритонната уранова бомба, хвърлена от американския бомбардировач Б-29, моментално загинаха между 70 и 100 хиляди души. До края на 1945 г. броят на жертвите нарасна до 140 хиляди, а десетки хиляди японци в течение на десетилетия страдаха от последиците от облъчването. Паметната церемония се състоя в Парка на мира в центъра на Хирошима. На нея присъстваха представители на над 80 държави. Кметът на Хирошима Кадзуми Мацуи призова всички страни по света напълно да се откажат от ядреното оръжие. \"Гражданското общество разбира, че ядреното оръжие е безполезно за гарантиране на сигурността на държавата. Днес една бомба може да бъде хиляди пъти по-мощна от тези, които бяха хвърлени преди 72 години. Всяко използване на ядрено оръжие може да превърне целия свят в ад\", заяви кметът, цитиран от ТАСС и Асошиейтед прес. Японският премиер Шиндзо Абе заяви, че за да се постигне целта за създаване на свят без ядрено оръжие, е нужно участието като на ядрените, така и на неядрените страни. \"Япония като единствената страна, подложена на атомна бомбардировка, трябва да предприема неуморни усилия за постигане на свят без ядрени оръжия\", изтъкна Абе.", "date": "2017.08.06", "title": "Япония почете годишнина от атомната бомбардировка над Хирошима (ВИДЕО)"}
{"url": "http://pik.bg/%D1%85%D1%80%D0%B0%D0%BD%D0%B8%D1%82%D0%B5-%D0%B1%D0%B5%D0%BB%D0%B5%D0%B6%D0%B0%D1%82-%D0%BB%D0%B5%D0%BA%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B5%D0%B4%D1%80%D0%BE-news680987.html", "text": "Индексът на тържищните цени /ИТЦ/, който отразява цените на хранителните стоки на едро, се повиши тази седмица с 1,75 на сто до 1.332 пункта, показват данните на Държавната комисия по стоковите борси и тържищата. Оранжерийните домати поскъпват с 1,6 на сто и се продават през тази седмица по 1,24 лева за килограм. Градинските домати поевтиняват с 10,8 на сто до 1,07 лв./кг. Оранжерийни краставици поевтиняват с 10,5 на сто, до 1,11 лева средно за килограм. Краставиците, гледани в открити площи се търгуват по 1,25 лв.за килограм. Картофите се търгуват по 0,55 лева за килограм на едро. Морковите се продават по 0,72 лева за килограм. Зелето поевтинява с 4,3 на сто и се търгува по 0,44 лв./кг на едро. Тиквичките поскъпват с 3,2 на сто до 0,64 лева за килограм. Зелените чушки се продават по 1,13 лева за килограм на едро. Ябълките поевтиняват с 2,7 на сто до 1,42 лв./кг, а цената на лимоните се повишава с 1,7 на сто до 3,01 лева. Цената на дините пада 34,3 на сто до 0,23 лева за килограм. Кайсиите и прасковите се продават по 1,09 лв./кг. Кравето сирене поскъпва с 0,5 на сто и се продава средно по 6,05 лв./кг. Кашкавалът, тип \"Витоша\", се търгува по 10,05 лв./кг. Олиото се купува по 2,11 лева за литър. Каймата се търгува по 4,75 лева за килограм. Пилешкото замразено месо се продава по 3,80 лева за килограм на едро. Захарта поевтинява с 1,3 на сто и се купува по 1,55 лв./кг. Цената на брашното, тип \"500\", се повишава с 1,2 на сто до 0,82 лева за килограм. Зрелият фасул се купува средно по 3,25 лв./кг. Яйцата се продават по 0,17 лева за брой на едро.", "date": "2017.08.06", "title": "Храните бележат леко поскъпване на едро"}
{"url": "http://pik.bg/%D0%BA%D0%B0%D0%BA%D0%B2%D0%BE-%D0%BD%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BC%D1%8A%D0%B6%D0%B5%D1%82%D0%B5-%D0%B2-%D0%B6%D0%B5%D0%BD%D0%B8%D1%82%D0%B5-news681001.html", "text": "Мъже разкриха кои са най-отблъскващите навици на жените в приложението за споделяне на тайни „Уиспър“, съобщи в. „Дейли мейл“. Резултатите от анонимното допитване показват, че силният пол е фокусиран основно върху физическата красота на жените и не може да прозре отвъд нея. От окосмените подмишници до липсата на лак по ноктите на краката, много от мъжете виждат проблем в избора на дамите да покажат естествената си красота. Други се чувстват отблъснати при вида на мръсна коса, а един от участниците – дори от прилепнали панталони и клинове. Телесните функции също се оказват предизвикателство за представителите на силния пол, тъй като в списъка се появяват потенето и изпускането на газове. Други от мъжете казват, че се отвращават от окосмяването над устната при жените, както и че не биха желали да докосват пари, извадени от сутиените им.", "date": "2017.08.06", "title": "Какво не харесват мъжете в жените?"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D0%BE%D1%85%D0%B2%D0%B0%D0%BB%D0%B8-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B8%D0%BC-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news680980.html", "text": "Президентът на САЩ Доналд Тръмп похвали Китай и Русия за тяхната поддръжка за резолюцията, предложена от САЩ, за налагане на санкции срещу Северна Корея. В обръщение, публикувано на официалната интернет страница на Белия Дом, е написано, че Тръмп „оценява“ техните гласове, предаде Франс прес. “Президентът оценява съдействието на Китай и Русия за приемането на тази резолюция“, пише в съобщението, публикувано след събранието на Съвета за сигурност на ООН. „Той ще продължи да работи със съюзниците и партньорите, за да увеличи дипломатическия и икономическия натиск върху Северна Корея, за да се сложи край на нейното заплашително и дестабилизиращо поведение“, подчертават от Белия Дом.", "date": "2017.08.06", "title": "Тръмп похвали Китай и Русия за подкрепата им срещу Северна Корея"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D0%BE%D0%BC%D0%BE%D0%B3%D0%BD%D0%B0-%D0%B7%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%BA%D0%B7%D0%BE%D0%BF%D0%BB%D0%B0%D0%BD%D0%B5%D1%82%D0%B0-%D1%81%D1%8A%D1%81-%D1%81%D0%B2%D0%B5%D1%82%D0%B5%D1%89%D0%B0-%D0%B2%D0%BE%D0%B4%D0%BD%D0%B0-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0-news680975.html", "text": "Български астроном участва в откриването на светеща водна атмосфера върху екзопланета. Тя е по-голяма от Юпитер, а нашият сънародник разкрива тайните й с помощта на телескопа \"Хъбъл\", предава Би Ти Ви. Екзопланетите са небесни тела извън нашата Слънчева система. Те обикалят около далечни звезди, но телескопа \"Хъбъл\" успява да събере данни за химичния им състав. Д-р Николай Николов работи като астроном в университета на английския град Ексетър и е сред откривателите на водна атмосфера върху загадъчна екзопланета. „Планетата WASP-121b привлече нашето внимание още през 2015-та, при нейното откриване с това, че тя представлява газов гигант, подобен на Юпитер и Сатурн в нашата Слънчева система, но за разлика от тях, тя обикаля много близо до своята звезда и съответно получава многократно повече светлина и топлина”, обясни д-р Николов. Горните атмосферни слоеве на екзопланетата са с температура 2500 градуса. Над тях д-р Николов и неговите колеги са открили водни пари, които сякаш светят. Това се дължи на температурна инверсия, позната и на Земята – градусите нарастват с увеличаване на височината. „С помощта на \"Хъбъл\" да наблюдаваме до каква степен температурната инверсия присъства в атмосферата на тази планета на определените й географски дължини. Това ще ни помогне да разберем по-добре процесите, които протичат в нейната атмосфера и да ги сравним с тези, които са наблюдавани в Слънчевата система”, каза ученият.", "date": "2017.08.06", "title": "Българин помогна за откриването на екзопланета със светеща водна атмосфера"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%B0%D1%80%D0%B8%D0%B6-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D0%BC%D1%8A%D0%B6-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D1%80%D0%BE%D0%BD%D0%B8%D0%BA%D0%BD%D0%B5-%D0%B2-%D0%B0%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0-news681000.html", "text": "Парижката полиция е задържала мъж, въоръжен с нож, който се е опитал да проникне в Айфеловата кула, предаде ТАСС, позовавайки се на информация от френски медии. Инцидентът се е случил около 23:30 часа по парижко време. „Мъж, въоръжен с нож, се е опитал да промъкне през полицейския контрол в подножието на Айфеловата кула. Той е бил незабавно хванат и неутрализиран. Причините за действията му не са известни“, са заявили от френската полиция.", "date": "2017.08.06", "title": "Екшън в Париж! Въоръжен мъж опита да проникне в Айфеловата кула"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BE%D0%BF%D0%B0%D1%81%D0%BD%D0%BE-%D0%BC%D0%BE%D1%80%D0%B5-%D1%81%D0%BF%D0%B0%D1%81%D0%B8%D1%82%D0%B5%D0%BB-%D1%81-%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D0%B2%D1%8A%D0%BB%D0%BD%D0%B8-%D0%B8-%D0%BC%D1%8A%D1%80%D1%82%D0%B2%D0%BE%D1%82%D0%BE-%D1%82%D0%B5%D1%87%D0%B5%D0%BD%D0%B8%D0%B5-%D0%BF%D1%80%D0%B5%D0%B7-%D0%B0%D0%B2-news680994.html", "text": "След втори август се появява т.нар. \"мъртво вълнение\". То идва със североизточен вятър. Хората трябва да бъдат много внимателни и да стоят близко до спасителните пунктове, както и да спазват флаговата сигнализацията. Това заяви пред Нова тв Петър Русев, дългогодишен спасител на Северния плаж в Бургас. Коментарът му беше по повод информацията, че в следващите дни се очакват вълни до 4 бала по морето. \"Трябва да се внимава, когато се влиза в морето. Летовниците не трябва да се срамуват, когато имат нужда от помощ. Те могат да ни сигнализират с вик или с махане с ръце\", добави спасителят. По думите му с всяка изминала година туристите по морето стават все по-внимателни. \"Откакто има възможност да се пишат актове, все повече летовници изпълняват инструкциите ни\", обясни Петър Русев и добави, че е изключително важно да се спазва флаговата сигнализация по морето.", "date": "2017.08.06", "title": "ВНИМАНИЕ, ОПАСНО МОРЕ! Спасител с ценни съвети за огромните вълни и мъртвото течение през август"}
{"url": "http://pik.bg/%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%B7%D0%B5%D1%85%D0%B0-%D0%BF%D1%8A%D1%80%D0%B2%D0%B0-%D0%B6%D0%B5%D1%80%D1%82%D0%B2%D0%B0-news681005.html", "text": "Първа жертва на пожарите в Македония. По данни на вътрешното министерство е намерено обгоряло човешко тяло в района на село Люботен. Пламъците унищожиха до основи и 5 къщи в село Могилец. Късно снощи властите в Македония обявиха извънредно положение в две общини заради бушуващите вече втора седмица огромни горски пожари. От комитета за управление на кризите уточниха, че мярката ще важи в следващите 30 дни. Най-тежко е положението край село Калугерец, югозападно от Скопие, където пламъците са проближили опасно до къщите на хората. Има опасност огънят да се прехвърли към съседното село Могилец. Пламъци бушуват и край село Морани в покрайнините на Скопие. Реката е единствената преграда, която спира огъня от къщите. Продължава борбата с природната стихия в живописния каньон Матка, където теренът не позволява достъп на никакви назечни превозни средства, освен хеликоптери по въздух.", "date": "2017.08.06", "title": "Пожарите в Македония взеха първа жертва"}
{"url": "http://pik.bg/14-%D0%BA%D1%8A%D1%89%D0%B8-%D1%81%D0%B0-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8-%D0%BE%D1%82-%D0%BE%D0%B3%D0%BD%D0%B5%D0%BD%D0%B0%D1%82%D0%B0-%D1%81%D1%82%D0%B8%D1%85%D0%B8%D1%8F-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news680996.html", "text": "14 къщи са обхванати от огнената стихия в монтанското село Славотин. Две от тях са пострадали от огъня. Десетки огнища са гасили пожарникарите през последното денонощие в област Монтана. По първоначални данни огънят тръгна от стърнища и ниски треви, но поради силния вятър пламъците са обхванали и част от намиращите се в близост няколко къщи, повечето от които безлюдни. В една от тях имало живеещи, които навреме са успели да излязат от сградата. Няма пострадали хора.", "date": "2017.08.06", "title": "14 къщи са засегнати от огнената стихия в Монтанско"}
{"url": "http://pik.bg/%D0%B4%D0%BD%D0%B5%D1%81-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D0%B4%D0%B5%D0%BD%D1%8F-%D0%BD%D0%B0-%D0%B6%D0%B5%D0%BB%D0%B5%D0%B7%D0%BD%D0%B8%D1%87%D0%B0%D1%80%D1%8F-news681002.html", "text": "Денят на железничаря се отбелязва всяка година през първия неделен ден на август, напомнят от БДЖ. Традицията за неговото честване датира от поминалия век. Изборът на деня е свързан с началото на август 1888 г., когато железопътната линия Цариброд-София-Белово е открита за международни превози, като същевременно държавата откупува и линията Русе-Варна и започва нейната експлоатация. Така се учредяват Българските държавни железници. По повод на професионалния празник ръководството на БДЖ ще връчи грамоти и парични награди на 30 служители, работещи в държавните дружества за пътнически и товарни железопътни превози.", "date": "2017.08.06", "title": "Днес отбелязваме Деня на железничаря"}
{"url": "http://pik.bg/%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D1%88%D0%B0%D0%BD%D1%81-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0-%D1%81-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%BD%D0%B0-%D1%85%D0%B8%D1%82%D0%BE%D0%B2%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%BD%D0%B0-%D0%BB%D1%8F%D1%82%D0%BE%D1%82%D0%BE-%D0%B0%D0%BB%D0%B5%D1%8F%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0%D1%82%D0%B2%D0%B0%D1%80%D1%8F-%D0%B2-news680897.html", "text": "Текат последните часове от най-голямото в България изложение на книги под звездите - \"Алея на книгата\" във Варна. Около 70 издателства в продължение на 10 дни представиха хиляди заглавия на най-оживената улица в морската столица и предизвикаха окромен интерес сред читателите. Сред най-продаваните бе документалната сензация \"Интервюта с Путин\" на Оливър Стоун. Тя се превърна в бестселър само седмица след като излезе на българския пазар. Книгата бе тиражирана светкавично от издателство \"Милениум\" броени дни след като в САЩ и Русия се завъртя филмът на големия режисьор, посветен на руския президент. \"Прелъстителят\" - най-новият роман от златната колекция \"Под знака на любовта\" зае почетното второ място по продажби на щанда на водещото издателство, следван по петите от страховития френски трилър \"Пирът на зверовете\", който е написан като сценарий за холивудските екшън и напомня за най-знаменитите образци в жанра. \"Голям кулинарен речник\" на Дюма също е сред фаворитите на читателите с любопитните истории на майстора на перото, за разказването на които храната е само повод. \"Размерът има значение...\" все повече се налага като най-ефективният наръчник за отслабване и оздравяване у нас и е безапелационният избор на дамите, които се стремят към подобряване на формата и самочуствието си. Книгите за здравето и многобройните издания, посветени на лечения с билки и други средства от природата, томовете за големите пророци и лечители на България - Ванга, Слава Севрюкова, Дънов и Димков също са сред силните магнити за читателите. На щанда на \"Милениум\", в шатра номер 10, библиоманите избират и сред редица привлекателни криминалета, исторически и философски изследвания, политически книги, любовни романи, стихосбирки, детски и тинейджърски заглавия. Всички книги се продават с големи отстъпки от цената, които стигат до 70%. Може да се възползвате от тях до 22 часа тази вечер. Ето как се подреждат най-продаваните книги в класацията Топ 5 за седмицата: 1. , Оливър Стоун - Документалният том 2. , Емил Ришбург - Роман за пламенната любов между млада наследница на голямо богатство и красив офицер. Съдбата не е благосклонна към трепетите на сърцата им – вместо за избраника си девойката трябва да се омъжи за коварен измамник, поставил на карта честта ѝ. Историята е изпълнена с драматизъм и горещи емоции и се чете на един дъх. 3. , Доминик Мезон - Атрактивен коктейл от трилър, драма и криминале. Сложно и мрачно полицейско разследване с участието на дълбоки и противоречиви образи. Изкусно написаният роман със заплетена съвременна интирига спира дъха от началото до края. 4. , Александър Дюма – Сензационният том на бащата на \"Тримата мускетари\" не е просто сборник с невероятни рецепти, менюта, описания на екзотични храни и приказни пиршества, а представлява пъстър калейдоскоп от увлекателни и майсторски разказани истории.", "date": "2017.08.06", "title": "Последен шанс за покупка с отстъпка на хитовите книги на лятото. \"Алеята\" във Варна затваря врати тази нощ"}
{"url": "http://pik.bg/%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BF%D1%80%D0%B8-%D1%81%D0%BC%D1%8A%D1%80%D1%84%D0%BE%D0%B2%D0%B5%D1%82%D0%B5-news680949.html", "text": "Локомотив (Пловдив) продължава с лятната селекция. \"Смърфовете\" все още очакват трима футболисти да дадат своя окончателен отговор дали ще останат на \"Лаута\" през този сезон. Става въпрос за Симеон Райков, Асен Георгиев и Исмаил Иса. И тримата играчи все още не са взели решение, тъй като се надяват да си уредят трансфер в чужбина, но ако това не се случи, ще подпишат с пловдивчани. В момента Локо има най-голяма нужда от централен нападател, след като дългогодишният капитан и голмайстор на тима - Мартин Камбуров напусна отбора. Затова и преговорите с Иса са най-наложителни, пише \"Топспорт\".", "date": "2017.08.06", "title": "Подсилване при \"смърфовете\"!?"}
{"url": "http://pik.bg/%D1%81%D0%BF%D0%BE%D0%BC%D0%B5%D0%BD%D0%B8-%D0%BE%D1%82-%D1%81%D0%BE%D1%86%D0%B0-%D0%BC%D0%BE%D1%80%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%E2%80%93-%D1%80%D0%B0%D0%B9-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%B3%D0%B4%D1%80-news680654.html", "text": "През социализма българското Черноморие беше любима туристическа дестинация за много граждани на ГДР. По време на Студената война нашето море беше и място, където си устройват срещи роднини, близки, приятели и познати от ГДР и ФРГ, тъй като режимът на пътуванията между тях беше сложен. Докато западногерманците ходеха на почивки в Италия, Испания, Гърция или Дания, източногерманците имаха по-малък избор. Близкото Балтийско море или разходка из горите на Тюрингия са много хубави, но широкият свят привлича по-силно. Той пък за гражданите на ГДР се изразяваше в почивка в братската социалистическа страна България. На почиващите от „страната на работниците и селяните”, както е известна ГДР в соцлагера, българското Черноморие предлагаше слънце, плажове и екзотична храна. Картичките, които летят към Източен Берлин, Дрезден и Ерфурт, са с „поздрави от юг”. За западняците югът са Италия и Испания, в източното географско съзнание обаче НРБ е най-южната точка, долчевитата на Варшавския договор. Западът е затворен, но на Изток могат да пътуват когато и както решат. Някои пристигаха със самолет, други със собствените си трабанти, а трети дори на автостоп. Жените си позволяваха летни флиртове, което бе добре дошло за родните гларуси, а мъжете германци се отърсваха от „стреса в завода” и се заглеждаха по другарките в бански костюми. Съзнанието, че са втора класа хора, преследваше източногерманците дори в България. За тях страната съвсем не е евтино място. „Тук ние от ГДР можем да си позволим само най-необходимото”, пише в стари картички от Черно море. Онова, което радва окото на селянина от покрайнините на Карлмарксщат, е изобилието от местни зеленчуци и плодове, което компенсира донякъде винаги липсващите банани. А и България им предлагаше слънце, пясък и екзотична храна.", "date": "2017.08.06", "title": "Спомени от соца: Морето на Народната република – рай за туристите от ГДР  "}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D0%B3%D0%BB%D0%B0%D0%B2%D0%B5%D0%BD-%D0%BF%D1%8A%D1%82-e-79-%D0%BC%D0%B5%D0%B6%D0%B4%D1%83-%D0%B2%D0%BB%D0%B0%D0%B4%D0%B0%D1%8F-%D0%B8-%E2%80%9E%D0%BA%D0%BD%D1%8F%D0%B6%D0%B5%D0%B2%D0%BE%E2%80%9D-news681006.html", "text": "Пореден протест на жителите на столичния квартал „Княжево” и село Владая е насрочен за днес. Той започва в 18:30 ч. на бул. „Цар Борис Трети”. Протестиращите планират да блокират движението по международния път Е-79 между квартала и селото. Хората настояват за по-добър градски транспорт и за поставяне на улично осветление в района. Протест имаше октомври миналата година и в края на юли тази година. През юли протестиращите блокираха за кратко трафика по международния път E-79. Според организаторите обаче резултат от акциите няма.", "date": "2017.08.06", "title": "Протест блокира главен път E-79 между Владая и „Княжево”"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%BA%D0%BE%D0%B9-%D0%B5-%D0%B6%D0%BE%D1%80%D0%BE-%D0%BF%D0%B0%D1%80%D1%81%D0%B0%D1%82%D0%B0-%D0%BE%D1%82-%D0%B4%D0%B8%D0%BB%D1%8A%D1%80-%D0%BD%D0%B0-%D1%82%D0%BE%D0%BB%D1%83%D0%BF%D0%B0-%D0%B4%D0%BE-%D0%BE%D0%BF%D0%B8%D1%82-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BE%D1%82-%D0%BF%D0%B0%D0%BD%D0%B4%D0%B8%D0%B7%D0%B0-%D0%B2-%D0%B1%D1%83%D1%80%D0%B3%D0%B0%D1%81-news680781.html", "text": "Бившият пандизчия Георги Георгиев, по прякор Парсата или Пашата, от няколко дни води яростна атака срещу зам-шефа на Бургаския зандан Методий Владимиров. Сливналията използва медийното внимание към персоната си, за да изстреля бомбата, която явно трябваше да предизвика сериозни сътресения в Бургаския окръжен затвор. Парсата сензационно разкри как докато бил зад решетките в Бургас участвал в наркоканал, който според него бил покровителстван от Владимиров. Георги Георгиев дори замеси и възрастната си майка в схемата, която ако се окаже истина, ще  върне не само него скоропостижно зад решетките, но там ще се озове и 74-годишната пенсионерка Руска. Кой е Жоро Парсата? Георгиев е с богато криминално досие, показа проверка на \"Флагман\". Той има няколко присъди зад гърба си, включително за държане и разпространение на наркотици и грабежи. Парсата е съвсем отскоро на свобода. Георгиев започва крими кариерата си като един от дилърите на наркобоса Стоян Димитров, по прякор Толупа. В момента Толупа излежава доживотна присъда в Стара Загора. Осъден като поръчител за атентата срещу Димитър Желязков-Очите, при който загинаха съпругата на несебърския бос – Тянка, нейният брат и един от бодигардовете й. И в пандиза Толупа не спира да воюва с Митьо Очите, твърди, че е натопен и изпържен от Желязков. Попадайки зад решетките, Жоро Парсата показва, че не е забравил старите навици. Заради нелегалните си занимания той е преместен в Пловдивския затвор. Интересното е, че и зад решетките в Пловдив Георгиев продължил да пласира. През август 2015 г. неговата майка Руска е арестувана преди посещение при сина си. Тогава в багажа на пенсионерката е открит 1 гр пико. Подчертаваме, че това се случва в Пловдивския затвор. Може би Парсата ще обвини някой от ръководителите и на тамошния зандан, че са покровителствали наркоканала, в който той е участвал. Осуетен опит за бягство преди скандала с Шливата През май 2014 г. цялата полиция в региона беше вдигната на крак заради избягалия от затворническото общежитие „Строител” Иван Гюров, по прякор Шливата. Той успял да прескочи оградата и да се измъкне от охраната на общежитието, което е с по-лек режим. Интересното е, че тогава опит за бягство прави прави и Иван Радев, който също е главен герой в разследването срещу Методий Владимиров. Радев обаче няма късмета на Шливата и е заловен на място. Източници на \"Флагман\" разкриха, че само няколко месеца преди Шливата, Парсата също опитал да избяга от Бургаския затвор. Случаят обаче не е оповестен официално, тъй като е осуетен в зародиш от Владимиров, който по това време е оперативен работник към Бургаския затвор. От тогава Жоро Парсата започнал да се хвали пред съкилийници, че при първа възможност „ще нареди” Методий Владимиров. Сега изглежда му е \"паднал на воле\" и Парсата се възползва подобаващо, така че да разклати стола на зам.-директора. Флагман.бг научи още, че при започналата проверка от прокуратурата заради обвиненията срещу зам-шефа на Бургаския затвор, поне трима настоящи и бивши съкилийцини са свидетелствали за намеренията на Георгиев. В момента Методий Владимиров е в отпуск. Той категорично обяви, че е набеден в престъпление и ще си търси правата в съда. Интересен е и Иван Радев - другият герой със сензационни твърдения. По наша информация Радев веднъж вече е осъждан за клевета. По непотвърдени данни той е на успокоителни, защото твърди, че думите му били манипулирани.", "date": "2017.08.06", "title": "ГОРЕЩО! Кой е Жоро Парсата? От дилър на Толупа до опит за бягство от пандиза в Бургас"}
{"url": "http://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-%D1%81%D1%83%D0%BF%D0%B5%D1%80-%D1%82%D1%80%D0%B8%D0%BA%D0%BE%D0%B2%D0%B5-%D0%B7%D0%B0-%D1%82%D1%80%D0%B0%D0%B5%D0%BD-%D0%B3%D1%80%D0%B8%D0%BC-%D0%B2-%D0%B6%D0%B5%D0%B3%D0%B8%D1%82%D0%B5-news681037.html", "text": "Нанасяйте фондьотена с четка вместо с пръсти, спирала слагайте само на горния клепач Хубавият грим е задължителен елемент от визията на всяка жена. Разбира се, той може да е изключително семпъл и естествен, но почти винаги е там, подчертавайки нежните женски черти. През лятото обаче поставянето и издръжливостта му са поставени под сериозно изпитание. Ако питате някой гримьор, той ще ви каже, че използването на четка за гримиране е, меко казано, препоръчително. През летните месеци избягвайте да нанасяте разкрасяващи продукти за лице с пръсти, защото бързо може да се сдобиете с неприятни „екстри“ като пъпки. Жегата, в комбинация с леко потни длани, е истински развъдник на бактерии. Ето защо се запасете с няколко четки, които да почиствате с антибактериални мокри кърпички след всяко ползване. През летните месеци всеки макиаж е изправен пред истинско топлинно предизвикателство. Ето защо е хубаво да помните златното правило, че „по-малко винаги е повече“. Дори да имате несъвършенства по кожата, оставете плътните фондьотени за по-хладни дни, когато порите ви няма да са запушат толкова. Доверете се на най-обикновена комбинация между хидратант, коректор и спирала. Уверете се, че летният ви арсенал от гримове не включва дълбоки, наситени цветове. Високите градуси могат да превърнат и най-матовите сенки за очи в тежки, мазни и почти разтечени цветни кръгове. Препоръчваме ви да се доверите на пастелните нюанси в бежовата гама, които отиват изключително много на кожа със слънчев загар. Ако нанесем сенки или очна линия директно върху кожата на клепачите, те могат да се изпотят от топлото време и да се размажат. Нужно е просто да използвате хубава и трайна база за сенки, преди да се гримирате. По този начин вие фиксирате сенките и не позволявате да се докоснат до изпотената кожа. Освен всичко през лятото се използват по-семпли цветове, които не съдържат прекалено много лъскави частици. Спиралата се нанася само на горните мигли на окото. В горещото време сухите ружове неизбежно влизат в контакт с потта, което пък води до появата на грозни цветни петна. Ако искате да придадете здрав вид и лек блясък на лицето си, изберете руж стик. По-леката му текстура ще позволи на кожата на диша, като едновременно с това ще бъдете застраховани от размазване. Дълготрайните, водоустойчиви и матови червила пък имат силно изсушаващ ефект върху устните, а това определено не ви е нужно през топлите месеци. Заменете ги с хидратиращи балсами и червила с по-леки текстури. 4-5 часа след нанасянето на грима е добре да имате подръка суха кърпичка и споменатата по-горе фина пудра. Ако усетите, че кожата на лицето се е омазнила, вземете сухата кърпичка и с потупващи движения попийте излишния грим. След това нанесете пудрата с потупващи движения. Дори и да сте с опушен грим, пудрата няма да го развали, защото е прозрачна.", "date": "2017.08.06", "title": "САМО ЗА ЖЕНИ! Супер трикове за траен грим в жегите"}
{"url": "http://pik.bg/%D1%88%D0%BE%D0%BA-%D0%B8-%D1%83%D0%B6%D0%B0%D1%81-%D0%B2-%D1%81%D1%82%D1%80%D1%83%D0%BC%D1%8F%D0%BD%D0%B8-%D0%B6%D0%B5%D0%BD%D0%B0-%D0%B5-%D0%BD%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D0%B2-%D0%BE%D0%B2%D0%BE%D1%89%D0%BD%D0%B0-%D0%B3%D1%80%D0%B0%D0%B4%D0%B8%D0%BD%D0%B0-news681051.html", "text": "30-годишна жена е била нападната и изнасилена в овощна градина в Струмяни. Жертвата на бруталната атака твърди, че нападателят е кметски брат, който от няколко дни я преследвал. Жената е с рани по главата и по тялото. Докарана е преди минути в Спешен център – Сандански. Лекари и полиция са вдигнати на крак", "date": "2017.08.06", "title": "ШОК И УЖАС В СТРУМЯНИ! Жена е нападната и изнасилена в овощна градина"}
{"url": "http://pik.bg/%D0%B8%D0%BA%D0%BE%D0%BD%D0%B0-%D1%87%D1%83%D0%B4%D0%BE-%D1%81%D0%BB%D0%BE%D0%B6%D0%B5%D1%82%D0%B5-%D1%8F-%D0%B2-%D0%B4%D0%BE%D0%BC%D0%B0-%D1%81%D0%B8-%D0%B8-%D1%89%D0%B5-%D0%B2%D0%B8-%D0%BF%D0%BE%D0%BC%D0%BE%D0%B3%D0%BD%D0%B5-%D0%B7%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8-news681013.html", "text": "Ксения Петербургска е започнала да твори чудеса и да помага на хората, най-вече на жените още преживе. След смъртта и параклиса над гроба и в Санкт Петербург станал място за поклонение на много хора и е такова и до днес. По молитвите на блаженната Ксения страдащите се изцелявали, в семействата наставал мир, а търсещите работа намирали най-подходящата за тях. На блаженната Ксения Петербургска се молят за омъжване, за здраве, за любов, за бременност, за деца и при всякакви тежки ситуации. Как защитава иконата? Иконата на света блаженна Ксения защитава от нужди и сплетни, избавя от лоши мисли и дързост, предпазва от измами и лицемерие, пише \"Струма\". На святата се молим с молба да премахне бедите от градовете и страната. В дома нейната икона ще стане преграда за болести и скърби. Блаженната света Ксения е една от най-почитаните руски светци – “утешаваща всеки, който и се помоли” – така я наричат хората. За какво помага иконата Иконата на света блаженна Ксения помага на жените да се омъжат сполучливо, и да живеят със съпруга си в любов и съгласие. Молитвата пред светицата дава сили, учи на смирение, укрепва вярата. Молят св.Ксения за благословия в предстояща работа. Иконата спомага за постигане на успех във всички сфери на живота. Родителите се молят на св.Ксения за помощ при възпитанието на децата и за отличен успех в училище. А тези, които нямат деца и се молят да им помогне да имат. Към Св. Ксения Петербургска се обръщат в най-различни тежки житейски обстоятелства. Днес ви представяме една молитва, която ще ви помогне, ако сте изпаднали във финансови трудности или търсите работа. Казват за нея, че помага за сбъдване на желания и постигане на цели. Родителите е необходимо да я изричат при проблеми със своите деца, или ако нямат, тя ще ги дари с рожби. Тази молитва помага на семейните да живеят в любов и разбирателство, а на самотниците- да намерят своите половинки. Молитва към света блажена майка Ксения Петербургска О, света всеблажена майко Ксения! Ти си живяла под покрива на Всевишния, знаена и укрепявана от Богомайката, търпяла си глад и жажда, студ и зной, безчестие и гонение, заради което си получила от Бога дара на прозорливост и да вършиш чудеса, а така също да си почиваш под сянката на Всемогъщия. Сега светата Църква те прославя като благоуханно цвете. Стоейки пред мястото на твоето погребение пред твоя свят образ, като пред жива и съпребиваваща с нас, ние ти се молим: приеми нашите просби и ги принеси на Престола на Милосърдния Небесен Отец, защото имаш дръзновение към Него, и изпроси за прибягващите към тебе вечно спасение, щедро благословение за всички наши добри дела и предприятия, избавление от всички беди и скърби. Застани с твоите свети молитви пред Всемилостивия наш Спасител, защото ние сме недостойни и грешни. Помогни, света блажена майко Ксения, младенците да бъдат озарени със светлината на Светото Кръщение и да се запечатат с печата на дара на Светия Дух, децата да се възпитат във вяра, честност, страх Божий и да преуспяват в доброто учение; болните и недъгавите изцери, на семейните дарувай любов и съгласие, монашестващите удостой да се подвизават с добрия подвиг, като ги запазваш от зли хули, духовните пастири утвърди със силата на Светия Дух, народа и страната ни запази в мир и спокойствие, за лишените в предсмъртния час от причащение със Светите Христови Тайни се помоли. Ти си наша надежда и упование, ти ще чуеш бързо моленията ни, ти си нашето избавление и затова ти принасяме благодарност и заедно с тебе славим Отца и Сина и Светия Дух, сега и всякога и во веки веков. Амин.", "date": "2017.08.06", "title": "Икона-чудо! Сложете я в дома си и ще ви помогне за най-големите проблеми"}
{"url": "http://pik.bg/%D0%B4%D0%BE-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D1%81%D1%82%D0%B0%D0%B2%D0%B0-%D1%8F%D1%81%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%BF%D1%80%D0%B8-%D0%BA%D0%BE%D1%8F%D1%82%D0%BE-%D0%B7%D0%B0%D0%B3%D0%B8%D0%BD%D0%B0-%D0%B6%D0%B5-news680997.html", "text": "„До две седмици би трябвало да се разбере каква е причината за катастрофата в скоростната лента на магистрала „Хемус”, заяви пред Нова тв инж. Михаил Рашков, директор на областното \"Пътно управление\" – София. Повод за коментара бе тежката катастрофа, станала през седмицата в скоростната лента на магистрала „Хемус”, при който загина жена, а 7-годишното й внуче пострада. Автомобилът им се удари в автомобил на пътно-поддържаща фирма. От кадрите, качени в социалните мрежи, се виждат автомобили на фирмата за пътно поддържане, спрели в скоростната лента на магистралата, без никаква сигнализация. Без табели, без конуси, без кола с предупредителни светлини. Застанали като на пикник в парка, само че в лента, в която се кара с над 100 км в час - най- лявата лента на аутобана. По случая е образувано досъдебно производство по случая, то ще изяснява причини и вина, но през седмицата в \"Здравей, България\", където колегите излъчиха тези кадри, близък на загиналата жена каза: „Това е убийство”. От „Пътна инфраструктура“ обясниха за Нова, че обезопасяването на ремонтните дейности са описани в специална наредба и отговорността е на фирмите изпълнители, с които има договор агенцията. Според въпросната наредба, когато се работи в скоростната лента задължително трябва на минимум 600 метра да има табела, още една на 300 метра, след това светеща табела, кола с предупредителни светлини и конуси през 10 метра до ремонтиращия автомобил. Според близките на загиналата жена, които идват на място веднага след инцидента, нищо от това не е било изпълнено. От Агенция „Пътна инфраструктура” умоляват хората да се съобразяват с пътната обстановка и да спазват дистанция.", "date": "2017.08.06", "title": "До две седмици става ясна причината за ужасяващата катастрофа на \"Хемус\", при която загина жена"}
{"url": "http://pik.bg/%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2%D0%BE%D0%B5%D0%BD%D0%BD%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-news681070.html", "text": "Група висши военни във Венецуела обявиха въстание срещу президента на страната Николас Мадуро, съобщава  El Nacional, като се позовава на разпространено в социалните мрежи видеообръщение на разбунтувалите се военни. Отбелязва се, че лидер на бунта е човек, който се представя като капитан Хуан Кагварипано. „Обявяваме своето въстание против убийствената тирания на Николас Мадуро“, заявява Кагварипано във видеообръщението. Той уточнява, че не става дума за преврат. „Това са граждански и военни действия за възстановяване на конституционния ред. Дествия за спасяването на страната от пълно унищожение и за спиране на убийствата на младежи и на семействата ни“, посочват разбунтувалите се военни. Отбелязва се, че капитан Кагварипано е издирван от 2014 година по обвинения за „подкрепа на дисидентското движение“.", "date": "2017.08.06", "title": "Във Венецуела военни обявиха въстание срещу президента Николас Мадуро"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%B3%D1%80%D1%8A%D1%86%D0%BA%D0%B8%D1%8F-%D0%BE%D1%81%D1%82%D1%80%D0%BE%D0%B2-%D0%BA%D0%B8%D1%82%D0%B8%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8-news681072.html", "text": "Горските пожари на гръцкия остров Китира бушуват трети пореден ден, като днес бе обявено извънредно положение, след като четири населени места бяха евакуирани, съобщава Greek Reporter, цитиран от Фокус. Една трета от горите и районите с ниската растителност вече са изгорели. Местните власти уточниха, че поне 15 хил. акра гори са били погълнати от пламъците, като не изключиха възможността палеж да е причината за пожара. Повече от 160 пожарникари се борят със стихията. Извънредното положение ще продължи шест месеца. Министърът на земеделието на Гърция ще посети спешно острова, за да разговаря с фермерите и пчеларите за щетите, причинени от безпрецедентния горски пожар.", "date": "2017.08.06", "title": "Извънредно положение на гръцкия остров Китира заради горските пожари"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D0%B1%D0%B5%D0%BB%D0%B3%D0%B8%D1%8F-%D1%87%D0%B5-%D0%B5-%D1%83%D0%BA%D1%80%D0%B8%D0%B2%D0%B0%D0%BB%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D1%8F%D0%B9%D1%86%D0%B0-news681056.html", "text": "Германският министър на прехраната и земеделието Кристиан Шмит изрази безпокойство във връзка с новината, че белгийските власти са научили за възможно заразяване на яйцата с инсектицид още през юни - месец преди проблемът да стане публично достояние, предаде Ройтерс. Шмит планира да се обади на белгийския си колега утре, за да обсъди положението и най-вече новата информация, съобщи снощи министерски говорител. Той добави, че министърът е очаквал, че ще бъде навреме уведомен от белгийските власти при възникването на такъв проблем. Белгийската агенция за безопасност на храните, цитирана от Франс прес, обясни вчера, че е пазила тайна заради водено съдебно разследване за измама по случая с яйцата. По-рано тази седмица агенцията обяви, че е научила за проблема за първи път в началото на юни, когато птицевъдна компания е алармирала за установени завишени нива на инсектицида фипронил в продуктите й, припомня Ройтерс. Милиони яйца бяха изтеглени от супермаркети в Германия и Холандия заради предполагаемото заразяване, което доведе до разследвания от прокуратурата в Белгия и Холандия и временно затваряне на някои птицеферми. В петък веригата Алди (Aldi) съобщи, че спира от продажба яйцата във всичките си над 4000 магазина в Германия като превантивна мярка. Германската агенция, натоварена да направи тестове за наличие на фипронил, заяви, че очевидно и продуктите, съдържащи яйца са засегнати от заразата с отровния препарат. Фипронилът е често срещана съставка във ветеринарните продукти за борба с бълхи, въшки и кърлежи при животните. Той е забранен за използване върху животни, предназначени за консумация от човека. При повишени нива може да увреди черния дроб, щитовидната жлеза и бъбреците. Птицефермите били клиенти на холандска компания, която обезпаразитявала помещенията с препарата Дега-16 (Dega-16). Натуралният продукт, произведен от мента и евкалипт, бил смесен с инсектицида. Не е ясно обаче кога е бил добавен фипронилът. Следователите проверяват белгийски дистрибутор и холандска фирма за почистване.", "date": "2017.08.06", "title": "Напрежение! Германия обвини Белгия, че е укривала информация за заразените яйца"}
{"url": "http://pik.bg/%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%BF%D0%B0%D1%82%D1%80%D1%83%D0%BB%D0%B8-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D1%89%D0%B5-%D1%81%D0%BB%D0%B5%D0%B4%D1%8F%D1%82-%D0%B7%D0%B0-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87%D0%B8-news681057.html", "text": "Съвместни патрули между екипите на полицейските управления и инспекторите „Държавен противопожарен контрол” при Районните служби „ Пожарна безопасност и защита на населението“ в пазарджишко ще следят за нерегламентирани запалвания от страна на граждани. При установяване на такива случаи, нарушителите ще бъдат санкционирани, а при наличие на данни за престъпление, спрямо тях ще бъдат образувани полицейски производства. Това съобщи говорителят на местната Областна дирекция на МВР Мирослав Стоянов, цитиран от \"Монитор\". Всеки ден огнеборците в региона реагират на между 6 и 20 сигнала за пожари, като най-често запалванията са на сухи треви, които се разрастват и застрашават и овощни насаждения, горски масиви и дори жилищни постройки. Кметовете на населени места и служителите от горските и дивечовъдните стопанства в региона са предупредени активно да наблюдават и да информират при възникването на пожари. От полицията апелират и към всеки гражданин, станал свидетел на пожар или нерегламентирано палене на отпадъци, сухи треви и храсти, незабавно да подаде сигнал на телефон 112 и да окаже съдействие на полицаи и пожарникари за установяване самоличността на нарушителите.Месец юли беше изключително горещ, а според прогнозите същото ни очаква и през август, напомнят от полицията. Горещото време, високите дневни температури, малкото валежи, недобросъвестните стопани на имоти, пастири или туристи създават множество предпоставки за възникване на пожари. Една хвърлена незагасена цигара от автомобила, палене на открит огън и играта с него, почистване на сухата трева в двора чрез изгаряне, могат да доведат до мащабни пожари с непредвидими последствия. Огънят може да засегне земеделски земи с насаждения, да се разрасне в горски пожар, да нанесе щети на постройки и жилища, да нарани или предизвика фатален край за хора. Задимяването от горящите сухи треви, храсти и сметища в близост до натоварени пътни артерии пък може да предизвика намалена видимост, а от там и пътни инциденти. От ОД МВР припомнят, че със заповед на областния управител е обявен пожароопасният сезон от 10.04.2017 г. до 31.10.2017 г., като с нея се забранява паленето на открит огън и извършването на огневи работи в горските територии и земеделските земи за област Пазарджик.", "date": "2017.08.06", "title": "Съвместни патрули между полицаи и пожарникари ще следят за подпалвачи"}
{"url": "http://pik.bg/%D0%B0%D0%B4%D1%81%D0%BA%D0%B8%D1%82%D0%B5-%D0%B3%D0%BE%D1%80%D0%B5%D1%89%D0%B8%D0%BD%D0%B8-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D1%81%D1%87%D1%83%D0%BF%D0%B8%D1%85%D0%B0-130-%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B5%D0%BA%D0%BE%D1%80%D0%B4-news681058.html", "text": "Вчерашният 5 август е бил най-горещият ден в Белград през последните 130 години съобщиха властите, цитирани от БГНЕС. Между 16 и 17 часа термометрите измериха 40 градуса. Предишният рекорд е бил през далечната 1928 година – 39 градуса. В цяла Сърбия е обявен червен коз за опасност от жегите. Властите предупредиха, че горещините ще продължат до 10 август.", "date": "2017.08.06", "title": "Адските горещини в Белград счупиха 130 годишен рекорд"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D1%81%D0%B0-%D0%BE%D0%B1%D1%81%D1%8A%D0%B4%D0%B8%D0%BB%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B8-%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8-news681075.html", "text": "В кулоарите на срещата на АСЕАН турският министър на външните работи Мевлют Чавушоглу и руският му  колега Сергей Лавров са потвърдили решимост да засилят двустранното си сътрудничество по отношение на Сирия, пише вестник Daily Sabah, цитиран от Фокус. Чавушоглу е обявил още, че с Лавров са обсъдили ситуацията в Сирия и двустранните връзки между Анкара и Москва. „Както знаете, ние оценихме ситуацията в Сирия – коментира Мевлют Чавушоглу. - Също така обсъдихме подготовката на предстоящата среща в Астана. Коментирахме въпроса за визите, износа на някои продукти“. Първият дипломат на Турция допълни, че са били дискутирани начини за подобряване на икономическите отношения и подчерта, че срещата с Лавров е била полезна. По-късно Чавушоглу ще разговаря и с държавния секретар на САЩ Рекс Тилърсън.", "date": "2017.08.06", "title": "Външните министри на Турция и Русия са обсъдили ситуацията в Сирия и двустранните отношения"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D0%BE%D0%BB%D0%B8%D0%BC%D0%B5%D1%80%D0%B8-%D0%B4%D0%B5%D0%B2%D0%BD%D1%8F-%D0%BF%D0%BE%D0%BA%D0%B0%D0%B7%D0%B2%D0%B0-%D1%86%D0%B5%D0%BB%D0%B8%D1%8F-%D0%B3%D0%B5%D0%BD%D0%B5%D0%B7%D0%B8%D1%81-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0-news681048.html", "text": "\"Полимери\"-Девня e една много „приятна“ приватизационна сделка, която дава възможност да се види целият генезис на прехода – какъв грабеж е осъществяван през годините. Това каза премиерът Бойко Борисов, който проведе среща с кмета на Варна Иван Портних и представители на различните институции във връзка с развитието на морската ни столица. По думите му все още следствието продължава, но на всички е ясно кои са извършителите. Той отбеляза, че е имало чисто нова инсталация за утилизация на врените отпадъци, която е била продадена на Румъния, тъй като решението, което е взето след фалирането на завода е активите да отидат в частниците, а за вредните отпадъци да се погрижи държавата. „Дори и жп линиите вече са изнесли“, допълни Борисов. Той обърна внимание, че вредните вещества в \"Полимери\"-Девня са хиляди тонове, а според запознати със ситуацията дори и една бутилка от тези вещества, попадайки във Варненското езеро, ще доведе до екологична катастрофа. Премиерът коментира, че това е корупционна схема, за която никой не говори и отбеляза, че, за да се спаси Варна Министерски съвет е отпуснал 15 милиона лева за извозване на тези опасни вещества във Франция или в Германия. „Тези 15 милиона лева са пари на данъкоплатците. „Ние явно сме много евтини на брашното и много скъпи на триците“, каза премиерът и припомни, че сега заводът е купен от пловдивска фирма за скрап. Премиерът Борисов заяви също, че държавата ще помогне за развитието на Врана, което е видимо, а с десетте целогодишни линии на нискотарифните авиокомпании и новите IT компании се отварят скъпо платени работни места, което предполага и промяна на пътната инфраструктура в града.", "date": "2017.08.06", "title": "Борисов: Приватизационната сделка \"Полимери\"-Девня показва целия генезис на прехода"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BF%D0%BB%D0%B0%D0%BC%D0%BD%D0%B0-%D0%BD%D0%B0-%D1%82%D1%80%D0%B0%D0%BA%D0%B8%D1%8F-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D0%B7%D0%B0%D1%82%D1%80%D1%83%D0%B4%D0%BD%D0%B5%D0%BD%D0%BE-news681047.html", "text": "Лек автомобил се е запалил към 12.20 часа при 226 км на автомагистрала „Тракия“, на територията на ОДМВР-Стара Загора, няма пострадали. Това съобщиха от пресцентъра на МВР. Движението в посока София ще бъде спряно от км 240 /на територията на област Сливен/, за да се предотврати струпване на автомобили. Трафикът е спрян за кратко, до погасяване на горящия автомобил от пожарната.", "date": "2017.08.06", "title": "ОТ ПОСЛЕДНИТЕ МИНУТИ! Автомобил пламна на \"Тракия\", движението е затруднено"}
{"url": "http://pik.bg/%D1%81%D1%83%D0%BF%D0%B5%D1%80-%D0%B6%D0%B5%D0%B3%D0%B0-%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-42%C2%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-news681026.html", "text": "Тази година времето през август ще бъде по-сухо от обичайното за месеца. Ще бъде много горещо, като на места температурите ще достигат и до 40-42 градуса, прогнозират синоптици. Тези температури се очакват в началото на първото десетдневие. Температури около 40 градуса се очакват във Велико Търново, Сандански и Русе. През втората половина на месеца ще има по-ниски максимални температури, около 15 август, те ще се движат от 30 до 33 градуса. Не се очакват много валежи. Месецът ще бъде сух, най-много 3-4 дни ще бъдат с превалявания от дъжд, и то краткотраен. Минималните температури по Черноморието  ще са между 18 и 25 градуса, а максималните дневни - 28-32 градуса. През август няма да има такива резки температурни амплитуди, каквито белязаха целия юли.", "date": "2017.08.06", "title": "Супер жега! Живакът скача до 42° през август  "}
{"url": "http://pik.bg/%D0%BB%D0%B5%D1%81%D0%BD%D0%BE-%D0%B8-%D0%B1%D1%8A%D1%80%D0%B7%D0%BE-%D0%B4%D0%B8%D0%B5%D1%82%D0%B0%D1%82%D0%B0-%D0%BD%D0%B0-%D0%B2%D0%B8%D0%BA%D0%B8%D0%BD%D0%B3%D0%B8%D1%82%D0%B5-%D0%B4%D1%8A%D1%80%D0%B6%D0%B8-%D0%BC%D0%BE%D0%B7%D1%8A%D0%BA%D0%B0-%D0%BC%D0%BB%D0%B0%D0%B4-news681024.html", "text": "Традиционният северен начин на хранене - с много риба, зеленчуци, но не кореноплодни, плодове, ориз и пиле, е полезен за мозъка и помага той да е в добро състояние на стари години. При нея обаче се избягват картофите и другите кореноплодни, рафинираните зърнени храни, маслото, захарта и плодовите сокове. Спазването ѝ може да помогне да бъде избегната деменцията. Учените от института „Каролинска“ са работили с над 2200 доброволци, за да проверят дали северната диета се отразява на мозъчната функция. Те установили, че паметта на хората, които я спазват, се влошава по-малко, както и уменията им да мислят. В предишно изследване датски учени установиха, че Друго изследване на учени от университета на Калифорния в Сан Франциско показа, че - с много зеленчуци, зехтин и малко месо и млечни продукти, също е полезна за мозъка. Спазващите я са показали 35% по-малка вероятност да се представят зле на когнитивни тестове.", "date": "2017.08.06", "title": "ЛЕСНО И БЪРЗО! Диетата на викингите държи мозъка млад"}
{"url": "http://pik.bg/%D0%BF%D1%80%D0%B5%D0%B7-%D0%B0%D0%B4%D0%B0-%D0%BA%D0%B8%D1%82%D0%B0%D1%80%D0%B8%D1%81%D1%82%D1%8A%D1%82-%D0%BD%D0%B0-%E2%80%9E%D1%80%D0%BE%D0%BB%D0%B8%D0%BD%D0%B3-%D1%81%D1%82%D0%BE%D1%83%D0%BD%D1%81%E2%80%9C-%D1%80%D0%BE%D0%BD%D0%B8-%D1%83%D1%83%D0%B4-%D0%B1%D0%B8%D0%BB-%D0%B4%D0%B8%D0%B0%D0%B3%D0%BD%D0%BE%D1%81%D1%82%D0%B8%D1%86%D0%B8%D1%80%D0%B0%D0%BD-%D1%81-%D1%80%D0%B0%D0%BA-news681064.html", "text": "Китаристът на „Ролинг Стоунс“ Рони Ууд потвърди пред Daily Mail, че е бил диагностициран с рак на белия дроб, но проблемът бил овладян с операция. 70-годишната легенда разказа, че е чул ужасяващата диагноза след като преди три месеца е преминавал планови птрегледи. Ууд признава, че новината не го е изненадала напълно, тъй като последните рентгенови снимки, които си е правил, са били от 2002 година, а  начинът му на живот от тогава досега е бил далеч от здравословния. Известно е, че Рони Ууд се е борил с проблеми с алкохола и с наркотиците. Китаристът на „Ролинг Стоунс“ е отказал да се подложи на химиотерапия, обяснявайки решението си с това, че държи до последния си миг да остане с красивата си коса, на която много държи. Ууд е приел да се подложи на операция, която вече е била направена, и е била успешна, според лекарите. „Ситуацията бе изключително драматична около седмица, като всичко буквално висеше на косъм“, спомня си тежките времена Ууд. Той добави, че 39-годишната му съпруга Сали и едногодишните му дъщери-близначки Грейс Джейн и Елис Роуз са били най-сериозната му опора в тежкия момент.", "date": "2017.08.06", "title": "През ада! Китаристът на „Ролинг Стоунс“ Рони Ууд бил диагностициран с рак"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D1%82%D0%BE%D0%B4%D0%BE%D1%80-%D0%BA%D0%BE%D0%BB%D0%B5%D0%B2-%D1%81%D0%B5-%D0%BE%D0%BC%D1%8A%D0%B6%D0%B2%D0%B0-%D0%B7%D0%B0-%D0%B4%D0%BE%D0%BA%D1%82%D0%BE%D1%80-news679272.html", "text": "Внучката на Тодор Колев е избрала театъра за свое призвание в знак на почит към знаменития си дядо. 24-годишната Теодора е завършила актьорско майсторство в класа на Стефан Данаилов, а в момента играе за минимална заплата в трупата на Плевенския драматичен театър. Освен дарбата младата артнадежда е наследила и сините очи на дядо си. В тях се влюбил нейният дългогодишен приятел Ервин, с когото се намирали в сериозен етап на връзката си, а следващата стъпка била сватбата. Младежът е завършил Медицинския университет в София, но в момента не практикувал докторския занаят. Ервин имал нестандартен бизнес, а фирмата му се занимавала с отглеждане на медицински канабис. Насажденията му се намирали на над 1000 метра надморска височина, разположени по склоновете на Витоша, Рила, Плана и Верила планина. Често му се налагало да пътува, защото дейността му била свързана с търговия в чужбина, когато Теодора нямала репетиции, винаги го придружавала. Докато дядо й бил жив, също виждал бъдещето й като бизнес дама или моделиер, но кръвта вода не става. Майка й – дъщерята на великия Тодор Колев – Албена, както и баща й – Венцислав Кулев, също са възпитаници на ВИТИЗ. Когато Теодора решила да поеме към театъра, дядо й не искал да я наставлява. После се разколебал и се заел с подготовката й. Приели я от втория опит, а Стефан Данаилов разбрал чия внучка е чак когато започнал да й преподава. За него и за дядо си младата актриса казва, че са най-големите учители в живота й. С Тодор Колев се сближили малко преди да приключи земния му път. „В първите години, откакто се помня, за мен беше просто дядо. Идваше вкъщи, носеше ми подаръци. Винаги е бил около мен, но не сме контактували много. Когато станах на 17, се сближихме силно“, разказва внучката на великия актьор. Започвайки да я подготвя за професията, Колев бил строг и често я критикувал. Когато я гледал в постановката „Август в Оклахома“, променил мнението си и й казал, че от нея ще излезе голяма актриса.", "date": "2017.08.06", "title": "САМО В ПИК И \"РЕТРО\"! Внучката на Тодор Колев се омъжва за доктор"}
{"url": "http://pik.bg/%D0%BE%D1%82%D0%BC%D0%B5%D0%BD%D0%B8%D1%85%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%BF%D0%BE%D0%BB%D0%B5%D1%82%D0%B8-%D0%B2-%D1%8F%D0%BF%D0%BE%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%82%D0%B0%D0%B9%D1%84%D1%83%D0%BD%D0%B0-%D0%BD%D0%BE%D1%80%D1%83-%D0%B2%D0%B8%D0%B4%D0%B5%D0%BE-news681023.html", "text": "Най-малко 259 полета бяха отменени в Япония поради приближаването на тайфуна \"Нору\", който по данни на националната метеорологична служба, продължава да се намира южно от остров Кюшу, информира телевизия Ен Ейч Кей, цитирана от ТАСС и БТА. Анулирането засяга пристигащи и излитащи за Кюшу самолети от летищата в префектурите Кагошима и Миядзаки. Авиопревозвачите смятат, че броят на отменените полети може да нарасне в зависимост от атмосферните условия. Според синоптичните прогнози в близките дни тайфунът ще продължи бавно да се придвижва на североизток. Следващата седмица той може да засегне голяма част от главния японски остров Хоншу, включително столицата Токио. Особеното при тайфуна \"Нору\" е крайно бавното му придвижване - не повече от 15 км/ч - на североизток, което може да причини големи щети в районите на преминаването му. Досега е известно за двама загинали и девет ранени в резултат на природната стихия.", "date": "2017.08.06", "title": "Отмениха стотици полети в Япония заради тайфуна \"Нору\" (ВИДЕО)"}
{"url": "http://pik.bg/%D0%BB%D1%8E%D0%B1%D0%B8%D0%BC%D0%B8%D1%82%D0%B5-%D1%81%D0%B0%D0%BB%D0%B0%D1%82%D0%B8-%D0%BD%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B0%D0%BC%D0%B8-news681044.html", "text": "Първите дами са най-важните жени до президентите на страните. Те са със специално отношение от гражданите, под непрекъснат интерес от журналистите и разбира се с много важни дипломатически функции, съобщава foodpanda. Ето и кои са любимите салати на някои от най-известните първи дами. Мелания Тръмп (САЩ) - Тя обича свежи зеленчуци и определено залага на зелени салати, съдържащи рукола, спанак, чери домати, пармезан, моцарела. Бриджит Макрон (Франция) - Определено, една от най-коментираните първи дами, заради голямата разлика със съпруга си. Тя предпочита по-екзотични салати като табуле или салати, които съдържат риба. Людмила Путина (Русия) - Въпреки раздялата с Владимир Путин, Людмила е първата дама в сърцата на руските граждани. Тя обича топли салати или по-скоро залага на предястия. Обича да консумира салата с патладжан, тиквички и домати, с натрошено сирене и вкусен дресинг. Емине Ердоган (Турция) - Въпреки че турската кухня е една от най-разнообразните, Емине Ердоган залага на по-европейските и класически салати като добре позната ни гръцка салата, или зелена с риба тон. Обича да гарнира салатите си с ядки, семена, авокадо.", "date": "2017.08.06", "title": "Любимите салати на първите дами"}
{"url": "http://pik.bg/%D1%87%D0%B5%D0%B7-%D0%B8%D1%81%D0%BA%D0%B0-%D0%BD%D0%BE%D0%B2%D0%B8-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BA%D1%80%D0%B0%D0%B4%D1%86%D0%B8%D1%82%D0%B5-%D0%BD%D0%B0-%D1%82%D0%BE%D0%BA-news681088.html", "text": "Цената, по която се наказват кражбите на ток, все още не е по-висока от цената за коректните потребители, съобщиха от \"ЧЕЗ България\". \"ЧЕЗ Разпределение България\" отчита 3778 констатирани случая на кражби на електроенергия за първите шест месеца на 2017 г. За същия период на миналата година техният брой е 3322 или с 14 на сто по-малко. Дори и след увеличението на цената за технологичен разход, по която се дотаксува електроенергия на нарушителите, тя все още не е по-висока от цената, която заплащат коректните потребители, коментират от компанията. Същевременно срокът на санкцията е без промяна и тя е дотаксуване на електроенергия за три месеца назад, независимо, че кражбата може да е продължавала много по-дълго. По тази причина от компанията смята, че е необходимо приемането на нови правила, чрез които цената и периодът за дотаксуване да бъдат увеличени. Трябват принципно нови правила за санкции, които да не са свързани с цената за технологичен разход, тъй като това не е разход при пренос и разпределение, а е цена за остойностяване на нанесена щета на дружеството. Само когато цената за санкция на некоректните потребители не е обвързана с цената за технологичен разход, а е многократно по-голяма - като цената за недостиг на балансиращия пазар, ще бъде създаден баланс и ще бъдат реално предприети възпиращи мерки срещу некоректните потребители, смята от компанията. ЧЕЗ Разпределение извършва регулярни проверки, акции на случаен принцип и работи по сигнали, за да преустанови кражбите на електроенергия, изтъкват от фирмата. Компанията е изработила система за проследяване на кражби, като за целта е монтирала 1700 балансови електромера. Чрез тях локализира местата където са налице големи загуби на електроенергия.", "date": "2017.08.06", "title": "ЧЕЗ иска нови глоби за крадците на ток"}
{"url": "http://pik.bg/%D0%BE%D0%B3%D0%BD%D0%B5%D0%BD%D0%B0-%D1%81%D1%82%D0%B8%D1%85%D0%B8%D1%8F-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D0%B6%D0%B0%D1%80-%D0%B1%D1%83%D1%88%D1%83%D0%B2%D0%B0-%D0%BA%D1%80%D0%B0%D0%B9-%D1%80%D0%B8%D0%BB%D1%86%D0%B8-4-%D0%BF%D0%BE%D0%B6%D0%B0%D1%80%D0%BD%D0%B8-%D0%B3%D0%B0%D1%81%D1%8F%D1%82-%D0%BF%D0%BB%D0%B0%D0%BC%D1%8A%D1%86%D0%B8%D1%82%D0%B5-news681114.html", "text": "Огромен пожар бушува край благоевградското село Рилци. 4 пожарни екипа се борят с огнената стихия. Засегнати са над 100 дка лозя, съобщава \"Струма.бг\". В момента пожарникарите се борят да локализират огнището и пламъците да не достигнат до балите със сено в близост до пожара.", "date": "2017.08.06", "title": "ОГНЕНА СТИХИЯ! Огромен пожар бушува край Рилци, 4 пожарни гасят пламъците"}
{"url": "http://pik.bg/%D0%BB%D0%B8%D1%87%D0%BD%D0%B0-%D0%B4%D1%80%D0%B0%D0%BC%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%B4%D0%B2%D0%B0%D0%BC%D0%B0-%D1%81%D0%BB%D0%B5%D0%B4-%D0%BA%D0%BE%D0%B5%D1%82%D0%BE-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-news681092.html", "text": "Сътрудник на криминалния отдел на полицията във френския град Тулон е застрелял двама души, след което се е самоубил, съобщава Parisien. Според информацията на изданието единият от убитите е бил предполагаем любовник на съпругата на полицая. Инцидентът станал в ранните часове на неделния ден. Полицейският служител нахлул в дома на предполагаемия любовник на съпругата си и застрелял със служебното си оръжие двама души, които били в жилището. След това се самоубил. Сигналът за инцидента е бил подаден в 3:00 часа българско време. По информация на изданието полицейският служител е бил в отпуск по болест. Уточнява се, че съпругата му не е била на мястото на трагедията.", "date": "2017.08.06", "title": "Лична драма! Френски полицай застреля двама, след което се самоуби"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D0%BC%D0%B5%D1%80%D1%86%D0%B5%D0%B4%D0%B5%D1%81-%D1%83%D0%B1%D0%B8-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%BB%D0%B0%D0%B4%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0-%D0%B5%D0%BA%D1%81%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D1%81%D0%BD%D0%B8%D0%BC%D0%BA%D0%B8%D0%B2-news681063.html", "text": "Млада украинка, политик от Партията на регионите и бивш депутат Ирина Бережная загина при нелепа катастрофа в Хърватия. Инцидентът е станал на 5 август около 1,30 през нощта на пътя между Масленица и Поседаре. Както съобщават хърватските медии, позовавайки се на полицията, 36-годишната украинка пътувала до шофьора в \"Мерцедес\" с българска регистрация. Зад волана бил 38-годишен българин. По неизвестни засега причини автомобилът излетял от пътя и се ударил в електрически стълб. В резултат на жестокия удар на място са загинали шофьорът и спътницата му, а 8-годишната дъщеря на ексдепутатката, която се е возила с тях, е получила тежки травми и е откарана в болницата в град Задар. Ирина Бережная - е депутат във Върховната Рада на Украйна в два мандата - 2007-2012 г. и 2012-2014 г. Член е на фракцията на Партията на регионите и е била в състава на комитета на Радата по въпросите на правосъдието. Само след седмица Ирина Бережная е трябвало да навърши 37 години. Красавицата е кръщелница на украинската поп икона Ани Лорак. След съобщението за нелепата кончина на Бережная, в социалните мрежи последва реакция на скръб и съболезнования. Украинските радикали обаче се \"проявяват\" и този път и открито злорадстват за гибелта на Ирина Бережная.", "date": "2017.08.06", "title": "ЖЕСТОКА ТРАГЕДИЯ! Българин с \"Мерцедес\" уби в катастрофа млада украинска ексдепутатка (СНИМКИ/ВИДЕО)"}
{"url": "http://pik.bg/%D1%82%D0%B0%D0%B9%D0%BD%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D0%B5%D0%B6%D0%BA%D0%BE%D1%82%D0%BE%D0%BD%D0%B0%D0%B6%D0%BD%D0%B0%D1%82%D0%B0-%D1%84%D0%B8%D0%B4%D0%BE%D1%81%D0%BE%D0%B2%D0%B0-news681107.html", "text": "Няма нищо вярно в слуховете, че семейството на Искра Фидосова е разбито. Такива мълви се пускат периодично, но няма сила да раздели поне засега Фидосова и мъжа й – бившия сръбски футболист Томислав Живкович. Напротив, в Монтана са във възторг от сърбина и неговата преданост към тежкотонажната юристка. Томислав, съпругът на незабравимата законодателка, а днес нотариус в Монтана Искра Фидосова, е мъж за пример. Всяка сутрин той отива рано-рано във фамилното заведение, което се намира до кантората на бившата гербаджийка. Живкович прилежно помита пода, подрежда масите и отключва. Редовно носи лично и освежителни сокове на съпругата си. Съпругът на някогашната шефката на правната комисия в парламента е бивш футболист от Сърбия. Играл е в тамошния отбор „Раднишки Пирот“. С Фидосова имат син – Франсоа. Момчето е вече студент, като избрал да следва в София, въпреки че майка му има пари да го прати, където поиска по света, съобщава столичен седмичник. В Монтана и досега нямат обяснение защо момчето, родено през 1996 г., носи имената на майка си – Франсоа Искренов Фидосов, а не е записан на баща си Томислав Живкович.  Иначе наследникът е добре обезпечен, има апартаменти и в София, и в Монтана. Фидосова, след като напусна сцената на голямата политиката, се премести в някогашния си офис в Монтана. Цялата триетажна сграда, в която е кантората й, е нейна собственост  и се намира недалеч от местната Съдебната палата. Бащата на някогашната парламентарна лъвица – дядо Фидос, пък продължава да живее в хижичка край Петрохан и да се радва на боеве между петли.", "date": "2017.08.06", "title": "ТАЙНА! Какво не се знае за семейството на тежкотонажната Фидосова"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D1%81%D0%B5-%D0%B8%D0%B7%D0%B4%D0%BE%D0%BA%D0%B0%D1%80%D0%B0-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%84%D0%B8%D0%BB%D0%B8%D0%BF%D0%B8%D0%BD%D1%81%D0%BA%D0%B0-%D1%80%D0%B8%D0%B7%D0%B0-%D0%B7%D0%B0-%D0%B3%D0%B0%D0%BB%D0%B0-%D0%B2%D0%B5%D1%87%D0%B5%D1%80%D1%8F-%D1%81%D0%BD%D0%B8%D0%BC%D0%BA%D0%B0-news681093.html", "text": "Първият работен ден на АСЕАН завърши с официална вечеря, дадена от външния министър на Филипините Алана Кайетано. По време на тържественото събитие всички гости министри са били облечени в националните дрехи на страната-домакин. Снимка с руския външен министър Сергей Лавров, облечен във филипинска национална риза, беше публикувана от говорителя на руското МВнР Мария Захарова във Фейсбук. \"Гала-вечеря от името на министъра на външните работи на Филипините по случай 50-та годишнина от създаването на АСЕАН. По традиция министрите присъстват на мероприятието в националните ризи на страната-домакин\", написа Захарова. Припомняме, че дипломат №1 на Русия пристигна в Манила на 6 август за участие в Асоциацията на държавите от Югоизточна Азия (АСЕАН). Лавров вече проведе редица двустранни разговори, сред които и с държавния секретар на САЩ Рекс Тилерсън и външния министър на Турция Мевлют Чавушоглу.", "date": "2017.08.06", "title": "Лавров се издокара с национална филипинска риза за гала вечеря (СНИМКА)"}
{"url": "http://pik.bg/%D0%BF%D0%BE%D1%87%D1%82%D0%B8-4-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%BA%D0%BE%D0%BB%D0%BE%D0%BD%D0%B0-%D0%BE%D1%82-%D1%82%D0%BE%D0%B2%D0%B0%D1%80%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BD%D0%B0-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%B3%D0%BA%D0%BF%D0%BF-%D0%BA%D0%B0%D0%BF%D0%B8%D1%82%D0%B0%D0%BD-%D0%B0%D0%BD%D0%B4%D1%80%D0%B5%D0%B5%D0%B2%D0%BE-news681077.html", "text": "На българо-турската граница на ГКПП \"Капитан Андреево\" трафикът е интензивен и в двете посоки, съобщават от пресцентъра на ГД \"Гранична полиция\", цитирани от Фокус. Над 3,5 км е била колоната от товарни автомобили на изхода към 16:00 часа.. На българо-гръцката граница на ГКПП \"Кулата\" трафикът също е интензивен на изход за автобуси, леки и товарни автомобили. На ГКПП \"Маказа\" има 2,5 км колона от леки автомобили на вход и 1 км на изход. От ГД \"Гранична полиция\" препоръчват движението да се осъществява през алтернативни маршрути на ГКПП \"Златоград\", ГКПП \"Ивайловтрад\" и ГКПП \"Капитан Петко войвода\". На българо-сръбската граница на ГКПП \"Калотина\" трафикът е интензивен на вход. На българо-македонската граница трафикът е нормален на всички ГКПП. На българо-румънската граница на ГКПП \"Дунав мост -Русе\" и на ГКПП \"Дуранкулак\" трафикът е интензивен на изход за леки автомобили. Фериботът Оряхово - Бекет работи само в светлата част от деня поради ниско ниво на река Дунав. На румънска територия, от 12:00 до 20:00 часа, движението за товарни автомобили над 7,5 т е ограничено, поради високите дневни температури.", "date": "2017.08.06", "title": "Почти 4 километра колона от товарни автомобили на изхода на ГКПП \"Капитан Андреево\""}
{"url": "http://pik.bg/%D0%BB%D0%B0%D0%BC%D0%B0%D1%80%D0%B8%D0%BD%D0%B8-%D0%BA%D0%BE%D0%BB%D0%B0-%D0%BE%D1%82%D0%BD%D0%B5%D1%81%D0%B5-%D1%81%D0%BF%D0%B8%D1%80%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B7%D0%B0%D0%B3%D0%B8%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news681118.html", "text": "Лекият автомобил фолксваген, който се заби в спирка до Панаира в Пловдив, е преминал през мантинелата и в насрещното на булевард \"България\". Колата, изглежда, се е движела по булеварда в посока на запад, т.е. от Рогошко шосе към кръговото на Панаира. Не е ясно какво е довело до загубата на контрол. Автомобилът е отнесъл мантинелата до спирката, след което се е ударил странично в нейната конструкция и в стената зад нея. Тялото на шофьора все още е вътре, съобщи репортер на \"Трафик Нюз\". По първоначална информация става дума за младеж. Полиция е на мястото на инцидента. На спирката продължават да стоят и хора, чакащи за автобуси.", "date": "2017.08.06", "title": "ЛАМАРИНИ! Кола отнесе спирка в Пловдив, шофьорът загина (СНИМКИ)"}
{"url": "http://pik.bg/137-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B1%D1%8F%D1%85%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BB%D0%B8%D0%B1%D0%B8%D1%8F-news681094.html", "text": "137 нелегални мигранти, сред които пет жени и три деца, са били спрени и отведени на сушата при опит да стигнат до Европа, предаде БТА, цитирана от Нова телевизия. „Бреговата охрана ни предаде 137 нелегални мигранти“, съобщи Амин ал Бусефи, ръководител на организацията за борба с незаконната миграция в Тажура, на източното крайбрежие на Либия. Мигрантите от различни африкански страни са били на борда на гумена лодка и са били заловени на близо 20 морски мили северно от Сайяд, село на брега на морето, разположено на трийсетина километра западно от Триполи.", "date": "2017.08.06", "title": "137 нелегални мигранти бяха спасени край бреговете на Либия"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%B8-%D0%BE%D0%B1%D1%85%D0%BE%D0%B4%D0%BD%D0%B8%D1%8F-%D0%BC%D0%B0%D1%80%D1%88%D1%80%D1%83%D1%82-%D0%B4%D0%BE-%D1%81%D0%BC%D0%BE%D0%BB%D1%8F%D0%BD-news681123.html", "text": "Протестиращите в Асеновград блокираха и обходния маршрут до Смолян, съобщава радио Фокус-Пловдив. Според информацията недоволните граждани са насядали на пътното платно. Колони от автомобили са се образували и в двете посоки на движение и изчакват търпеливо движението да бъде пуснато. Гражданите са се наметнали с български флагове, а лозунгите, които скандират са: „Българи, юнаци“, „Сърце, душа за България“. Към момента в протеста участват около 30 души.", "date": "2017.08.06", "title": "Протестиращите в Асеновград блокираха и обходния маршрут до Смолян"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%8A%D1%82-%D0%B7%D0%B0-%D1%81%D0%BC%D0%BE%D0%BB%D1%8F%D0%BD-news681120.html", "text": "Потегли протестното шествие в Асеновград, съобщи радио Фокус-Пловдив. В него са се включили около 50 души. Шествието се предвожда от полицейска кола. Хората се движат по главния път за Смолян, като реално движението по пътя е спряно. Протестиращите възнамеряват да стигнат до площада в Асеновград. Преди да тръгне шествието директорът на ОДМВР–Пловдив старши комисар Атанас Илков заяви пред протестиращите, че от вчера е обявен нов конкурс за назначаване на служители в управлението на полицията в Асеновград за още 9 места. По думите му те ще бъдат разпределени в квартал „Лозница“. Той поясни, че до момента там има назначени вече трима служители, които са на курс. Старши комисар Илков уточни, че сграда за полицейско управление вече е подсигурена.", "date": "2017.08.06", "title": "От последните минути! Протестиращите в Асеновград блокираха главния път за Смолян"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D1%87%D0%BA%D0%BE%D0%B2-%D0%BD%D0%B0-%D1%81%D1%8A%D0%BD%D0%BE%D1%82%D0%B2%D0%BE%D1%80%D0%BD%D0%B8-%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%BC%D0%B0%D1%80%D0%B8%D1%8F---%D0%BA%D0%BE%D0%BC%D0%B8%D0%BA%D1%8A%D1%82-%D1%81%D0%B5-%D1%81%D0%BA%D1%80%D0%B8-%D0%B2-%D0%B8%D0%BC%D0%B5%D0%BD%D0%B8%D0%B5%D1%82-news681012.html", "text": "Раздялата с дългогодишната му изгора и колежка Мария Игнатова е напът да съсипе Димитър Рачков, притеснени са в телевизионната гилдия. На вечно усмихнатия комик са му потънали гемиите и няма изгледи скоро да се измъкне от депресията, която, уви, му е докарала и здравословни проблеми. Вече няколко месеца Рачков и Мария са разделени, макар да го крият от хората. Не го потвърждават и официално, понеже смятат, че личните им отношения не бива да стават достояние на широката публика. Още в началото на пролетта водещата на \"Господари на ефира\" e напуснала апартамента в Панчарево, който обитаваше заедно с Рачков, и вече живее в къща в Драгалевци. Имотът е собственост на майка й, която вече над 20 години развива бизнес с фабрика за дрехи и благодарение на него, днес си има свое място, чиито врати са винаги отворени за известната й дъщеря, съобщи наскоро светското предаване на ПИК TV - \"Жълтите новини\". През трите месеца, докато течеше \"Като две капки вода\", което води заедно със Зуека, Рачков приемал по-лежерно промяната в личния си живот. Заобиколен ежедневно от колегите си и вглъбен в репетиции, комикът не давал вид на покрусен и депресиран от раздялата с Мария. След края на имитаторското риалити обаче се сринал буквално за дни. Със старта на отпускарския сезон бургазлията започнал да усеща липсата на Игнатова и се затворил в апартамента си, откъдето не излязъл в продължение на седмица. \"Само Митето си знае какво му е в сърцето и какво се крие зад маската му на вечен веселяк. Още повече го измъчи това да гледа отстрани, че Мария никак не страда, даже точно обратното. Графиците им за снимки в \"Господарите\" вече се правят така, че двамата да не се засичат в студиото\", коментират зад кулисите на шоуто за гафове. Надеждите на Рачков с Мария да поддържат поне елементарна колегиална комуникация се спукали като балон, след като при поредния опит да поговори с нея по телефона, за да узнае просто как е, Игнатова почти му затворила слушалката с мотива, че е заета с \"Х Фактор\". В едно изречение Мария срязала бившия си любим, че графикът й до края на август бил зает с кастингите на музикалното риалити. Колегите на Жоро Бекъма са притеснени, че терзанията около разбитата му връзка ще докарат на Рачков редица проблеми със здравето, първият от които вече бил налице. Напоследък комикът изгубил съня си и за да е в кондиция през деня, е прибягнал до силни сънотворни. Прекомерната им употреба обаче води до странични ефекти като главоболие, мускулни болки, запек, влошаване на паметта, та дори и намаляване на сексуалното желание. За да потърси избавление от депресията, от няколко седмици Димитър Рачков се е усамотил във вилата си в Твърдица. Лек за водещия на \"Господарите\" е синът му Митко. Двамата мъже прекарвали заедно времето си, отскачайки до морето за плаж или за да гостуват за обяд или вечеря на майката на Рачков.", "date": "2017.08.06", "title": "САМО В ПИК И \"РЕТРО\"! Рачков на сънотворни след раздялата с Мария  - комикът се скри в имението си, линее от мъка по фаталната красавица"}
