{"url": "http://pik.bg/%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D0%B5-%D1%81%D0%B3%D1%80%D0%B0%D0%B4%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F---%D0%B2%D0%B8%D1%81%D0%BE%D0%BA%D0%B8-%D0%B4%D0%BE-50-%D0%BC%D0%B5%D1%82%D1%80%D0%B0-news718790.html", "text": "В централната градска част на столицата няма да се разрешава строеж на сгради по-високи от 50 метра, реши парламентът с гласуваните на първо четене промени в Закона за устройството и застрояването на Столичната община. Промените бяха приети със 109 гласа \"за\", 2 \"против\" и 11 въздържали се, предаде БТА. Въвежда се понятие за \"територия на много високо строителство\", с което небостъргачи ще могат да се изграждат двустранно на Околовръстен път при ж.к. \"Люлин\" и бул.\"Цариградско шосе\"- от кръстовището на 7-ми км до р.Искър. Независимо от зоната, в която попадат, високите сгради ще трябва да бъдат съобразени и със ЗУТ по отношение разстоянието между тях. Депутатите предвидиха обаче за зоните, които са от значение за възприятие на планината, строителството на Околовръстното шосе да не е по-високо от 75 м, а извън него - от 15 м. В останалите части на града се позволяват сгради и до 125 м. С други текстове за пръв път се въвежда понятието \"междублоково пространство\", регламентират се точно и местата на озеленените обществени площи. Промените разписват и мерки за облекчаване на административната тежест. Например, премахват се ограниченията за площ и лице на УПИ (урегулиран поземлен имот) в зоните за ниско жилищно застрояване. Предвидени са и промени в закона за териториалното деление на Столичната община с цел конкретизиране границите между районите \"Витоша\" и \"Панчарево\", и \"Люлин\", \"Овча купел\" и Банкя. Христо Проданов (\"БСП за България\") отбеляза, че „според европейските регламенти и изисквания на една кокошка, за да се чувства щастлива и свободна, са ѝ необходими четири квадратни метра. Мисля, че в последните години на един софиянец започна да му се полага по-малко отколкото на една свободна и щастлива кокошка в ЕС“, коментира той. „Така че наистина трябва да се замислим и да направим конкретни стъпки за решаване поне отчасти на проблемите“, призова Проданов. Ако гласувам \"за\", това означава ли, че ще решим проблема с небостъргача в „Стрелбище“, попита той. Александър Ненков от ГЕРБ обясни, че законопроектът има за цел да каже къде могат да се строят високи сгради и къде не могат. Според него София се развива балансирано. „Колкото по-бързо приемем закона и го усъвършенстваме, толкова по-вероятно е такива проекти, които споменахте, да не се случат по начина, по който се предлагат“, коментира Ненков, но отбеляза, че не може да се спре инвестиционният интерес. Председателят на парламентарната комисия по регионална политика, благоустройство и местно самоуправление Искрен Веселинов от \"Обединени патриоти\" коментира, че решението за обособяване на специални зони за високо строителство е една добра идея. Той добави, че между първо и второ четене ще предложат промени в закона относно новите правомощия на главния архитект и районирането.", "date": "2018.01.11", "title": "ОГРАНИЧЕНИЕ! Сградите в центъра на София - високи до 50 метра"}
{"url": "http://pik.bg/%D0%BF%D0%BE%D0%B3%D1%80%D0%B5%D0%B1%D0%B0%D1%85%D0%B0-23-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BB%D0%B8%D0%BB%D0%B8%D1%8F-%D0%BA%D0%BE%D1%8F%D1%82%D0%BE-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D0%BA%D0%B5%D1%84%D0%B0%D0%BB%D0%BE%D0%BD%D0%B8%D1%8F-%D1%81%D0%BB%D0%B5%D0%B4-%D1%81%D0%B0%D1%82%D0%B0%D0%BD%D0%B8%D0%BD%D1%81%D0%BA%D0%B8-%D1%80%D0%B8%D1%82%D1%83%D0%B0%D0%BB-news718840.html", "text": "В изключително тесен семеен кръг е била изпратена до последния си дом намерената убита на гръцкия остров Кефалония 23-годишна сливналийка Лилия Ботушева. От личната страница на момичето, което е издъхнало преди полунощ на 30 декември м.г. с прерязани вени в частна вила, баща й - бившият рейнджър в Камбоджа Христо Ботушев, написа на 11 януари: „Умоляваме, Приятелите, близките и роднините на Лили, Моля, Запазете спомена за Слънчевия лъч, каквото беше тя! Земята ще вземе тленното.. Душата й сигурно вече Бог е приел. Той единствен знае Истината и има правото да е Съдник.. Погребението ще бъде в най-тесен семеен кръг“. Ботушев е добавил, че след уреждане на административните формалности ще бъдат деактивирани няколко фейсбук групи, ползвани за издирване на момичето през миналата година, когато Лили беше в неизвестност месеци наред, съобщава \"Монитор\". Смъртта на Лилия Ботушева предизвика множество репортажи в гръцките медии, които се надпреварваха да съобщават, че тя е загинала при изпълнение на сатанински ритуал. В съседната стая на вилата беше открит трупът на 30-годишният немски гражданин Торстен Фохман, който е починал от удар с нож в гърдите. В хода на разследването е станало ясно, че Фохман преди да сложи край на живота си е оставил съобщение на бившата си съпруга. Предполага се, че той е изпаднал в ужас след като не е успял да спре кръвта от прерязаните вени на Лилия и е взел крайното решение. Близки на Ботушева, която е била студентка по икономика в университета на немския град Ерфрут, категорично отхвърлиха твърденията за някакви нейни връзки със сатанински секти. По думите им най-вероятно момичето е било примамено в Гърция от бившия си приятел. Разпространените снимки от профила й във Фейсбук, на която тя е захапала медальон във формата на пентаграм и кръвта по лицето й всъщност били правени по време на парти за Хелоуин. Часът и мястото на погребението останаха неизвестни за медиите по молба на Христо Ботушев, който преди да замине за Германия с другия си син Мартин е работел в сливенската областна администрация. Последният пост на профилната страница на Ботушева във Фейсбук е рап баладата на Сане The Void, качен е от нейна съученичка с думите: „Ти и аз си знаем, нали така…“.", "date": "2018.01.11", "title": "Погребаха 23-годишната Лилия, която издъхна в Кефалония след сатанински ритуал"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BC%D0%BB%D0%B0%D0%B4%D0%B5%D0%B6%D0%B8-%D0%BF%D0%B0%D0%B4%D0%BD%D0%B0%D1%85%D0%B0-%D1%81-%D0%BA%D0%BE%D0%BB%D0%B0-%D0%B2-%D0%BF%D1%80%D0%BE%D0%BF%D0%B0%D1%81%D1%82-%D0%BA%D1%80%D0%B0%D0%B9-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news718836.html", "text": "Тежък пътен инцидент стана тази вечер в местността Кръста над Благоевград. Ученици паднаха в пропаст след катастрофа по пътя по време на гонка, съобщава Би Ти Ви. Дванайсетокласниците не успели да вземат завой и полетели в пропастта. Шофьор, пътуващ в колата пред тях, видял в огледалото инцидента и подал сигнал на 112. Двамата младежи са транспортирани в болница. Единият е с травма на главата. Няма опасност за живота им. Правят опити колата да бъде извадена от пропастта. Шофьорът не е употребил алкохол.", "date": "2018.01.11", "title": "ТЕЖЪК ИНЦИДЕНТ! Младежи паднаха с кола в пропаст край Благоевград"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BB%D0%B8%D0%BB%D0%B8-%D0%BA%D0%BB%D1%8E%D0%BA%D0%B0%D1%80%D0%BA%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BC%D0%B0%D1%84%D0%B8%D1%8F%D1%82%D0%B0-%D1%81-%D0%B1%D0%B5%D0%BB%D0%B8-%D0%BF%D1%80%D0%B5%D1%81%D1%82%D0%B8%D0%BB%D0%BA%D0%B8-%D0%BE%D0%B3%D1%80%D0%B0%D0%B1%D0%B8%D0%BB%D0%B8-%D1%8F-%D1%81-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%BE%D0%B2%D0%B5-news718791.html", "text": "Наскоро стана ясно, че Лиляна Ангелова, известна повече като Лили Клюкарката, очаква дете от своя приятел - ресторантьора Станислав Костов. Лили е в четвъртия месец, но е забременяла след куп перипетии. \"Бременността ми беше едновременно очаквана и в същото време изненадваща. Очаквана, защото със Станислав правим опити от две години да имаме дете. Имам включително и един неуспешен опит за инвитро. Тази бременност обаче е напълно естествена и за нея дължа огромна благодарност на пловдивската лекарка Добринка Петрова. Оказа се, че имам инсулинова резистентност, което се открива с един елементарен тест. Но въпреки, че две години обикалям най-прехвалените столични клиники, никой от светилата не се сети да ми направи подобен тест. Истината е, че гледаха на мен като на ходещ банкомат\", разкри шокиращи детайли за мафията с бели престилки Лили. Пловдивската специалиста направила обстоен преглед на Ангелова и се произнесла, че няма никакъв проблем да забременее по естествен път. Назначила й хранителен режим без въглехидрати и плодова захар. Лили започнала да пие лекарства, които влияят на нивото на инсулина. \"И на втория месец забременях. Хапчетата струваха 10 лева, а в същото време съм дала хиляди за инвитро процедури. Надявам се в България да има повече лекари като нея, отдадени по този начин на професията си. Също се надявам това изследване да стане задължително за всички бременни, защото в крайна сметка може би има много други жени, които не знаят че имат подобен проблем\", споделя още участничката в \"Биг Брадър\" пред \"Трафикнюз\". Лили очаква своята рожба в началото на юли под знака на Рак. Докато очаква радостния момент, Ангелова се е съсредоточила върху козметичната линия, която предстои да пусне. Освен това смятам да създам мой собствен влог с видеоклипове със различни съвети, с които да помагам и на други майки. Аз съм завършила холистична медицина и смятам, че мога да бъда много полезна със съвети за хранене, за възстановване след раждане, за грижа за кожата, за отглеждане на детето. Също така и с препоръки за това как да се облича една майка. В крайна сметка бременността не е диагноза , а естествено състояние на жената\", казва още риалити героинята.", "date": "2018.01.11", "title": "СКАНДАЛ! Лили Клюкарката разкри мафията с бели престилки: Ограбили я с десетки хиляди левове за ин витро"}
{"url": "http://pik.bg/%D0%B2%D1%8A%D0%B7%D1%82%D0%BE%D1%80%D0%B3-%D0%B8-%D1%80%D0%B5%D1%81%D0%BF%D0%B5%D0%BA%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%BB%D0%B5%D0%B4-%D1%80%D0%B5%D1%87%D1%82%D0%B0-%D0%BD%D0%B0-%D1%82%D1%83%D1%81%D0%BA-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-news718844.html", "text": "Възторг заля социалните мрежи след емоционалната реч на Доналд Туск. Председателят на Европейския съвет изнесе изцяло на български език речта си за старта на европредседателството ни. А положителните реакции в интернет не закъсняха. Най-честите коментари са: \"Браво!\", \"Адмирации!\" и \"Уважение!\". \"Аз като българин настръхнах от речта на Доналд Туск!!!\", пише потребител. \"Доналд Туск обра овациите, след като изнесе реч на български и цитира поета Иван Вазов\", пише Дженифър Ранкин от британския в. \"Гардиън\". Доналд Туск започна речта си със стихотворението \"Отечество любезно, как хубаво си ти\" на Иван Вазов. Европейският лидер спомена и имената на Христо Стоичков и Захари Бахаров. И нарече българите \"потомци на Спартак\", \"наследници на най-старата държава в Европа\" и воини, които никога не са изгубили бойно знаме в битка.", "date": "2018.01.11", "title": "Възторг и респект в мрежата след речта на Туск на български"}
{"url": "http://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%BD%D1%84%D1%81%D0%B1-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D1%88%D0%B5%D1%81%D1%82%D0%B2%D0%B8%D0%B5%D1%82%D0%BE-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7-news718841.html", "text": "Вицепремиерът Валери Симеонов и народните представители от НФСБ в групата на Обединени патриоти се включиха в шествието в защита на планинския туризъм тази вечер. Шествието на хората от Банско се вля пред храм-паметника „Александър Невски“ сред дошлите да ги подкрепят хора от различни краища на страната. Близо 5 хиляди души заявиха в шествието своята подкрепа за развитието на планинския туризъм. „Благодаря за това, че бях поканен от организаторите на това велико събитие. Велико – защото София видя силата на Пирин, силата на обединените българи от всички краища на страната, които са дошли, за да защитят своите интереси“, заяви пред събралите се пред „Александър Невски“ вицепремиерът Валери Симеонов. „От името на правителството искам да ви уверя, че това е само първата крачка към решаването на тежките проблеми, свързани със зверските ограничения за развитието на планинския туризъм. Следват решаването на казуса с Витоша, разработването на туризма и курортите в Родопите, Пловдивско, в Стара планина и на всички тези места, с които България може да се гордее и да привлича многобройни туристи“, каза още Валери Симеонов. „Аз съм тук, за да заявя отново от името на коалиционното правителство на ГЕРБ и Обединени патриоти, че времето на големите обещания свърши, времето на големите приказки свърши – дойде времето на действията. Разчитаме на вашата подкрепа. Знайте, че вашето бъдеще,вашият поминък са във ваши ръце. Отстоявайте докрай своите интереси и ние винаги ще бъдем зад вас“, заключи вицепремиерът Валери Симеонов.", "date": "2018.01.11", "title": "Валери Симеонов и депутатите от НФСБ се включиха в шествието за защита на планинския туризъм"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D0%B4%D0%B8%D0%B0%D0%B1%D0%B5%D1%82%D1%8A%D1%82-%D0%BD%D0%B0-%D0%BA%D0%BE%D1%81%D1%82%D0%B8%D1%82%D0%B5-news718709.html", "text": "Костите на диабетик с 10-годишен „стаж“ се чупят 2-3 пъти по-често и по-лесно от костите на здрав човек на същата възраст. При диабет тип 1, който се лекува с инсулин, костите изтъняват и също се чупят, но инсулинът донякъде запазва здравината им. Повишената кръвна захар си взаимодейства с костната съединителна тъкан. Колагеновите нишки в нея се свързват с глюкозни молекули и от това губят еластичността си. Стават твърди, но крехки, обясняват лекарите. При тежък диабет се стесняват кръвоносните съдове и възникват проблеми с мозъка, сърцето, краката. Това засяга и костите, където също има кръвоносни съдове. Когато те се стеснят, за да се храни костта, тя образува нови кръвоносни съдове (ангиогенеза), но на неподходящо място и това рязко намалява здравината ѝ. Диабетът уврежда и бъбреците, които активират витамин Д и нивото му в кръвта спада. Тогава не може да се всмуква калций от червата и резултатът е пак, че костите изтъняват. Ако диабетикът е пълен, се разраства мастната тъкан в костите. В тях, освен червен, има и жълт костен мозък, който представлява мастни клетки. Когато те се увеличат, мачкат и притискат костта и тя атрофира. Някои лекарства за диабет водят до напълняване и до увеличаване на мастните клетки, освен подкожно, и в костите. Дават се на пациенти, застрашени от остеопороза. Това обаче увеличава риска от падане и фрактури. Болният трябва да контролира диабета, за да избегне усложненията му. В това успяват едва 10%, защото обикновено се назначава тежка диета, която малцина имат волята да спазват.", "date": "2018.01.11", "title": "ОПАСНО! Ето какво причинява диабетът на костите"}
{"url": "http://pik.bg/%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%82%D0%B5%D1%80%D0%BE%D1%80-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%82%D0%BE%D1%80%D0%BC%D0%BE%D0%B7%D0%B5%D0%BD-%D0%BE%D1%82-%D1%84%D1%83%D1%82%D0%B1%D0%BE%D0%BB%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0-news718806.html", "text": "Шефката на федерацията по художествена гимнастика Илиана Раева е бясна на шоумена на Слави Трифонов заради забавните скечове във вечерното предаване. Съпругът й Наско Сираков, който напира отново да стане шеф на БФС, е обект на пиперливи шеги, а артистичният сценарист Иво Сиромахов често се превъплъщава в неговия образ. След всеки скеч, в който главен герой е легендата на Левски, Илиана телефонирала на Дългия и му се карала. \"Слави, прекаляваш вече!\", кастрила го бившото златно момиче на Нешка Робева. За гневните изблици на Раева призна в едно от последните издания на шоуто и самият водещ. Обикновено Слави не споделя подобни лични момента със зрителите, но явно обажданията на Раева са му дошли в повече. Притеснената съпруга не спирала да държи сметка на водещия за накърнения имидж на футболната легенда. Звъняла и на Сиромахов, който има тапия за актьор от НАТФИЗ, затова брилянтно влиза в образа на Сираков. \"След като пусна скеч с Наско в предаването и тя ми звъни. И сега пак ще ми се обади и ще ми говори един час\", оплака се пред зрителите на Би Ти Ви Трифонов. Последната шега на гърба на Наско бе в актьорската вечер в понеделник. Сиромахов за пореден път влезе в ролята на героя от САЩ'94, като лансира на шега идеята българският футбол да бъде закрит, стадионите да станат зеленчукови градини, а играчите да бъдат оставени на спокойствие да танцуват по чалготеките.", "date": "2018.01.11", "title": "ТЕЛЕФОНЕН ТЕРОР! Слави Трифонов тормозен от футболна съпруга"}
{"url": "http://pik.bg/%D0%B5%D0%BD%D0%B4%D0%B6%D0%B8-%D0%BA%D0%B0%D1%81%D0%B0%D0%B1%D0%B8%D0%B5-%D0%BC%D0%B8%D1%81%D0%BB%D0%B8-%D0%B7%D0%B0-%D1%80%D0%B0%D0%B7%D0%B2%D0%BE%D0%B4-%D0%BB%D0%B8%D0%B2%D0%B0%D0%BD%D1%81%D0%BA%D0%B8%D1%8F%D1%82-%D0%B9-%D1%81%D1%8A%D0%BF%D1%80%D1%83%D0%B3-%D0%BA%D1%80%D1%8A%D1%88%D0%BA%D0%B0-%D1%81-20-%D0%B3%D0%BE%D0%B4%D0%B8%D1%88%D0%BD%D0%B8-%D0%B7%D0%BB%D0%B0%D1%82%D0%BE%D1%82%D1%8A%D1%80%D1%81%D0%B0%D1%87%D0%BA%D0%B8-news718804.html", "text": "Диетоложката на звездите Енджи Касабие мисли за развод. Причината е, че съпругът й Рабия Ел Зейн изневерява под път и над път. Атлетичният ливанец с висок тестостерон не се задоволява със сексапилната си жена и редовно бръмчи по \"крехко агнешко\". Последната издънка на \"Мистър Ливан\" 2014 е от началото на януари, когато мачото си харесал 20-годишна хостеса в известен нощен клуб в София. Без да се свени, че е женен, Рабия започнал настойчиво да омайва силиконовата девойка и в социалните мрежи и резултатът не закъснял - нашенката не му мислила много и бързо му се отдала, разказаха от обкръжението на Енджи. \"Мистър Ливан 2014\" предпочитал момичета около 20 години. Съпругът на риалити звездата от последния \"ВИП Брадър\" се възползвал от всяко нейно отсъствие, за да \"кривне\" с някоя тунингована златотърсачка. От обкръжението му издават, че Рабих си падал по руси девойки с големи гърди, много ботокс в устните и всевъзможни подобрения, точно както жена му, която е лягала под ножа вече 4-5 пъти, твърди седмичник. Палавникът не просто е най-красивият мъж в Ливан, но и е журналист в „Ал Джазира”, модел, продуцент и един от любимците на ливанската публика.", "date": "2018.01.11", "title": "Енджи Касабие мисли за развод! Ливанският й съпруг кръшка с 20-годишни златотърсачки"}
{"url": "http://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-500-%D0%BA%D1%83%D1%82%D0%B8%D0%B8-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%BD%D0%B8-%D1%86%D0%B8%D0%B3%D0%B0%D1%80%D0%B8-news718756.html", "text": "бщо 690 контрабандни кутии с цигари иззеха митническите и гранични служители на ГКПП „Лесово“ при две отделни проверки, съобщават от Агенция „Митници“ 500 кутии от цигарите без български акцизен бандерол са открити във фабрични кухини, напъхани под седалките на автобус с българска регистрация, който е пристигнал на пункта в 00:20 ч. от на 10 януари от Турция. Шофьорът и всички пътници в автобуса са заявили, че не пренасят стоки, валута или валутни ценности за деклариране. Проверката обаче показала точно обратното. Впоследствие един от пътниците – М.Д., българин, признал, че кутиите са негови. При втората проверка – този път в шофьорската кабина на камион, управляван от турски гражданин, митничарите намерили още 190 кутии с контрабандни цигари. Срещу двамата провинили се са съставени актове по Закона за митниците.", "date": "2018.01.11", "title": "Заловиха 500 кутии контрабандни цигари"}
{"url": "http://pik.bg/%D0%B1%D0%BB%D0%B8%D0%B7%D0%BE-%D0%B3%D0%BE%D0%B4%D0%B8%D0%BD%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%82%D0%BE%D0%B7%D0%B8-%D0%BC%D0%BB%D0%B0%D0%B4-%D0%BC%D1%8A%D0%B6---%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D0%B3%D0%BE-%D1%81%D0%BD%D0%B8%D0%BC%D0%BA%D0%B0-news718801.html", "text": "Мъжът е на 23 години и е в неизвестност от 21 май миналата година. Тогава, около 21:00 часа, той е напуснал дома си, съобщиха от МВР. Деян Вутов е с ръст около 180 см., нормално атлетично телосложение, къса черна коса, продълговато лице, черни очи. Умоляват се гражданите, които имат информация за местонахождението на издирвания мъж да я съобщят на тел. 112, в най-близкото поделение на МВР или на тел. 02982-51-58; 02982-51-61. Анонимността им е гарантирана. Областната дирекция на МВР- София търси съдействие във връзка с установяване местонахождението на Деян Николаев Вутов от Ботевград.", "date": "2018.01.11", "title": "Близо година издирват този млад мъж - виждали ли сте го (СНИМКА)"}
{"url": "http://pik.bg/%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B2-%D0%BE%D0%BF%D0%B0%D1%81%D0%BD%D0%B0-%D0%B3%D0%BE%D0%BD%D0%BA%D0%B0-%D0%B2-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE-news718818.html", "text": "В разстояние на 30 км полицаи от Стара Загора гониха затворник, който бил пуснат в отпуск, но се опитвал да прикрие кражба на ВиК части. Те били задигнати от работилница на затвора в града. 31-годишният мъж скрил „плячката” в багажника на автомобил. Когато преследването започнало, лишеният от свобода дори блъснал с колата си патрулката, нанасяйки й сериозни щети. При гонката навлязъл в насрещното платно за движение на булевард в Стара Загора и ударил няколко паркирани автомобила. След това се отправил към село Сливито. Полицейските екипи го залавят, когато колата му аварира на черен път. Мъжът излежавал присъда в старозагорския затвор за шофиране в нетрезво състояние при лек режим. Униформените тръгнали по петите му, след като той бил забелязан да се качва в автомобил с английска регистрация, въпреки че е с отнета книжка, съобщава Нова телевизия. По случая е образувано досъдебно производство, като е отменено излежаването на присъдата при общ режим.", "date": "2018.01.11", "title": "КАТО НА КИНО! Полицаи и затворник в опасна гонка в Старозагорско"}
{"url": "http://pik.bg/%D0%B5%D0%BA%D0%BE%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BE%D0%B4%D0%BE%D0%B1%D1%80%D0%B8-%D0%BE%D1%86%D0%B5%D0%BD%D0%BA%D0%B0%D1%82%D0%B0-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D1%80%D1%83%D1%81%D0%B5-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news718808.html", "text": "Висшият експертен екологичен съвет при МОСВ предлага на министъра на околната среда и водите да издаде решение по оценка на въздействието върху околната среда (ОВОС) заодобряване на инвестиционното предложение за „Автомагистрала „Русе – Велико Търново“. На заседанието днес беше разгледан предложеният комбиниран вариант с изпълнение на габарит А27, предложен от Агенцията „Пътна инфраструктура“ (АПИ). При вземане на решението съветът се е съобразил с документацията по ОВОС, получените становища в хода на процедурата, резултатите от общественото обсъждане, постъпилите предложения и становищата на възложителя по тях. С решението по ОВОС са предложени условия и мерки за предотвратяване, намаляване или възможно най-пълно отстраняване на предполагаеми неблагоприятни въздействия върху околната среда за различните етапи на реализация на инвестиционното предложение. В доклада за ОВОС е разгледано съществуващото състояние на компонентите и факторите на околната среда и са оценени евентуалните въздействия от изграждането на автомагистралата при различните варианти на трасето. Всички условия и мерки са задължителни за изпълнение от страна на възложителя АПИ и подлежат на контрол. Процедурата по ОВОС е започнала в МОСВ  през февруари 2016 г. Уведомено е засегнатото население и са направени консултации за определяне на обхвата, съдържанието и формата на доклада за ОВОС. Проведени са срещи за обществено обсъждане на документацията по ОВОС в общините Русе, Иваново, Две могили, Борово, Ценово, Бяла, Полски Тръмбеш, Павликени, Велико Търново, Горна Оряховица. За запознаване на засегнатата общественост е осигурен най-малко 30-дневен достъп до доклада за ОВОС и приложенията към него.", "date": "2018.01.11", "title": "Екоминистерството одобри оценката за магистралата Русе-Велико Търново"}
{"url": "http://pik.bg/%D0%B5%D1%81%D0%BF%D0%B0%D0%BD%D1%8C%D0%BE%D0%BB-%D0%BE%D0%B1%D1%8A%D1%80%D0%BD%D0%B0-%D0%BD%D0%B5%D1%89%D0%B0%D1%82%D0%B0-%D0%B2-%D1%81%D0%B2%D0%BE%D1%8F-%D0%BF%D0%BE%D0%BB%D0%B7%D0%B0-%D0%B2-%D1%80%D0%B5%D0%B2%D0%B0%D0%BD%D1%88%D0%B0-news718847.html", "text": "Отборът на Еспаньол стана поредният участник на 1/4-финал за Купата на Испания. Тази вечер каталунците успяха да обърнат нещата в своя полза в реванша с Леванте във Валенсия. Те бяха загубили първата среща у дома с 1:2, но днес се наложиха с 2:0 и с общ резултат 3:2 се добраха до следващата фаза на надпреварата. Лео Баптищао откри резултата за гостите в 14-ата минута, когато получи прекрасен пас зад защитата, напредна необезпокояван и технично копна топката над плонжа на вратаря. В 34-ата минута Еспаньол стигна и до толкова ценния втори гол, който буквално бе подарен от съперника, предава Спортал. Хосе Мануел Хурадо центрира в наказателното поле, където защитник на Леванте много нескопосано опита да изчисти топката, но я прати в краката на Кампаня, за когото остана да я вкара отблизо във вратата за 0:2. Въпреки усилията на домакините, те така и не успяха да намерят пътя към вратата на съперника и така Еспаньол се класира напред, а Леванте приключва участието си на тази фаза.", "date": "2018.01.11", "title": "Еспаньол обърна нещата в своя полза в реванша"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B0%D0%BD%D0%B4%D1%80%D0%B5%D0%B9-%D1%80%D0%B0%D0%B9%D1%87%D0%B5%D0%B2-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B0-%D0%BE%D1%86%D0%B5%D0%BD%D0%BA%D0%B0-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%B5-news718821.html", "text": "Българинът мисли две неща. Първо - ще се изложим ли. Второ - ще изкярим ли. Това заяви пред БНТ социологът Андрей Райчев, коментирайки социологическо проучване, засягащо нагласите на българите спярмо започващото европредседателство. Той допълни, че Бойко Борисов успя да направи огромна крачка за Балканите - ползвайки всичките противоречия в Европа. \"Невероятно е, че и Ципрас, и сърбинът, и македонецът пристигат тук. Америка и Англия имаха две политики към Балканите, а сега за пръв път уникално мненията им съвпаднаха - заради Турция. Ето защо стабилността на Балканите вече не е просто тема, а тема за стабилността на границата на Европа\", коментира социологът. \"Борисов постигна уникални отношения с Ердоган преди европредседателството. Но има две възможни неща - какво ще спечели България от европредседателството? Едното е - Шенген, което е важно, но не много изгодно. Шенген ни пази от емигрантска вълна, но в момента няма такава. Голямото, реалният подход - там, където трябва да падаме за дузпа - Еврозоната, влизането в еврочакалнята\", отбеляза Райчев.", "date": "2018.01.11", "title": "ЕКСКЛУЗИВНО! Андрей Райчев с изключителна оценка за Борисов: Постигна уникални отношения с Ердоган и направи огромна крачка за Балканите "}
{"url": "http://pik.bg/%D0%BF%D0%BB%D0%BE%D0%B2%D0%B4%D0%B8%D0%B2-%D0%B5-%D0%BF%D1%80%D0%B5%D0%B4-%D0%B3%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-news718778.html", "text": "Регионалната здравна инспекция (РЗИ) в Пловдив обяви предепидемична обстановка в областта заради завишаване броя на заболелите от остри респираторни заболявания. С писмо до кмета на Пловдив, РЗОК и общопрактикуващите лекари инспекцията съобщава, че от началото на тази година в Пловдивска област е завишена заболеваемостта от заболявания с грипни симптоми. Към момента болните в региона са 121,71 на хиляда при средно за страната 118,88. По данни на специалистите най-много са засегнати децата до 14 години. В тази връзка от РЗИ препоръчват, за ограничаване на заболеваемостта, да се преустановят плановите консултации на бременни и кърмачета, профилактичните прегледи и имунизации, свижданията в здравните заведения, а в детските и учебни заведения да се въведе дезинфекционен режим и често проветряване. При регистриране на множество случаи на остри респираторни заболявания с грипоподобна картина от РЗИ съветват веднага да се информира инспекцията, а болните да се обслужват по домовете им.", "date": "2018.01.11", "title": "Пловдив е пред грипна епидемия"}
{"url": "http://pik.bg/%D0%B0%D0%BB%D0%B5%D0%BD-%D0%B4%D0%B5%D0%BB%D0%BE%D0%BD-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B0-%D1%82%D0%BE%D0%B7%D0%B8-%D1%81%D0%B2%D1%8F%D1%82-%D0%B1%D0%B5%D0%B7-%D0%B4%D0%B0-%D0%BC%D0%B8-%D0%B5-%D0%BC%D1%8A%D1%87%D0%BD%D0%BE-%D0%B7%D0%B0-%D0%BD%D0%B5%D0%B3%D0%BE-news718781.html", "text": "Един от най-известните френски актьори - Ален Делон , твърди, че ще напусне този свят без съжаление в интервю пред списание \"Пари мач\" във връзка с шестдесетата годишнина от началото на неговата кариера, съобщава Франс прес. \"Животът не ми носи кой знае какво. Всичко съм видял, всичко съм изпитал. Но най вече мразя сегашната епоха . Повръща ми се от нея!\", обяснява 82-годишният екранен идол, цитиран от БТА. \"Има създания, които наистина мразя. В сичко е фалш, всичко е подменено . Няма уважение към дадената дума. Важни са само парите. По цял ден чуваме за престъпления. Знам, че ще напусна този свят, без да ми е мъчно за него!\" В интервюто актьорът разказва за кариерата си, за трудните отношения със семейството му , за жените, които е обичал и за приятелите, които е изгубил . \" Не казвам, че нямам кандидатки . Те са десетина, но нито една от тях не ми допада, за да приключа с нея живота си. Бих могъл да се оженя за жена, която е готова да ме придружи до края на дните ми!\" \"Почти всички починаха!\", тъгува Делон, който особено тежко понесе загубата на Мирей Дарк , с която споделяше живота си през 70-те години на миналия век. Запитан за мястото на жените в сегашния му живот, актьорът сподели, че още не е открил партньорка.", "date": "2018.01.11", "title": "Ален Делон: Ще напусна този свят, без да ми е мъчно за него!"}
{"url": "http://pik.bg/%D0%B4%D0%BE-%D1%8E%D0%BD%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BC%D0%B5-%D0%B7%D0%B0-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-news718777.html", "text": "До месец юни тази година се очаква страната ни да кандидатства за присъединяване към Европейския валутен механизъм - ERM 2, като предварителна стъпка към присъединяването ни към Еврозоната. Това заяви министърът на финансите Владислав Горанов, цитиран от Ройтерс. \"Готови сме да подадем официална молба, дори ако не сме убедени, че отговорът ще бъде \"да\", каза Горанов пред чуждестранни кореспонденти в София. \"Кандидатстването показва нашата готовност да се интегрираме в структурите на Съюза. Ако отговорът е негативен, това ще ни покаже какво да направим, за да стигнем целта си\", каза той. Министърът бе категоричен, че България не може да представлява риск за Еврозоната, добавяйки, че левът и еврото са обвързани с валутен борд вече 20 години, а икономиката ни има здрави основи. Представител на Европейския съюз заяви, че подкрепя страната ни като кандидат за зоната на еврото, но изрази опасения, че не всички 19 страни членки подкрепят България в нейното решение. Според Ройтерс няма да има решение за приемането ни към Европейския валутен механизъм преди Германия да сформира правителство.", "date": "2018.01.11", "title": "До юни кандидатстваме за чакалнята на Еврозоната"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-news718776.html", "text": "В централната градска част на столицата няма да се разрешава строеж на сгради по-високи от 50 метра, реши парламентът с гласуваните на първо четене промени в Закона за устройството и застрояването на Столичната община. Промените бяха приети със 109 гласа \"за\", 2 \"против\" и 11 въздържали се. Въвежда се понятие за \"територия на много високо строителство\", с което небостъргачи ще могат да се изграждат двустранно на Околовръстен път при ж.к. \"Люлин\" и бул.\"Цариградско шосе\"- от кръстовището на 7-ми км до р. Искър. Независимо от зоната, в която попадат, високите сгради ще трябва да бъдат съобразени и със ЗУТ по отношение разстоянието между тях. Депутатите предвидиха обаче за зоните, които са от значение за възприятие на планината, строителството на Околовръстното шосе да не е по-високо от 75 м, а извън него - от 15 м. В останалите части на града се позволяват сгради и до 125 м. С други текстове за пръв път се въвежда понятието \"междублоково пространство\", регламентират се точно и местата на озеленените обществени площи. Промените разписват и мерки за облекчаване на административната тежест. Например, премахват се ограниченията за площ и лице на УПИ /урегулиран поземлен имот/ в зоните за ниско жилищно застрояване. Предвидени са и промени в закона за териториалното деление на Столичната община с цел конкретизиране границите между районите \"Витоша\" и \"Панчарево\", и \"Люлин\", \"Овча купел\" и Банкя. Христо Проданов /\"БСП за България\"/ отбеляза, че според европейските регламенти и изисквания на една кокошка, за да се чувства щастлива и свободна, са й необходими четири квадратни метра. Мисля, че в последните години на един софиянец започна да му се полага по-малко отколкото на една свободна и щастлива кокошка в ЕС, коментира той. Така че наистина трябва да се замислим и да направим конкретни стъпки за решаване поне отчасти на проблемите, призова Проданов. Ако гласувам \"за\", това означава ли, че ще решим проблема с небостъргача в \"Стрелбище\", попита той. Александър Ненков /ГЕРБ/ обясни, че законопроектът има за цел да каже къде могат да се строят високи сгради и къде не могат. Според него София се развива балансирано. Колкото по-бързо приемем закона и го усъвършенстваме, толкова по-вероятно е такива проекти, които споменахте, да не се случат по начина, по който се предлагат, коментира Ненков, но отбеляза, че не може да се спре инвестиционният интерес. Председателят на парламентарната комисия по регионална политика, благоустройство и местно самоуправление Искрен Веселинов /\"Обединени патриоти\"/ коментира, че решението за обособяване на специални зони за високо строителство е една добра идея. Той добави, че между първо и второ четене ще предложат промени в закона относно новите правомощия на главния архитект и районирането, пише БТА.", "date": "2018.01.11", "title": "Депутатите забраниха небостъргачите в центъра на София"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%BB-%D1%81-%D1%80%D0%B0%D0%B1%D0%BE%D1%82%D0%BD%D0%B8%D0%BA-%D0%BD%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BE%D1%82-%D0%BA%D0%BE%D0%B9%D1%82%D0%BE-%D0%B5-%D1%81%D1%82%D1%80%D0%B5%D0%BB%D1%8F%D0%BB-news718834.html", "text": "Все още няма следа от убиеца на бизнесмена Петър Христов, който беше показно разстрелян в началото на седмицата. В понеделник около 8 ч. сутринта убиецът е влязъл в строежа до сградата, до която беше убит Христов. Стрелецът е нагласил дъски до прозореца, вероятно за да не се вижда какво прави вътре. След това от маса започва стрелбата през предварително счупено стъкло, съобщава Би Ти Ви. Изстреляни са 8 куршума към Христов. Стрелецът се разминава с работник на строежа. „Беше с тъмни дрехи, спортно облечен, с раница на гърба, с ръкавици, маска, качулка. Той си прескочи като нинджа и избяга”, разказа той. Според неофициални източници в момента текат разпити на хора, свързани с фирмите и имотите на Петър Христов във великотърновския район, както и на лица от кръга на „Наглите” и „Килърите”.", "date": "2018.01.11", "title": " РАЗКРИТИЕ! Убиецът на Петър Христов се разминал с работник на строежа, от който е стрелял"}
{"url": "http://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%D0%B2-%D0%BF%D1%80%D0%BE%D0%B5%D0%BA%D1%82%D0%BE%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-news718783.html", "text": "Основният стратегически приоритет в проектобюджета на Столична община е подобряване качеството на въздуха. Това каза за Радио „Фокус“ кметът на София Йорданка Фандъкова. Тя коментира още, че през последните години заедно с Министерството на околната среда и водите са предприети редица мерки за ограничаване на замърсяването на въздуха. „Столичната общини вече изпълнява втора актуализирана програма за качеството на атмосферния въздух до 2020 година. Във връзка с обявената от МОСВ процедура за кандидатстване за актуализация на програмите, през тази година, Столична община ще подготви проектно предложение по Оперативна програма „Околна среда“ 2014-2020, като ще кандидатстваме, а по хоризонта на новата програма, който ще бъде 2021 – 2026 година ще се възползваме максимално от всички възможности, за да можем да подкрепим нашите усилия и да ги координираме и концентрираме в посока подобряване качеството на въздуха. Подготвихме актуална карта за начина на отопление на домакинствата във всички райони на София, за да може да се планират мерки спрямо спецификата на отделните квартали. За тази карта се прави и актуално изследване. Това са важни моменти и ние ще се възползваме от всяка една възможност“, коментира Йорданка Фандъкова. Тя каза още, че в рамките на председателството са заложени форуми, които са от изключително значение за развитието на София и са в изпълнение на основните приоритети. Една от тези срещи е тази на министрите на околната среда, която ще се проведе от страна на Министерството на околната среда и водите. Тя уточни, че за срещата министър Димов е предложил да се включат кметовете - хората, които работят на терен и имат реални наблюдения върху това, какви мерки са приложими, които биха дали по-добър резултат за подобряване на околната среда.", "date": "2018.01.11", "title": "Фандъкова: Основният приоритет в проектобюджета на Столична община е подобряване качеството на въздуха"}
{"url": "http://pik.bg/%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D1%82%D0%BE%D1%80%D0%B0%D1%80%D0%BE%D0%B2%D0%B8-%D0%BD%D0%B0-%D1%81%D0%BA%D0%B8-%D0%B2-%D0%B1%D0%B0%D0%BD%D1%81%D0%BA%D0%BE-%D1%81%D0%BD%D0%B8%D0%BC%D0%BA%D0%B0-news718784.html", "text": "Фики си подари кратка ваканция в Банско в компанията на красивата си съпруга, Гюлджан и своето семейство. Няколко дни релакс сред красивата природа на зимния ни курорт, са му достатъчни да се зареди с положителна енергия и нови идеи. Изпълнителят сподели, че вече работи и по два нови проекта, а съвсем скоро ще снима и нов видеоклип, съобщават от \"Пайнер\". За Фики 2018 година е специална, защото е свързана с най-радостното събитие, което предстои за семейството му. \"Аз я очаквам с нетърпение, защото още в първите й месеци ще ми се случи най-хубавото събитие - ще ми се роди син! Пожелавам и на Вас 2018 г. да донесе много щастие, любов и сбъднати мечти! Бъдете живи и здрави!\", сподели той пред феновете си в социалната мрежа.", "date": "2018.01.11", "title": "Всичките Сторарови на ски в Банско (СНИМКА)"}
{"url": "http://pik.bg/%D1%81%D0%B5%D0%B2%D0%B8%D0%BB%D1%8F-%D0%B1%D0%B5%D0%B7-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D1%8E%D0%B6%D0%BD%D1%8F%D1%88%D0%BA%D0%B0%D1%82%D0%B0-%D0%B1%D0%B8%D1%82%D0%BA%D0%B0-news718848.html", "text": "Отборът на Севиля безпроблемно стигна до 1/4-финалите за Купата на краля след втора победа срещу Кадис. Тази вечер “Рамон Санчес Писхуан” видя успех с 2:1, с който общият резултат от двата мача достигна до 4:1. Висам Бен Йедер (32) и Хоакин Корея (54) бяха точни за тима на Винченцо Монтела. В 85-ата Алваро се разписа за другия андалуски тим, а в края същият можеше да донесе и изравняване след видимо отпускане в редиците на “бяло-червените”. Първото полувреме на “Санчес Писхуан” предложи много интересни моменти. Севилци владееха топката, но гостите от по-южната част на Андалусия създадоха две-три чудесни голови ситуации. В 17-ата минута Давид Барал прати топката някъде около сглобката след мощен шут от дъгата. В 25-ата Траоре беше изведен сам срещу вратаря, но предпочете изстрел в близкия ъгъл и не намери вратата, предава Спортал. В 32-ата домакините стигнаха до гол. Вратарят Янес се справи с първия шут, но при добавката Висам Бен Йедер прати кълбото в мрежата. В 45-ата стражът на гостите спаси след хубав удар на Евер Банега. В 54-ата севилци вкараха и втори гол и съвсем отчаяха своя опонент. Хоакин Корея се разписа с глава и направи 2:0. В 71-ата стражът на “жълтите” Рубен Янес направи страхотно двойно спасяване. Ритъмът на срещата поспадна, а гостите на свой ред имаха шанса да се разпишат. В 85-ата защитата на домакините подцени изритана напред топка, Серхио Рико понечи да излезе и беше наказан от Алваро, който хитро пусна топката над главата му - 2:1. Две минути по-късно Алваро преодоля Рико, но не успя да вкара от малък ъгъл. 1:0 Бен Йедер (32) 2:0 Хоакин Корея (54) 2:1 Алваро (85)", "date": "2018.01.11", "title": "Севиля без проблеми в южняшката битка"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D1%80%D0%B0%D1%82%D1%8F-%D0%B3%D0%B0%D0%BB%D0%B5%D0%B2%D0%B8-%D1%81%D1%8A%D0%B1%D1%80%D0%B0%D1%85%D0%B0-%D1%80%D0%BE%D0%B4%D0%B0%D1%82%D0%B0-%D0%BD%D0%B0-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D0%B1%D0%B0%D0%BD%D0%BA%D0%B5%D1%82-%D0%B2-%D1%81%D0%B0%D1%89-news715809.html", "text": "Чутовен купон са спретнали Братя Галеви в САЩ, където от няколко месеца се укриват от закона у нас, научи „Ретро” от близки до мафиотите в Дупница. Пламен и Ангел, които нямат родствена връзка, но се считат за повече от братя заради общия си бизнес за милиони, тази година имат много поводи за празнуване. Според нашите източници Галеви били повече от доволни, че за пореден път са успели да се измъкнат от родните власти, както и да напуснат Дубай и да се установят с нови самоличности като топбаровци в Америка. Двамата започват нов живот, след като през 2012 г. избягаха от България, за да не влязат в затвора. Галеви празнуват и наскоро сваленото у нас разследване срещу тях за организиране на престъпна група и фалшификация на документи. Оказва се, че делото е безславно приключило още през лятото и така няма никакви доказателства, че са изпрали едни над 35 млн. лв. По тази причина спецсъдът също е прекратил делото срещу тях, което окончателно оневинява бившите кандидат-депутати и феодали на Дупница. „Веднага щом научиха новината, поканиха всичките си близки в Америка. Къде се укриват там, не е ясно, всички пазят тайната им. Говореше се, че са станали защитени свидетели на американската служба за наркотиците ДЕА и така са получили нови самоличности и прикритие в САЩ. Не знаем дали ще се върнат, за тях е опасно да са тук, а и заместниците им се справят доста добре с въртенето на бизнеса и печеленето на още пачки. Независимо че физически не са в Дупница, целият град продължава да се страхува от тях. Новината за прекратеното дело е голям повод за празнуване. Разбрахме, че купонът е голям и има защо. След толкова години са успели да се измъкнат. И ето, никой не го знае това, но те излязоха чисти. Такава ни е съдебната система“, коментират отлично запознати с Галевите дела пред „Ретро”. Припомняме, че през 2012 г. на Пламен и Ангел бяха повдигнати обвинения за пране на 35,5 млн. лв. Двамата отнесоха присъди за рекет и трябваше да лежат в затвора по 5 години всеки, тъй като се намериха доказателства, че са изнудвали бизнесмена Пламен Миланов, за да им прехвърли половината от таксиметровата си фирма. В началото на миналата година същият бизнесмен и жена му Теодора Димитрова бяха открити мъртви в апартамент, а разследването установи тогава, че са починали вследствие на задушаване с газ. Окръжният съд в Кюстендил пък направи подарък на Галеви, като ги призна за невинни, Апелативният в София им даде по 7 години затвор, ВКС пък на Лозан Панов реши да им намали присъдите, като има даде едва по 2 години. Така, докато чакат решението на Темида, Галеви напуснаха страната и оттогава се укриват. Прокуратурата пък реши да им повдигне обвинение за пране на пари, рекет и участие в организирана престъпна група. Целта тогава беше да ги закове, като имало доказателства срещу тях за преводи на пари по сметки на осем фирми, теглени от различни хора и разплащания с офшорки на Сейшелите. Освен тях прокуратурата погва и Христина Ангелова, като започва проверка за пране на пари, през 2008 г. Цялата държавна машина се задейства, като полицаи, прокурори, следователи, митничари, данъчни и агенти на ДАНС нахлуха в автокъщи и офиси на Братя Галеви в Дупница, Перник и София. Пламен Галев и Ангел Христов получиха призовки за разпит от полицията в Кюстендил. Галеви бяха обявени за издирване, а ден по-късно в лежерно облекло и съвсем спокойно те се явиха сами в следствието. Акцията тогава не стига до доказателства за пране на пари срещу Галеви. Така през 2012-а се стига до разследване на спецпрокуратурата и двамата „братя“ чакат присъда за рекет. Докато чакат обаче тромавия ни съд, двамата хващат пътя далеч от родината заедно с Христина Ангелова, която е не само техен счетоводител, но и пълномощник на офшорките им. Друга тяхна фирма пък се оказва собственост на социално слабия Методи Ковачев, който правел съмнителни преводи. Така след няколко години разследване и събиране на доказателства двамата Братя Галеви излизат чисти, а техните адвокати искат окончателно да се прекрати делото. Христина също излиза чиста, като става ясно, че тя и Галеви са имали единствено гражданско-правни отношения. Все пак остават съмненията за пране на пари. По това обвинение делото също е прекратено и по него вече не се работи, но заради липса на доказателства. Пламен и Ангел имат и още един повод за празнуване. Вече осем години се влачи и делото за отнемане на имущество, което не може да приключи на първа инстанция. Експертите заявили, че работата им е свързана с огромни обеми от документи, които трябва да изследват. Проверката за доходите и разходите на Галеви е за 25 г. назад. Очаква се експертно заключение на вещите лица. Искът на Комисията за отнемане на незаконно придобито имущество срещу Галеви е за 5 млн. лв. Дори и той да мине обаче, държавата няма как да си ги прибере.", "date": "2018.01.11", "title": "ПЪРВО В ПИК И \"РЕТРО\"! Братя Галеви събраха родата на невиждан банкет в САЩ"}
{"url": "http://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B7%D0%B0%D0%BA%D0%B0%D0%BD%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BB%D0%BE%D0%B2%D0%B5%D1%87-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-news718824.html", "text": "Министерство на здравеопазването (МЗ) ще използва всички законови възможности МБАЛ „Проф. д-р Параскев Стоянов“ – Ловеч да продължи да работи, както до сега, съобщиха от пресцентъра на министерството. Това се случва, след като вчера - 10 януари 2018 г. заместник-министър Начева посети болницата и на среща с ръководството и екипа представи оздравителния план на МЗ за стабилизиране на структурата. Начертаните от здравното министерство мерки за оздравяване на болницата бяха подкрепени с мнозинство от екипа на лечебното заведение. Част от тях предвиждат намаляване на леглата с 40 на сто, както и на числеността на персонала, без обаче да бъдат съкращавани лекари. Планираното намаление ще засегне основно административния персонал на болницата. За осигуряване на липсващите лекарства и консумативи за спешни случаи до края на месеца е постигната договорка за съдействие от лечебни заведения в съседни области. Днес в Министерството на здравеопазването беше проведена среща и с фирмите, с които болницата има сключени договори за доставка на лекарства и консумативи, за предоговаряне на задълженията и за установяване на режим за тяхното изплащане. Всички присъствали на срещата представители на бизнеса бяха запознати от министър Ананиев с анализа на състоянието на Ловешката болница и с разработения оздравителен план. Фирмите подписаха протокол за преустановяване на образуваните изпълнителни дела спрямо болницата, като поеха ангажимент и да не образуват нови запори върху сметките на лечебното заведение. По този начин на работещите в болницата ще бъдат осигурени необходимите условия за работа, а на пациентите на областната болница ще бъде гарантиран адекватен достъп до здравеопазване. Предвижда се още в края на този месец с изработените средства по договор с НЗОК и МЗ да започне редовното плащане на разходите за възнаграждения, лекарства, консумативи и издръжка. Министерството на здравеопазването прави всичко възможно да съхрани МБАЛ „Проф. д-р Параскев Стоянов“. Поради тази причина не се предвижда и закриване на работещи отделения.", "date": "2018.01.11", "title": "Въпреки заканите болницата в Ловеч няма да затваря врати"}
{"url": "http://pik.bg/%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BB%D1%83%D0%B4%D0%B8-%D0%BF%D0%BE-%D0%BF%D0%BE%D1%80%D0%BD%D0%BE-%D0%B0%D0%BD%D0%B8%D0%BC%D0%B5-news718725.html", "text": "Популярният порно сайт PornHub разкри статистиката на посещенията си за 2017 г. и посочи предпочитанията на ползвателите по целия свят, включително и в Русия. Най-популярни сред руснаците се оказали откровените кадри с участието на техни сънароднички, както и на жени в преклонна възраст. Сред най-търсените попаднали и категориите Overwatch и „хентай“ /порно аниме\". Като цяло в главна тенденция през изминалата година се е превърнало порното за жени, което изпреварило по популярност дори еротичните пародии на анимационния сериал „Рик и Морти“, посочват от PornHub. На голям интерес в последните месеци се радва още лесбийското порно, както и видеото с таговете „milf“ и „кръвосмешение“. След порноактьорите интернет ползвателите отдават своите предпочитания на испанеца Хорди Ел Нино Пола, на американеца Мандинго и на италианеца Роко Сифреди. Най-популярните порноактриси на PornHub са Райли Рид, Миа Халифа и Лиза Ен. При руснаците продължава да лидира Саша Грей, въпреки че вече повече от пет години тя не се снима във филми за възрастни. От сайта отчитат, че средностатистическата им аудитория за едно денонощие се равнява на 81 млн. зрители. Най-много време пред откровените кадри прекарват жителите на Филипините – 13 минути, докато на руснаците им стигат 8 минути, преди да напуснат еротичния интернет ресурс, пише Лента.ру.", "date": "2018.01.11", "title": "Руснаците луди по порно аниме"}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%B4%D0%B0-%D0%BC%D0%B5%D0%B6%D0%B4%D1%83-%D0%BB%D0%B5%D0%B2%D1%81%D0%BA%D0%B8-%D0%B8-news718748.html", "text": "Станислав Костов може да се счита за ново попълнение на Левски, информира \"Дарик радио\". Нападателят вчера разтрогна договора си с Пирин (Благоевград), а днес се появи в офисите на \"сините\" на улица \"Тодорини кукли\" в София. Бившият футболист на ЦСКА вече е преминал успешно медицински прегледи, които са му били направени по-рано. Нападателят ще засили конкуренцията в атаката на \"сините\". Новината е добра за треньора Делио Роси. Не е изключено столичани да се разделят с Жуниор Мапуку. Към конгоанеца има интерес от чуждестранни отбори. Левски не се е отказал от намерението си да се подсили с чуждестранен голмайстор.", "date": "2018.01.11", "title": "Изненадващ трансфер на \"Герена\"! \"ДА\" между Левски и..."}
{"url": "http://pik.bg/%D0%B2%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D1%8E%D0%B6%D0%BD%D0%B0-%D0%B0%D1%84%D1%80%D0%B8%D0%BA%D0%B0-news718828.html", "text": "Епидемия от болестта листериоза е избухнала в Южна Африка . Смъртните случаи вече са 61. Симптомите на заболяването наподобяват грип и ако веднага не се предприемат мерки, може да бъде засегната централната нервна система. От Министерство на външните работи препоръчват на българите , които възнамеряват да посетят Република Южна Африка, да предприемат възможните мерки за предпазване от заболяването. Болестта е изключително сериозна и може да доведе до смърт, но е лечима . Причинява се от бактерията Listeria monocytogenes, която се намира в почвата, водата, растенията и някои животински екскременти. Животински продукти (в т.ч. месо, месни и млечни продукти), риба и пресни зеленчуци и плодове могат да бъдат заразени от тези източници. Към настоящия момент има 727 лабораторно потвърдени случаи, като най-засегната е провинция Хаутенг (Претория и Йоханесбург) с 61% от случаите, от които са изолирани 134 пациенти или 18%. Смъртните случаи са 61, съобщава Дарик. Симптомите , които се развиват изключително бързо, наподобяват грип – висока температура и треска, главоболие, гадене и повръщане, болки в мускулите. Ако не бъдат предприети мерки за лечение, може да бъде засегната централната нервна система. Особено уязвими са хората с отслабена имунна система, хронично болните, болните от СПИН, малките деца, бременните и възрастните. Болестта се лекува с прием на антибиотици. 91% от изолираните случаи са тип ST6, което подкрепя хипотезата, че е възможно източник на заразена храна в едно-единствено производствено предприятие да е провокирал епидемията. Засега е затворена една пилешка кланица в провинция Хаутенг, където е било открито заразено пилешко месо. Здравните власти в Южна Африка предупреждават лицата, при които се проявяват симптомите, да се обръщат незабавно за помощ към специализирани медицински заведения. Препоръчва се повишено внимание и хигиена при приема на всички сурови храни, плодове и зеленчуци.", "date": "2018.01.11", "title": "Външно предупреждава: Смъртоносна епидемия в Южна Африка!"}
{"url": "http://pik.bg/41-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%BE%D1%82-%D0%BF%D0%B0%D0%BD%D0%B4%D0%B8%D0%B7%D0%B0-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-news718823.html", "text": "За изминалата година се издирват общо 317 лица с мярка \"задържане под стража\". Това каза директорът на ГД „Национална полиция“ гл. комисар Христо Терзийски по време на изслушването му в Комисията по вътрешна сигурност и обществен ред в парламента във връзка с броя на издирваните лица През 2017 от затвора са избягали 41 души, спрямо 66 за 2016 г. „Росен Ангелов, който е обявен за издирване с влязла в сила присъда е бил ангажимент на структури, извън МВР. По думите на Терзийски, сред категориите издирвани лица са безследно изчезнали и лица с влезли в сила присъди, с наложена мярка \"задържане под стража\" и бегълци от затвори.", "date": "2018.01.11", "title": "41 затворници избягали от пандиза през миналата година"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%B0%D0%BB%D0%B8%D0%B3%D0%B0%D1%82%D0%BE%D1%80%D0%B8-%D1%81%D0%B5-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%BE%D1%82-%D1%81%D1%82%D1%83%D0%B4%D0%B0-%D0%B2%D0%B8%D0%B4%D0%B5%D0%BE-news718735.html", "text": "В природен парк с блата и мочурища в Северна Каролина живеят многобройни колонии алигатори. Как оцеляват при неимоверните студове и замръзването на водата? От природния парк публикуваха видео, което показва как хищниците се спасяват от убийствените студове, обзели тези дни Северна Америка, пише \"МегаВселена\". Студенокръвните чудовища просто се оставят да замръзнат, като стоят на едно място, но подават над водата малка част от муцуните си. Това показва видеото от Природния парк Shallotte River Swamp Park в Ocean Isle Beach.Той се намира на около 320 км източно от град Шарлът. Това, което се вижда от посетителите на парка тези дни, са носовете и огромните зъби на алигаторите, които стърчат, сякаш забити в леда. По всичко личи, че алигаторите предусещат кога водата ще замръзне и подават носа си над повърхността й в подходящия момент, като остават неподвижно, за да позволят на водата да замръзне около него. След това животните изпадат в някакъв вид зимен сън. Според експертите в природния парк, алигаторите умеят да нагаждат температурата на тялото си към всяка температура на околната среда. Така замръзнали в леда те остават до неговото разтопяване. Замръзването им в езерото показва съвършения им инстинкт за оцеляване. В това им състояние, дори човек да стъпи върху тях, те няма да реагират, като пазят цялата останала им енергия, за да поддържат телесната си температура. Обявени за защитен вид, алигаторите възстановяват популацията си в югоизточния край на Северна Каролина, след като бяха почти изчезнали до средата на миналия век.", "date": "2018.01.11", "title": "УНИКАЛНО! Ето как алигатори се спасяват от студа (ВИДЕО)"}
{"url": "http://pik.bg/%D1%83%D1%87%D0%B5%D0%BD%D0%B8%D1%86%D0%B8-%D1%81%D0%B5-%D0%B1%D0%B8%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BF%D0%BB%D0%B8%D0%BA%D0%B8-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-news718759.html", "text": "Две групи ученици се биха в двора на Основно училище \"П. Р. Славейков\" в Бургас. Мелето станало след учебните часове снощи. Схватката започнала, след като възпитаници на Основно училище \"Княз Борис I\" причакали съперниците си пред входа на школото. Причината - пиперливи реплики във Фейсбук. Свидетели на инцидента станали родители, които отишли да приберат децата си. От двете училища потвърдиха за инцидента. Тепърва ще се мисли какви мерки да бъдат наложени срещу побойниците. Търсят се и родители на децата. От случката няма пострадали. На място е пристигнал патрул на полицията. При появата на униформените, участвалите в разправията, се разотишли.", "date": "2018.01.11", "title": "Ученици се биха заради реплики във Фейсбук"}
{"url": "http://pik.bg/%D1%87%D1%83%D0%B4%D0%BE-8-%D1%87%D0%B0%D1%88%D0%B8-%D0%B2%D0%BE%D0%B4%D0%B0-%D0%B2%D1%80%D1%8A%D1%89%D0%B0%D1%82-%D0%BC%D0%BB%D0%B0%D0%B4%D0%BE%D1%81%D1%82%D1%82%D0%B0-news718710.html", "text": "Твърде солените, мазни и сладки продукти се отразяват зле на кожата, особено на тази на лицето. Месото не бива да е твърде мазно. Една-две по-тлъсти пържоли на Коледа или „шарен“ домашен суджук няма да ѝ навредят, ако постоянният ви режим на хранене е съобразен със здравето и красотата. За целта пийте по 8 чаши вода всеки ден. Тя помага за правилния обмен на веществата. Хапвайте всеки ден по 20 г ядки, може да разредите и през ден-два, но тогава увеличете количеството на 50 г. Разбира се, ако ги консумирате толкова често, не ги прокарвайте с уиски или водка. Освен това те не бива да са солени, но може да са печени. Колкото до месото, всеки решава сам – вегетарианците, като цяло, имат много по-чиста и здрава кожа, но не всички могат да се хранят като тях. Рибата трябва да е неизменен атрибут на трапезата поне веднъж седмично заради съдържанието на омега мастните киселини, които са полезни както за кожата, така и за нормалната работа на кръвоносните съдове и сърцето.", "date": "2018.01.11", "title": "ЧУДО! 8 чаши вода връщат младостта"}
{"url": "http://pik.bg/%D0%B1%D0%BD%D0%B1-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B0-%D0%B1%D0%B0%D0%BD%D0%BA%D0%B0-news718803.html", "text": "На заседание, проведено на 10 януари 2018 г., Управителният съвет на БНБ взе решение за издаване на предварително одобрение за пряко придобиване от „Новито Опортюнитиис Фонд АГмвК“ (Novito Opportunities Fund AGmvK) на 3 880 388 броя безналични акции, представляващи 67.646407% от вписания акционерен капитал, в размер на 57 362 810 лева на „ОБЩИНСКА БАНКА“ АД. Заявителят е дружество, учредено съгласно законодателството на Княжество Лихтенщайн и регистрирано в Търговския регистър на Лихтенщайн. Дружеството представлява алтернативен инвестиционен фонд съгласно законодателството на Княжество Лихтенщайн, лицензиран и надзираван от Financial Market Authority - Орган за надзор на финансовите пазари на Княжество Лихтенщайн. Предварителното одобрение е издадено след анализ за съответствието на заявеното намерение на критериите по чл. 28 а, ал. 3 от Закона за кредитните институции и на представени от заявителя документи и допълнително поискана информация, проведени консултации с Органа за надзор на финансовите пазари на Княжество Лихтенщайн, разполагаемата информация в публичните регистри, в регистрите, поддържани от БНБ, както и предоставената от Държавна агенция „Национална сигурност“ информация. Установено е, че емитираните от заявителя инвестиционни дялове без право на глас са придобити от дружеството „Инса Ойл“ ООД. Заявителят е уведомен, че конвертиране на инвестиционни дялове без право на глас, емитирани от заявителя, в акции с право на глас в „Новито Опортюнитиис Фонд АГмвК“, като лице, упражняващо контрол и влияние върху придобиваната банка, може да се извършва само след предварително одобрение от БНБ. Всички акции от капитала на заявителя са собственост на „КАИАК Фонд Мениджмънт АГ“ - дружество, учредено съгласно законодателството на Княжество Лихтенщайн, представляващо алтернативен инвестиционен фонд, лицензиран и надзираван от Органа за надзор на финансовите пазари на Княжество Лихтенщайн.", "date": "2018.01.11", "title": "БНБ одобри продажбата на Общинска банка"}
{"url": "http://pik.bg/%D0%BC%D0%BB%D0%B0%D0%B4-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%B7%D0%B0%D0%B1%D0%B8-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%BE-%D0%B3%D0%B0%D0%B4%D0%B6%D0%B5-%D0%B5%D0%B4%D0%B2%D0%B0-%D0%BE%D1%82%D1%8A%D1%80%D0%B2%D0%B0-%D0%B7%D0%B0%D1%82%D0%B2%D0%BE%D1%80%D0%B0-news718757.html", "text": "ладият бургазлия Иван И. по чудо отърва затвора след обвинения в блудство от малолетно момиче и 2 нейни приятелки. Бургаският районен съд наложи 3-годишна присъда с 5 години изпитателен срок, поради множество смекчаващи вината обстоятелства. Делото се гледа при закрити врата поради спецификата на престъплението. Иван имал сексуални отношения с непълнолетната девойка M. С. от февруари до април 2015 г. Това се случвало в дома на момчето, съобщава \"Флагман\". След като обаче решил да прекрати връзката с изгората си, дошли обвиненията в блудство с лице, ненавършило 14 години, научи Флагман.бг от отлично информирани източници. Към тях били прибавени показанията и на още една девойка – К. Г., която твърдяла, че Иван я натискал заедно с М. С. в колата си до ОУ „Братя Миладинови”. Бургазлията е признат за виновен, но съдът взема предвид многобройните смекчаващи вината обстоятелства и му налага условна присъда. Иван ще трябва да плати и 15 000 лв. обезщетение на 14-годишната С. Д. за претърпени неимуществени вреди. Тук обвинението е за блудствени действия с цел да възбуди и удовлетвори полово желание, без съвкупление, по отношение на лице навършило 14-годишна възраст. Решението на Бургаския районен съд подлежи на обжалване пред следващата инстанция в 15-дневен срок.", "date": "2018.01.11", "title": "Млад бургазлия заби малолетно гадже, едва отърва затвора"}
{"url": "http://pik.bg/%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%BF%D1%80%D0%BE%D0%B4%D0%B0%D0%BD%D0%BE%D0%B2-%D0%BE%D1%82-%D0%B0%D0%B1%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D1%89%D0%B5-%D0%BF%D1%80%D0%B5%D0%B1%D0%BE%D1%80%D0%B8%D0%BC-%D0%B0%D0%BA%D0%BE-%D1%81%D0%BB%D0%B5%D0%B4%D0%B8%D0%BC-%D0%BA%D0%BE%D0%B9-%D0%B1%D1%8A%D1%80%D0%BA%D0%B0-%D0%B2-%D0%BA%D0%B0%D1%86%D0%B0%D1%82%D0%B0-%D1%81-%D0%BC%D0%B5%D0%B4%D0%B0-news718811.html", "text": "Ако искаме да преборим корупцията, кацата с мед трябва да бъде на достатъчно видно място, за да се вижда кой бърка в нея. Това заяви пред Би Ти Ви лидерът на АБВ Константин Проданов, коментирайки новия антикорупицонен закон. Проданов отбеляза, че страната ни в световния антикорупционен индекс е след страни като Сенегал и Буркина Фасо. \"Ако имаха желание, те щяха да преборят корупцията. Но да се създаде орган от пет неработещи звена, това е нелепо\", добави той. Според председателя на АБВ \"управляващите, които са най-близко до кацата с меда, ще назначат човек да управлява антикорупционния орган, който да ги наблюдава тях\". Проданов отбеляза още, че 4 милиарда лева са разпределени за местната власт през миналата година, а \"местната власт е почти изцяло доминирана от ГЕРБ\".", "date": "2018.01.11", "title": "Константин Проданов от АБВ: Корупцията ще преборим, ако следим кой бърка в кацата с меда "}
{"url": "http://pik.bg/%D1%81%D0%B4%D1%81-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D1%81%D0%BA%D0%B8-%D1%82%D1%83%D1%80%D0%B8%D0%B7%D0%BC%D0%B0-%D1%83-%D0%BD%D0%B0%D1%81-%D0%B2%D0%B8%D1%82%D0%BE%D1%88%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%B4%D0%BE%D1%81%D1%82%D1%8A%D0%BF%D0%BD%D0%BE-%D0%BC%D1%8F%D1%81%D1%82%D0%BE-news718691.html", "text": "Горещата тема за ски труизма у нас продължава да набира скорост. Темата за втори лифт на Банско отвори вратата и за нерешени проблеми и в други части на България, както е с Витоша. По този повод СДС изпратиха декларация до медиите, в която ясно казват, че ски туризмът у нас трябва да се развива, а планините ни да са достъпни за хората Съюзът на демократичните сили призовава министерството на екологията да предложи на правителството на Република България в най-кратки срокове да приеме актуализирания план за управление на природен парк „Витоша“ за периода 2015 – 2024 г. Нашата позиция е, че развитието на планинския туризъм в България е стратегически приоритет, но при стриктно спазване на законите и регламентите, касаещи този сектор, и опазване на природната среда. Споровете около втория лифт на Банско са повод да припомним, че има много нерешени проблеми и в природен парк „Витоша“. Нашата столица е с уникално местоположение, в подножието на планина, предоставяща всички възможности за туризъм, ски-спорт и отдих. Но вместо столичаните и гостите да са радват на този природен дар, сме свидетели на парадоксални ситуации: труден и понякога невъзможен достъп на хората до Витоша, стари или неработещи съоръжения, неудобен градски транспорт. На този фон, природен парк „Витоша“ е част от програмата „София – европейска столица на спорта“ през 2018 година. Факт, който още повече налага бързото приемане на плана за управлението на Витоша. Природният парк не трябва повече да се развива „на парче“, а да стане достъпно и безопасно за столичани и гостите на София място. Актуализираният план за управление на Витоша дава цялостна визия за развитие. Предвидени са различни зони, които определят резерватите, опазването на природните местообитания, туристическите зони, зоните на хижите и спортните съоръжения. Така обособени, зоните са удобни за управление и контрол, а правилата са съобразни с видовете допустими дейности във всяка от тях. Приемането на плана за управление на Витоша е наложителна мярка за превръщането на планината в истинска възможност за спорт, отдих и туризъм за столичани и гостите на София и за поминък на хората, които живеят в общините на територията на природния парк.", "date": "2018.01.11", "title": "СДС настояват за развитие на ски туризма у нас: Витоша трябва да е достъпно място "}
{"url": "http://pik.bg/%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B7%D0%B0%D0%BA%D0%BE%D0%B2%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D0%BF%D0%BE%D1%80%D1%8A%D1%87%D0%BA%D0%B8%D1%82%D0%B5-%D0%B2-%D1%87%D1%83%D0%B6%D0%B4%D0%B8%D1%82%D0%B5-%D0%BC%D0%B5%D0%B4%D0%B8%D0%B8-news718753.html", "text": "В първата декларация за 2018 г. на Обединени патриоти, прочетена от името на председателя на групата Волен Сидеров, имаше пожелание: „Да се излекуваме от злобата и мазохизма и мазохистичните изказвания от рода „най-лошите, най-корумпираните“, каза Сидеров, визирайки речта на лидера на БСП Корнелия Нинова в декларацията на нейната партия. И тъй като Нинова каза, че не опозицията, а народът, Европа и европейските издания пишели за корупцията в България, като журналисти Сидеров й отговори косвено: „Да спрем да се позоваваме на вестници, българи от неправителствени организации дават данни на тези вестници и тези данни там се цитират. Всички издания в света изпълняват поръчки“. После Сидеров се спря на европредседателството и подчерта, че днес - 11 януари е исторически ден, в който България е председател на Европа и преди години това, което е било немислимо, днес е реалност. Той каза още, че приказките за различия в управлението са спекулации и подчерта, че управляващите ще покажат, че управлението е стабилно и „намеците за нестабилност не са верни, а отразяват различието между партиите, което придава многообразие, а не води до разцепление и срив“.", "date": "2018.01.11", "title": "Волен Сидеров закова Корнелия Нинова с поръчките в чуждите медии"}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%BE%D0%B7%D0%B8-%D0%BC%D1%8A%D0%B6-%D1%81%D0%B4%D0%B2%D1%80-%D0%B3%D0%BE-%D0%B8%D0%B7%D0%B4%D0%B8%D1%80%D0%B2%D0%B0-%D0%B7%D0%B0-%D1%82%D0%B5%D0%B6%D0%BA%D0%BE-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-news718800.html", "text": "Пепи Стоянов се придвижва се с лек автомобил „Ситроен Ксара“, червен металик, С8389 НК. Умоляват се всички, които имат информация за мъжа, пишат тук на лично, да се обадят на тел.112 или в най-близкото районно управление на МВР. Столичната дирекция на вътрешните работи издирва Пепи Христов Стоянов /52г./ от София. Той е заподозрян в извършване на тежко престъпление. Мъжът е висок около 185 см, със зелени очи. На 11.01.2018г към 08.35 часа е получен сигнал за настанена в болница 50-годишна жена, която е приета в тежко състояние, с прободни р ани по тялото. Анонимността им е гарантирана.", "date": "2018.01.11", "title": "ВИЖДАЛИ ЛИ СТЕ ТОЗИ МЪЖ? СДВР го издирва за тежко криминално престъпление!"}
{"url": "http://pik.bg/%D0%B0%D1%80%D0%B5%D1%81%D1%82%D0%B0%D0%BD%D1%82%D0%B8-%D0%BE%D1%82-%E2%80%9E%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D1%82%D0%B0%D1%87%D0%BE%E2%80%9D-%D0%B8%D1%81%D0%BA%D0%B0%D1%82-%D1%81%D0%B2%D0%BE%D0%B1%D0%BE%D0%B4%D0%B0-%D1%81%D1%8A%D0%B4%D1%8A%D1%82-%D0%B3%D0%B8-%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D1%82%D0%BE%D0%BF%D0%BB%D0%BE-news718833.html", "text": "Дойчин Иванов и Даниел Кичуков от „групата на Тачо” са поискали да бъдат пуснати на свобода, показа справка на „Флагман”. Двамата арестанти са подали жалба до Специализирания наказателен съд, която е била гледана на 3 януари – на втория работен ден от новата година. Съдът обаче не е одобрил искането им и ги е оставил „на топло”. Иванов и Кичуков са подали жалба и до горната инстанция. Апелативният специализиран наказателен съд обаче е потвърдил в четвъртък (10 януари) определението и така двамата окончателно остават в ареста, съобщава \"Флагман\". Припомняме, че според прокуратурата Дойчин Иванов е втори в йерархията – директно под лидера Станислав Панайотов-Тачо. Той държал и пласирал наркотици по надолу по веригата. 25-годишният Дойчин живее в бургаския кв. „Рудник”. Даниел Кичуков пък е от Поморие и е на 29 г. Той е по-ниско в йерархията, но също бил сред дилърите на Тачо. Официално работи като калолечител във военния санаториум. Адвокатката му твърди, че страда от тахикардия – ускорена сърдечна дейност. Припомняме, че през декември жалби срещу мерките си за неотклонение пуснаха лидерът Тачо, както и Емил Гетов и Димитър Йончев. Съдът обаче също ги остави в ареста. Божидар Москов и Недялко Гетов са другите двама задържани. За тях обаче не е известно да са подавали искания за по-леки мерки, ако не броим жалбите им непосредствено след арестите през октомври.", "date": "2018.01.11", "title": "Арестанти от „групата на Тачо” искат свобода, съдът ги остави \"на топло\""}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D1%81%D1%8C%D0%BE-%D1%87%D0%B5%D1%80%D0%BD%D0%B8%D1%8F-%D1%80%D0%BE%D0%B4%D0%B8-%D1%89%D0%B5%D1%80%D0%BA%D0%B0-%D0%BE%D1%82-%D0%B4%D1%80%D1%83%D0%B3-news718797.html", "text": "Фолк певицата Магда, която дълги години бе жената до плевенския лобист Красимир Георгиев-Красьо Черния, роди днес първата си рожба. Чаровната блондинка стана майка на момиченце, което нарече Никол. \"Днес, на 11 януари в 12:06 ч. в САГБАЛ\"„Света София\", проплака за първи път нашата първа рожба - Никол. Щастието, което изпитваме, е огромно и неописуемо. Нека ни бъде жива и здрава! Да бъде благословена Хиляди благодарности към екипа на д-р Панов за професионализма и прекрасното отношение!\", сподели емоциите си Магда в социалните мрежи. Там тя показа за пръв път лицето и на мъжа, който превзе сърцето й след раздялата с Черния.", "date": "2018.01.11", "title": "ПЪРВО В ПИК! Бившата на Красьо Черния роди щерка от друг"}
{"url": "http://pik.bg/%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%81-%D0%BA%D1%83%D0%BB%D1%82%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D1%81-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%81%D1%8A%D1%81-%D1%81%D0%B2%D0%B8%D0%BD%D1%81%D0%BA%D0%B0-%D0%BF%D0%B0%D1%87%D0%B0-%D1%81-%D1%87%D0%B5%D1%81%D1%8A%D0%BD-news718752.html", "text": "Да успокоя класиците - купичката чесън с оцет е деликатно загатната до насъщния. Въобще - довечера колежа на комисарите от ЕК ще получат ударна доза естествени противогрипни препарати. Култов поздрав отправи от страницата си във Фейсбук евродепутатът Ангел Джамбазки. Той насочи вниманието на веганите, еколозите и привържениците на третия пол към паница с пача. Забавният привет бе отправен по повод старта на евпопредседателството на България, който е днес. Джамбазки успокоява, че няма да пропусне и сочна добавка от чесън. Ето какво написа той: Като виден гурме-кулинар, който не сяда на маса без киноа и гуакамоле, поздравявам всички вегани, розово-зелени талибани и десетополови активисти за мулти-култи ценности, с тази чудесна свинска-пача, по по повод председателството на Съвета на ЕС. Да живей!", "date": "2018.01.11", "title": "Джамбазки с култов поздрав за председателството на ЕС! Приветства със свинска пача с чесън"}
{"url": "http://pik.bg/%D0%BD%D0%B5%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B0%D1%82%D0%B0-%D0%BE%D0%BC%D0%BE-%E2%80%9E%D0%B8%D0%BB%D0%B8%D0%BD%D0%B4%D0%B5%D0%BD%E2%80%9D-%D0%BE%D1%81%D1%8A%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-33-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-news718799.html", "text": "През 2009 година българският съд отказа да я регистрира като политическа партия в България с мотива, че документите ѝ не отговарят на изискванията. Заради отказа на регистрация България многократно е осъдена от Европейския съд за правата на човека в Страсбург да изплаща парични обезщетения на ищците. Настоящото решение на съда е поредното срещу страната ни. През 2011 година тя беше осъдена да плати 9000 евро. ОМО „Илинден“- Пирин е член на европейската партия Европейски свободен алианс. България е осъдена да плати 33 000 евро н а нерегистрираната македонистка организация ОМО „Илинден” - Пирин. Решението е на Съда за човешките права в Страсбург заради неразрешени шествия през 2006 и 2007 година и за отказ на българския съд да регистрира партията. Парите за подобни обезщетения се изплащат от държавния бюджет, който се формира от българските данъкоплатци. Отделно по две жалби на нейни членове за отказ на съда да регистрира ОМО \"Илинден\", България ще трябва да плати още 20 000 евро. ОМО „Илинден“ -Пирин или както е цялото ѝ име - Обединена македонска организация: Илинден - Партия за икономическо развитие и интеграция на населението  защитава самоопределящите се като македонци по националност у нас. Съдът за човешките права в Страсбург намира, че е нарушено правото на събиране и сдружаване спрямо организацията, съобщава Дарик. Над 13 000 евро е компенсацията за неразрешени шествия през 2006 и 2007 година.", "date": "2018.01.11", "title": "Нерегистрираната ОМО „Илинден” осъди България за 33 хиляди евро "}
{"url": "http://pik.bg/%D0%BF%D0%B8%D1%82%D0%BE---%D0%BF%D0%BB%D0%B0%D1%82%D0%B5%D0%BD%D0%BE-%D0%B2%D0%B5%D0%BD%D0%B0%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%81%D0%B5-%D0%B8%D0%B7%D0%B4%D1%8A%D0%BB%D0%B6%D0%B8-%D0%B4%D0%BE-%D1%81%D1%82%D0%BE%D1%82%D0%B8%D0%BD%D0%BA%D0%B0-%D0%BD%D0%B0-%D1%8E%D0%BA%D1%81%D0%B5%D0%BB-news718802.html", "text": "Венета Райкова уреди сметките си с Юксел Кадриев. Водещият на новините по Би Ти Ви и колежката му начело на \"Папараци\" водехи съдебни спорове заради интервю на Бонка - бившата съпруга на Кадриев, за несъществуващото вече предаване \"Горещо\". Новинарят осъди на 30 хил. лв. Райкова на втора инстанция, а в процеса на делото бе наложена възбрана върху апартамента й. Изкусителката от Попово обаче чакаше отговор от ВКС дали ще бъде допусната до трета инстанция. \"Истината е, че след като трета инстанция не ме допусна до обжалване, в началото на октомври изплатих 30 хил. лв. и запорите бяха махнати веднага\", разкри Райкова. \"И още нещо - не само, че не дължа пари по дела, а на мен ми дължат! Осъдих Евгени Минчев окончателно и той ми дължи към 15 500. Адвокатът му предложи на моята адвокатка да не го запорирам. Предложи да плати само половината сума и да прекрати делото срещу мен. Аз се съгласих, защото не парите са били водещия ми мотив да го осъдя. Но до този момент пари от Евгени Минчев не съм получила\", обясни Райкова. Лордът се ядоса на Венета, когато в ролята й на коментатор в \"Биг Брадър\" през 2014 г. тя го нарече \"ниска топка\".", "date": "2018.01.11", "title": "ПИТО - ПЛАТЕНО! Вената Райкова се издължи до стотинка на Юксел"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-news718805.html", "text": "Събдна се прогнозата, че ще има протести, че европредседателството е витрина, на която ще се поставят проблеми. Но обществото ни е склонно да даде кредит на доверие за европредседателството, 50 на сто смятат, че Бългяария ще се справи. Дори привърженици на БСП са благосклонни. Това коментира пред Би Ти Ви политологът Първан Симеонов. Председателството ще е сложно, защото западният свят е в криза. Създаването на свръхочаквания е излишно, посочи той. Политологът коментира и вътрешно политическата среда, в която ще се развива председателството на Съвета на Европа. ДПС е полуопозиция от втория мандат на ГЕРБ. Да вземем под внимание и речта на Доган в края на годината след новото отношение на Анкара, което е в по-добра фаза. Един от ключовите приноси за това е може би на Бойко Борисов, коментира Симеонов. БСП печели, че ДПС няма да е рамо до рамо с нея. ДПС също печели, защото има полза от силни БСП и ГЕРБ. Марешки си вдигна цената покрай вота на недоверие. Политическата търговия при него върви добре, допълни той. Лявото и дясното вече са без значение у нас. Делението е консервативно/либерално и по тази ос се развиват сюжетите. Това деление прескача ляво-дясното. ГЕРБ трайно се превръща в консервативна сила и се опитва да изсмуче от патриотичното на патриотите. ГЕРБ действа антилиберално. Ако има добра новина, тя е, че ГЕРБ реализират прехода, посочи Симеонов. ГЕРБ трайно губи либералните и градските хора, ако погледнете социалните мрежи. А в медиите се създава захаросана реалност,  от каквато властта няма нужда, допълни експертът. Но партията на Борисов няма ярка алтернатива. Някой седи на резервната скамейка, един от тези, които се чудят е близко до вашите студия. Но икономиката е все по-добре. Песимизмът намалява в последните 2-3 години. Даже на фона на други държави, се оказва, че България е един от позитивните примери в глобален мащаб, каза политологът. Най-голямата опасност за управляващите е да няма общи фронтове, а такива се създават. Президентът се опитва да оглави този общ фронт. Той е обединяващото звено на двете опозиции. Той го прави внимателно, за да няма залитане в една посока, но ще говорим след европредседателството, коментира още Първан Симеонов.", "date": "2018.01.11", "title": "ИЗВЪНРЕДНО В ПИК! Политологът Първан Симеонов с горещ коментар за старта на европредседателството! Кой създава фронт срещу властта? (ОБНОВЕНА)"}
{"url": "http://pik.bg/%D0%B7%D0%B0%D0%BF%D0%B0%D0%BB%D0%B8%D1%85%D0%B0-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D0%BD%D0%B0-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8%D0%BD-%D0%B2-%D0%B1%D1%83%D1%80%D0%B3%D0%B0%D1%81-news718762.html", "text": "Според подадената информация горяла една от гумите на автомобил, паркиран до бл.122 в комплекс \"Меден рудник\". Огънят е потушен от един противопожарен автомобил и петима огнеборци. При извършения оглед е намерено пластмасово шише с мирис на петролен продукт. Установено е, че при пожара в долната си част е обгоряла задната лява гума на автомобила. Причините за пожара, както и стойността на нанесените щети са в процес на изясняване, казаха от Областната дирекция на МВР. От там уточниха, че 47-годишният британец живеел в Бургас от известно време. Автомобил “Мерцедес CL 500“, собственост на британски гражданин, е бил запален в Бургас, съобщиха от Областната дирекция на МВР. Сигнал за инцидента е получен около 01.30 ч. в Четвърто РУП в морския град. Според подадената информация горяла една от гумите на автомобил, паркиран до бл.122 в комплекс \"Меден рудник\". Огънят е потушен от един противопожарен автомобил и петима огнеборци. При извършения оглед е намерено пластмасово шише с мирис на петролен продукт. Установено е, че при пожара в долната си част е обгоряла задната лява гума на автомобила. Причините за пожара, както и стойността на нанесените щети са в процес на изясняване, казаха от Областната дирекция на МВР. От там уточниха, че 47-годишният британец живеел в Бургас от известно време.", "date": "2018.01.11", "title": "Запалиха мерцедеса на англичанин в Бургас"}
{"url": "http://pik.bg/%D1%81%D1%83%D0%BF%D0%B5%D1%80-%D0%B7%D0%B2%D0%B5%D0%B7%D0%B4%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%83%D0%BF%D1%8A%D0%BD---%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D1%82%D1%83%D1%80%D0%BD%D0%B8%D1%80-%D0%B2-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-%D0%BF%D0%BE%D1%87%D1%82%D0%B8-%D1%81%D0%B0-%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%B8-news718809.html", "text": "Втората ракета на България при тенисистите Димитър Кузманов и новият национален шампион в зала ще получат \"уайлд кард\" за основната схема за \"Sofia Open 2018\" от 4 до 11 февруари в зала „Арена Армеец“, където голямата звезда е разбира се Григо Димитров. Държавното първенство на закрито за мъже ще се проведе от 23 до 28 януари в зала \"София\", а победителят в него ще получи специалната покана от организаторите на турнира от сериите АТР 250, в който Григор Димитров ще защитава титлата си от миналата година. \"Въведохме този подход на Откритото първенство на Австралия още преди години и даде много добри резултати“, сподели директорът на надпреварата в София Пол Макнами. Организаторите смятат, че поканата за Кузманов не подлежи на коментар, тъй като със стабилните си игри за Купа „Дейвис“ и с успехите си по турнири в края на 2017-а той напълно я е заслужил. Както е ясно, за участие в надпреварата ще пристигнат Жил Мюлер (Люк, №25 в света), Адриан Манарино (Фр, 28), Филип Колшрайбер (Гер, 29), както и шампиона при младите от Милано Хьон Чун (Р. Кор), Филип Крайнович (Сър), Михаил Южний (Рус) и др. Междувременно билетите вече са почти разпродадени, хвалят се от касите на \"Арена Армеец\", където вече са готови за голямото спортно събитие.", "date": "2018.01.11", "title": "Супер звезди на \"София оупън\" - билетите за големия турнир в \"Арена Армеец\" почти са продадени"}
{"url": "http://pik.bg/%D1%86%D0%B0%D1%87%D0%B5%D0%B2%D0%B0-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%89%D0%B5-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BC%D0%B5-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-news718764.html", "text": "\"България ще ратифицира Истанбулската конвенция\". Тази категорична позиция изрази министърът на правосъдието Цецка Цачева по време на изслушването си в Европарламента. Въпреки, че дебатът в българския парламент още не е започнал, въпреки разделението на обществото по този въпрос, Цачева вече рапортува в Брюксел, че ще ратифицираме конвенцията. И дори изрази очакването си конвенцията спешно да бъде внесена и обсъдена в Народното събрание Министрите на правосъдието Цецка Цачева и на вътрешните работи Валентин Радев представиха днес приоритетите на България като председател на Съвета на ЕС пред евродепутатите от комисията по граждански права, правосъдие и вътрешен ред. Програмата ни е интензивна, предизвикателствата не са малко, отбеляза Цачева. Наясно сме с отговорността, която носим и вярваме, че можем да допринесем за намирането на решения, допълни Радев. Евродепутатите зададоха множество въпроси, сред които бяха темите за промените в регламента от Дъблин, приемането на Истанбулската конвенция, разселването на мигрантите, защитата на малцинствата, подхода по предложението на Европейската комисия срещу Полша. Поставени бяха и въпроси за борбата с подправянето на километропоказателите на автомобилите, както и за корупцията сред българските граничари, митничари и полицаи. В последвалите отговори министър Радев посочи, че Дъблинският регламент е приоритет за българското председателство. Каквото зависи от председателството, ще бъде направено. Ще работим за общ подход за разселването, добави той. Информацията е най-голямото богатство в борбата с тероризма и престъпността, заяви министърът. Радев предложи на евродепутатите по въпроса с корупцията по границите да потърсят мнението и впечатленията на европейските представители, изпратени на браздата у нас. Министърът на вътрешните работи определи подправянето на километражите като част от организираната престъпност. Може би не е най-важният проблем, но съществува, коментира той. Министър Цачева заяви, че гражданите на ЕС очакват европейската прокуратура да заработи възможно най-бързо, защото ще действа срещу прането на пари - основен проблем в борбата с тероризма и организираната престъпност. Тя добави, че България ще ратифицира Истанбулската конвенция, а националния дебат по този въпрос постави в рамките на свободата на словото. Цачева изрази очакването конвенцията спешно да бъде обсъдена в Народното събрание и отбеляза, че досега ратификацията е завършила в 17 от държавите в ЕС. По въпроса с Полша тя настоя да бъде изслушано обяснението на Варшава. Пред журналисти по-късно министър Цачева изрази удовлетворение от изслушването. Не усетих негативно отношение, всички искаме конкретни решения в интерес на гражданите на ЕС, добави тя. Изненада ме, че имаше много конкретни въпроси, коментира министър Радев. Евродепутатите много добре са видели и разбрали нашите приоритети - те са общи за ЕС. Според мен всички бяха добронамерени, добави той.", "date": "2018.01.11", "title": "Цачева пред европарламента: Ще ратифицираме Истанбулската конвенция"}
{"url": "http://pik.bg/%D0%BF%D1%80%D0%B8%D1%81%D1%8A%D0%B4%D0%B0-%D1%80%D0%BE%D0%BC%D0%BA%D0%B0-%D1%83%D0%B1%D0%B8%D0%BB%D0%B0-%D0%B1%D0%B0%D0%B1%D0%B0-%D0%B7%D0%B0-5-%D0%BB%D0%B2-%D0%B8%D1%81%D0%BA%D0%B0-20-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D0%B0-%D0%BD%D0%B5-30-news718763.html", "text": "„Искам поне 20 години затвор, не повече”, с тези противоречиви думи се обърна към апелативните съдии Донка, която уби 84-годишна жена  заради 5 лева в Пловдивско. На първа инстанция тя получи 29 години затвор при първоначален строг режим. Това решение не удовлетвори прокуратурата, която обжалва наложеното наказание, съобщава \"Трафикнюз\". Мотивите, които изтъкнаха от държавното обвинения бяха, че така направените самопризнания не са смекчаващи вината обстоятелства. Имайки в предвид криминалното минало на жената, надали си е взела поука от предишният престой в затвора. Още преди излежаването на предишната 7 -годишна присъда,  родителските права на Донка са били отнети, което според прокуратурата доказва липсата на сериозно и отговорно поведение. Петкова има три деца. Те са настанени в институции. Държавното обвинение настоя присъдата на Донка да бъде увеличена на 30 години. Не на такова мнение бе защитата на подсъдимата. Според адвоката й Димитър Пенев,  жената искрено се разкайва и самопризнанията й не са формални. „Съжалявам. Искам по-лека присъда, поне да се намали на 20 години”, каза Донка. След месец Петкова ще чуе окончателното решение на апелативните съдии. Припомняме, че обвинението срещу жената е,  че при условията на опасен рецидив, умишлено е умъртвила старицата, като деянието е извършено по особено мъчителен начин за пострадалата и с особена жестокост. До момента обвиняемата Петкова е осъждана общо пет пъти, включително за грабеж, като за последно излязла от затвора през юни 2014 г. и оттогава заживяла в пловдивското село. През януари 2017 г. обвиняемата се запознала с пострадалата - 84 -годишна жена, която също живеела в Дълбок извор. Обвиняемата Донка Петкова й предложила да полага грижи за нея – да й пали печката, да помага в домакинството, срещу което да получава малко заплащане. Старицата се съгласила. Обвиняемата започнала да ходи всеки ден в къщата на пострадалата, вършела дребни домакински задължения, като за услугите получавала по 2-3 лева. На 1 февруари, към 9 часа, Донка отишла в дома на жената. Пенсионерката била будна и облечена, седяла на едно от леглата в дневната стая. Обвиняемата почистила пепелта от печката, заредила с дърва и я запалила. След това, седнала на леглото до старицата, като поискала да й даде 5 лева, за да си купи кафе и филтри за цигари. Пострадалата обяснила на обвиняемата Донка Петкова, че няма пари, защото още не била взела пенсията си. Обвиняемата Донка Петкова се ядосала и се нахвърлила върху жената. Хванала я за гърлото. Старицата се опитала за кратко да я отблъсне и казала, че ще й даде пари, като вземе пенсията. Петкова я ритнала и притиснала към ръба на плота на мивката, при което й причинила охлузвания по шията и главата.  След като я пуснала, възрастната жена паднала на пода в стаята. Обвиняемата скочила върху нея, притиснала я с колене в областта на гръдния кош, като я стискала с ръце за шията, докато пенсионерката престанала да дава признаци на живот. През цялото време, преди да настъпи смъртта й, пострадалата жена била в съзнание. Тя викала и правела опити да се отбранява. След като разбрала, че старицата е мъртва, Донка свалила от ушите й златните обици и ги прибрала в джоба на жилетката си. След това взела от къщата на старицата два килима и пътека.", "date": "2018.01.11", "title": "ПРИСЪДА! Ромка убила баба за 5 лв. иска 20 години зад решетките, а не 30 "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B5%D0%BA%D1%88%D1%8A%D0%BD%D1%8A%D1%82-%D0%B2-%D1%81%D0%BE%D1%84%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0%D0%B4-5000-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D1%81%D1%80%D0%B5%D1%89%D1%83-%D0%B5%D0%BA%D0%BE%D1%80%D0%B5%D0%BA%D0%B5%D1%82%D1%8C-news718785.html", "text": "В историческия ден за България, когато страната ни поема председателството на Съвета на ЕС и премиерът Бойко Борисков е ена върха на Европа, столицата ни е е раздирана от куп протести. Екорекетьори, полицаи и какви ли не още организации искат повече пари и готвят пуч срещу власта, а в същото време хиляди са се събрали на шествие в подкрепа на втория лифт на Банско. Екшънът в центъра на София е пълен и ПИК и ПИК TV ви направят свидетели на живо от най-горещите точки - на място на шествието са водещата Ива Николова и издателят на ПИК Недялко Недялков, като се очаква на събитието да присъстват и много интелектуалци, спортисти, политици и дори хора от управляващата коалиция в лицето на вицепремиера Валери Симеонов. Директни включвания в ефир на живо от протеста на полицаите пък показват какво се случва около Народния театър, където униформените изразяват исканията си за по-високи заплати, въпреки отпуснатите днес от кабинета на Бойко Борисов допълнителни 100 млн. лв. за системата на МВР. В специално коментарно студио на живо главният редактор на ПИК Звездомира Мастагаркова и журналистът от \"Ретро\" Симо Русев разкриват последните подробности около старта на предстоящото откриване на българското европредседателство на Съвета на ЕС. ПИК TV ще ви направи свидетели на живо на церемонията точно в 19 ч.  . Ексклузивно за читателите на ПИК и зрителите на ПИК TV всяка подробност ще бъде отразена на живо първо от репортерите ни от най-горещите точки в столицата ни! Кметът на Благоевград Атанас Камбитов застана пред камерите на ПИК TV по време на протеста \"за\" изграждането на нова ски-зона в Банско. \"Мога да поздравя правителството за смелостта и волята да вземат това решение. Този път няма да отсъпим. Ние живеем в този край, дедите ни са живели, децата ни живеят. Ние защитаваме бъдещето, коментира той. Българи, не пречете на българи да живеят по-добре в България, призова Камбитов. Защитниците на идеята за изграждането на втори лифт в Банско в момента са на бул. Витоша. Пред камерата на ПИК TV застана собственикът на Агенция ПИК Недялко Недялков, който участва в шествието. \"Тук съм като гражданин, не като журналист, за да кажа, че улицата не принадлежи на зелени рекетьори, а на нормалните граждани на този град. Не може 100 човека да диктуват закони. Това не е шествие, а протест срещу тези, които блокират града. Аз нямам грантове от Сорос и фондация и съм при нормалните хора, искам да не тровя планината с мръсните газове, затова съм тук. За да покажа, че нормалните хора трябва да си върнат улицата. Тя принадлежи на всички хора, а не на стотина души. За първи път идвам на протест от 90-те години, много е приятно, че има толкова хора. Не знам какво ще се случи долу. Лошо е, че се делим на тези горе и тези долу, но времената са такива. Виждам тук млади хора с национални знамена, което означава, че това е национална, а не политическа кауза, а другите имат политическа кауза\", отсече Недялко Недялков. \"Днес има 9 протеста в София, това са провинциални комплекси. Сутринта имаше и 20 лесбийки пред Народното събрание за Истанбулската конвенция. Но те не могат да впечатлят добрия старец Юнкер, който е привикнал на такива протести\", допълни Недялков. \"Аз митингувам по седесарски, по деветдесетарски, до края, защото има смисъл, че улицата не е само тяхна, тя е на хората\", каза още Недялко Недялков и допълни, че не смята, че трябва да има уличен диктат. Кметът на Банско Георги Икономов заяви пред ПИК TV, че Банско е лицето на зимните спортове в България. Ние, които работим и живеем в Банско, сме истинските изразители на идеята за ски-курортите. Тук сме, за да подкрепим правителството, посочи кметът на Банско. На мястото са всички кметове от региона. Шествието върви по бул. Витоша и се очаква да стигне до бул. \"Александър Невски\". Минимум 5000 души са на мястото. Журналистът от в. \"Ретро\" Симо Русев коментира в студиото на ПИК TV, че няма как да изненадаме нито Брюксел, нито Юнкер, защото там всеки ден има протести я на земеделци, я на млекари. Хората защитават някакви каузи. Очевидно всяка една от групите, които днес протестират в 9-те протеста, смятат, че това, което искат да артикулират, ще бъде чуто и те ще бъдат забелязани. Вероятно имат основание, вероятно има и такава логика, но со глед на това, което казвам, Брюксел не вярва много на сълзи. Той е претръпнал на такива протести. По-важни са аргументите. Днес разговарях с бившата министърка на околната среда Ивелина Василева, че в целия протест на случване на проекти и което е смислено в тази ситуация е тя да се случва по правилата на българското и европейското законодателство. Победата не е лична, а на здравите сили в държавата. Кметове, политици, привърженици, коментира пред ПИК вицепремиерът Валери Симеонов. След десетилетия бездействие най-сетне се взима вярно решение. Ние сме още в началото на процеса. За Витоша ще се борим по същия начин, и не само за Витоша и Пирин, но и за създаването на цялостна стратегия за планините. Пренебрегнати са и Родопите и Стара планина. Където има условия за зимен спорт и туризъм, те трябва да бъдат реализирани. Поех ангажимента за прокарването на всички документи и преодоляването на всички пречки пред втория лифт и пред българския туризъм, посочи Симеонов. Шествието в защита на втория лифт на Банско и зимния туризъм в България се премести пред Министерски съвет. Все повече хора се стичат, за да изразят своята гражданска позиция в полза на решението, което взе правителството, а именно да има ски туризъм у нас. В момента пред Министерски съвет има над 5 хиляди души, като всеки един от тях иска развитие на България. \"Шепа хора които не знам какви интереси защитават да търсят под вола теле. Правителството, което ние сме избрали и за което сме гласували, не знам защо трябва да бъде оспорвано. Витоша трябва да стане такава, каквато заслужава да бъде.\" Това заяви пред камерата на ПИК TV спортната легенда Тити Папазов. Освен него в подкрепа за развиването на ски туризма се обявиха Димитър Бербатов, Христо Стоичков, световни скиори, които поздравиха с писма премиера Бойко Борисов. Пред МС кметът на Банско Георги Икономов благодари на правителството и на Бойко Борисов за решението по отношение на втория кабинков лифт на Банско, предаде колегата Ива Николова от мястото. Призивът на кмета на Благоевград Атанас Камбитов бе в България да останат да живеят българите. Хората носят лозунги \"Вън зеления октопод от България\". На края на шествието, което завива към \"Св. Александър Невски\" има духов оркестър. Младите хора са щастливи, че най-сетне се отварят перспективите пред Банско. На Съдебната палата шествието беше посрещнато от снегоход \"Хамър\" с музика на живо, който предвожда хората по пътя към храм-паметника. На мястото предстои концерт, който е подготвен от организаторите. В сравнение с останалите протести, шествието, което се състои от подкрепящи хора, е много по-масово. Преди около 20 минути трябваше да започне церемонията по старта на българското европредседателство в Народния театър, но тя се бави заради мерките за сигурност и заради пристигането на още и още гости. По план в 19 ч. пък пред храм-паметника \"Александър Невски\" стартира концерта в подкрепа на разширяването на ски зона Банско, на който продължава да има над 5000 привърженици на развитието на зимния туризъм в България, които излязоха в центъра на София, за да подкрепят решението на кабинета на Бойко Борисов да се строи втора кабинкова линиия.", "date": "2018.01.11", "title": "САМО В ПИК TV! ЕКШЪНЪТ В СОФИЯ: Борисов на върха на Европа! Над 5000 излязоха срещу екорекетьорите! (СНИМКИ/ОБНОВЕНА)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%B0-%D0%BF%D1%8A%D1%80%D0%B2%D0%B8-%D0%B3%D0%BE%D1%81%D1%82%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B0-%D0%B2-%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%B2%D0%B8%D0%B4%D0%B5%D0%BE%D1%81%D0%BD%D0%B8%D0%BC-news718817.html", "text": "Първи гости от Европа посреща в Народния театър премиерът Бойко Борисов. Министър-председателят прегърна Доналд Туск - председател на Европейския съвет и бивш полски премиер центрист, и посрещна От пресслужбата на МС съобщиха, че се е провела среща между премиера Бойко Борисов и председателя на Европейския съвет Доналд Туск в рамките на официалното откриване на Българското председателство на Съвета на ЕС. Българският министър-председател заяви, че темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки. „Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция“, подчерта българският премиер. Министър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията. Бойко Борисов и Доналд Туск бяха единодушни, че Кохезионният фонд и селскостопанската политика трябва да бъдат запазени. Българският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз. В коридорите на театъра Борисов представи на Туск българския патриарх Неофит. \"Доналд, това е нашият патриарх. Без него нищо не можем да направим\", посочи министър-председателят. Гостите, премиерът и патриархът си направиха обща снимка, а после всички застанаха пред екраните, за да гледат клипа, подготвен специално за европредседателството на България. На чаша вино гостите разгледаха и интерактивна изложба с най-забележителните кътчета от България. председателя на Европейската комисия Жан-Клод Юнкер. Бойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз. Двамата обсъдиха възможности в сферата на инфраструктурата и свързаността в региона. Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата „Западни Балкани“. По време на разговора двамата дискутираха и организацията на срещата на върха, на която двамата ще бъдат домакини.", "date": "2018.01.11", "title": "ИЗВЪНРЕДНО И ПЪРВО В ПИК! Борисов посреща първи гости от Европа в Народния театър (ВИДЕО/СНИМКИ)"}
{"url": "http://pik.bg/%D0%BC%D1%8A%D1%84%D0%B8%D0%BD%D0%B8-%D1%81-%D1%8F%D0%B1%D1%8A%D0%BB%D0%BA%D0%B8-news718796.html", "text": "250 г брашно 1 яйце 250 г кисело мляко 200 г захар 100 г масло 1 ч.л. бакпулвер Необходими продукти 250 г брашно 1 яйце 250 г кисело мляко 200 г захар 100 г масло 1 ч.л. бакпулвер", "date": "2018.01.11", "title": "Мъфини с ябълки"}
{"url": "http://pik.bg/%D0%B1%D0%B0%D0%B1%D0%B0-%D0%B2-%D0%BA%D0%BE%D0%BC%D0%B0-%D1%81%D0%BB%D0%B5%D0%B4-%D0%B6%D0%B5%D1%81%D1%82%D0%BE%D0%BA-%D0%BF%D0%BE%D0%B1%D0%BE%D0%B9-%D0%B8%D0%B7%D0%B2%D0%B5%D1%80%D0%B3%D1%8A%D1%82-%D0%BE%D1%89%D0%B5-%D0%B1%D1%80%D0%BE%D0%B4%D0%B8-%D0%B8%D0%B7-%D1%81%D0%B5%D0%BB%D0%BE%D1%82%D0%BE-news718768.html", "text": "Пореден случай на пребита жена нищят криминалисти. Вчера в 17.20 ч. в РУ-Казанлък е получено съобщение, че в ЦСМП-Стара Загора е приета 74-годишна жена от село Дъбово. Възрастната жена била и още е в състояние на кома, със синини в областта на лицето и гърдите. Образувано е досъдебно производство за престъпление. Лекарите се борят за живота на пенсионерката. В момента се уточнява и издирва кой е изверга, посегнал на жената. Работи се по версия крадец да е нахлул в дома й, да я ограбил и пребил. Втората версия, която нищят ченгетата е бабата да е помляна от свой роднина след възникнал скандал, съобщиха от старозагорската полиция.", "date": "2018.01.11", "title": "Баба в кома след жесток побой, извергът още броди из селото"}
{"url": "http://pik.bg/%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B4%D0%B6-%D0%BC%D0%BE%D0%B6%D0%B5-%D0%B1%D0%B8-%D0%B5-%D0%B2%D1%80%D0%B5%D0%BC%D0%B5-%D0%B7%D0%B0-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news718765.html", "text": ". Бившият лидер на партията ЮКИП Найджъл Фарадж заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още са приели резултатите от предишния вот, пише \"Индипендънт\" Според Фараж водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум. Бившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено.", "date": "2018.01.11", "title": "Найджъл Фарадж: Може би е време за втори референдум за Брекзит"}
{"url": "http://pik.bg/%D1%85%D0%B8%D1%82%D0%BE%D0%B2%D0%B8%D1%8F%D1%82-%D1%80%D1%83%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%BD%D0%B5%D0%B3%D0%B8%D1%80%D1%8C%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%82%D0%B5-%D0%B3%D0%BE%D1%80%D0%B4%D0%B8-%D1%87%D0%B5-%D1%81%D1%82%D0%B5-%D0%BF%D0%BE%D1%82%D0%BE%D0%BC%D1%86%D0%B8-%D0%BD%D0%B0-%D0%B4%D1%80%D0%B5%D0%B2%D0%BD%D0%B8-%D1%86-news718773.html", "text": "Романът на нашумелия руски писател Александър Снегирьов ще излезе във Франция през февруари, повече от година след като бе тиражиран у нас от издателство \"Милениум\" и се превърна в абсолютен хит на предишния Коледен панаир на книгата и на пазара въобще. Читателите си спомнят и фразите, с които самият Владимир Путин, похвали \"Вера\" в свое интервю за сп. \"Огоньок\". Той сподели, че романът толкова му харесал, че го прочел три пъти един след друг и си взел автограф от автора. \"Дано и някой български автор дочака да чуе нещо подобно от висша инстанция!\", коментираха тогава впечатлени почитатели на Снегирьов. \"Вера\" е невероятен и лаконичен роман, който събира събития и символи от цял един век от историята на Русия и ги пречупва през съдбата на семейството на Вера - съвременна жена, в която можем лесно да се разпознаем. Александър Снегирьов в момента пише нов роман, както сам сподели с българските си издатели, и непрекъснато пише и разкази. \"Те са на най-различни теми - за сталинистките репресии, за живота на руските емигранти в Америка, за Коледа в Казказ и много други\", каза авторът и добави: \"Често си спомням интервюто, което дадох за вас, и съжалявам, че пропуснах да спомена нещо интересно, което си мисля за България. Имам приятел, който колекционира старинни монети. Той често идва у вас и разказва, че там има много римски пари, тъй като България е била част от Римската империя. Усещането, че една страна е част от древна цивилизация е много важно за мен. Усещането, че зад нас лежат огромни културни пластове! И ето това в България го имате! Трябва да се гордеете с него!\" Писателят сподели още, че много харесва българската обложка на книгата и я смята за една от най-красивите сред всички издания на \"Вера\" до момента. Комплиментите са специално за художничката Капка Кънева, която пренесе буквално на хартия духовния разпад на героинята в момент на изпитание и преди да успее да намери отново пътя си. Александър Снегирьов е роден през 1980 г. в Москва. Учи архитектура, завършва политология, пише за различни списания. Автор е на седем романа, четири от които му носят едни от на най-престижните руски литературни награди. „Вера“ е носител на „Русский Букер“ за 2015 г. и е обявен за национален бестселър. Интервюто с писателя, което бе публикувано във в. \"Ретро\", можете да прочетете отново тук:", "date": "2018.01.11", "title": "Хитовият руски писател Александър Снегирьов: Трябва да сте горди, че сте потомци на древни цивилизации"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D0%BD%D0%B8-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE---%D0%B4%D0%BE%D0%BD%D0%B0%D0%BB%D0%B4-%D1%82%D1%83%D1%81%D0%BA-%D1%80%D0%B0%D0%B7%D0%BF%D0%BB%D0%B0%D0%BA%D0%B0--news718789.html", "text": "България обявява официалният старт на първото си председателството на Европейския съвет. Премиерът Бойко Борисов е в центъра на събитието и основен домакин на европейските гости. Най-високо присъствие от Европейския съюз бележи началото на европредседателството ни в уникалната зала на Народния театър \"Иван Вазов\". Сред гостите са председателят на Европейската комисия Жан-Клод Юнкер, председателят на Европейския парламент Антонио Таяни и председателят на Съвета на Европа Доналд Туск, както и представители на ЕНП и другите партии, представени в Европарламента. Сред гостите на събитието са президента Румен Радев, председателя на Народното събрание Цвета Караянчева, лидерите на всички парламентарно представени партии, депутати, политици и общественици. Гости и домакини станаха на крака под звуците на химна на България. Обръщение към гостите на събитието отправи министърът по европредседателството Лиляна Павлова. За мен е чест и удоволствие да ви приветствам с добре дошли на официалното откриване на първото българско председателство на Съвета на ЕС. За нас, българите, присъединяването към ЕС беше една сбъдната мечта. Благодаря на всички, които работиха, за да можем да стигнем до този исторически момент. С гордост и самочувствие поемаме европредседателството, каза Павлова. Имаме волята, енергията и решимостта да работим, България има много какво да даде на Европа от историята до иновациите, знанията и таланта. Нашата древна култура събира най-доброто от всички цивилизации, преминали през земите ни. Историята ни е научила да бъдем гостоприемни, толерантни и диалогични. Съхранили сме се 13 века, така мислим, че ще запазим и ЕС - само чрез обединението на това, което ни сближава. Готови сме за всички предизвикателства, вярваме, че Съединението прави силата, допълни тя и покани на сцената Доналд Туск, Антонио Таяни, Жан Клод Юнкер, Румен Радев, Цвета Караянчева и Бойко Борисов. Първи взе думата президентът Румен Радев. От 1 януари поехме председателството на Съвета на ЕС. 10 века България е югоизточната порта на континента. Това е скъпо платен исторически опит. На Балканите знаем добре, че от разделението идват трагедии. Европа е голяма, но и твърде малка, за да бъде разделяна. Затова и мотото на нашето председателство е \"Съединението прави силата\", посочи президентът. България притежава изпитан във времето модел за толерантност между религиите, ние сме източник на кирилицата. През най-мрачните години за континента България запази своите евреи. Това ме кара да вярвам, че много сме дали, но и още много можем да дадем на Европа, посочи държавният глава. Поемаме председателството в труден момент. Миграцията и тероризмът изискват активен диалог с големите съседи на съюза. В едно съм убеден - когато проблемите засягат всички ни, ключът е в реализма и солидарните усилия. За да пребъде Европа ни трябва взаимно доверие, ново самочувствие и надмогване на егоизма. Вярвам, че през следващите 6 месеца всички вие, нашите гости, ще се чувствате добре сред римските руини. Особено в София, където християнска църква, катедрала, джамия и синагога са само на няколко метра една от друга. Това е уникално. Европа не е само икономическо пространство, а територия на свободата в духа на историята, културата и хуманизма. Добре дошли, каза Радев. Председателят на Народното събрание Цвета Караянчева заяви: \"Приемаме председателството като национална и надпартийна кауза, с което да покажем на предстоящите ключови дебати за бъдещето на съюза. Пред нас е нелеката задача да работим за консенсус между страните от ЕС\". \"Оценяваме значението на парламентарната подкрепа в момента на първото ни председателство. Имаме роля да насърчаваме българското правителство като честен посредник между държавите от ЕС. Имаме възможност за активно участие на българските народни представители в дискусиите. Ще осъществим парламентарна дипломация на най-високо ниво. Разчитам на тясното сътрудничество с европейските институци и останалите страни-членки. Ние, българските народни представители, ще дадем своя ценен принос към ключовите европейски политики. Искрено вярвам в успеха на българското председателство, каза още председателят на парламента. Премиерът Бойко Борисов първо помоли за благословия патриарх Неофит. \"Мисля, че след словото на нашия приятел Доналд Туск всяка реч или всяко изказване е неуместно, защото самият той, а аз мислех, че се шегува с мен, но той ми каза, че всеки ден е тренирал речта си на български. Ние, като българи, трябва да оценим, че председателят на Съвета е положил труд да покаже уважение към всички нас, че толкова усилия сме положили. Оттук-нататък, от една страна ние трябва да бъдем безпристрастен модератор в преговорите, но трябва да направим така, че всеки българин да остане усещането, че ЕС прави нещо за него, посочи премиерът. Имах среща с Доналд Туск и с европейските медии и тревогата у всички е голяма. През тези 6 месеца много събития ще започнат, други ще се развият, трети ще завършат. 10 милиарда по-малко евро в европейския бюджет има за кохезионния фонд, в Крим нещата не се решават, нашите големи съседи също...дори държави като Словения и Хърватия. Член 7 за Полша...важен е спорът между комисията и Полша. Западните Балкани, надеждата на народите на Западните Балкани, земеделската политика, киберсигурността, европейската отбрана, миграционния поток и справянето с миграционната криза, която продължава да разделя и то жестоко съюза. Трябва да се отворят много въпроси и много отговори да се дадат, каза Борисов. Но нека спра до тук. Никога не съм слушал толкова хубава реч като тази на Доналд Туск. Да ни е успешно председателството, пожела премиерът. „Съединението прави силата – девизът на България, който е избран и за девиз на българското председателство на Съвета на ЕС.- Заедно действително ние следва да преборим предизвикателствата и да направим Европа готова за бъдещето. Сега е време за размисъл как да направим ЕС по-гъвкав спрямо нашите граждани и по-младото поколение, да се вслушаме в техния глас. Миналият ноември участвах в събиране на политическите лидери на Европа и среща със студентите на Софийския университет. Впечатлен съм от техните знания, както и очаквания от Европа и това, че те искат повече заетост и работни места. Затова следва да привлечем повече инвестиции в дигиталните иновации и туризма. Българските студенти помолиха да разрешим и кризата с миграцията. Те бяха убедени, че общо европейско решение може да спре притока на мигранти. Следва това да бъде сторено в духа на сътрудничество и българското председателство сега е начин да се премине към конкретни действия в това отношение. Искам да благодаря на българското правителство за силния ангажимент в в защитата на общата граница на ЕС. Като италианец знам колко е трудно това и им благодаря. Благодаря също и за доброто сътрудничество на българската полиция и армия с европейските. Европейският парламент е готов да помогне на вашето председателство по всички възможни начини. Може да разчитате на нас като на един силен партньор, защото наистина съединението прави силата и от името на ЕП желая на България успех на председателството в следващите 6 месеца”, каза в речта си Антонио Таяни. „Всички очаквахме българското председателство и вярвам, че то ще бъде успешно и решаващо за ЕС. Преди 11 години България стана член на ЕС, но процесът започна дълго преди това. Лично се гордея, че съм малка частица от присъединяването на България. Още на подписването на договора през 2005 г. аз следях постиженията на българското общество и следях усилията, които полага към тези бъдещи цели за присъединяването и подписах договора с вяра в бъдещия успех. Помня и друг момент, когато за пръв път чух българската песен, която сега плава из космоса и помня, че тези уникални гласове много ме впечатлиха. Не знам дали някой ги слуша, но те заслужават тази вечер също да бъдат споменати. Днес заявяваме, че България от тази вечер води Европа и ще го прави и след тези 6 месеца. Вашето председателство съвпада с ключов момент, когато са в ход много инициативи за определяне на бъдещето на Ес. Не си представям по-добра лично от моя добър приятел Бойко Борисов, който да води страната и Европа в този момент. Той е силна и обединяваща личност. Може да разчитате на ЕК като партньор, на страната на България сме и ще останем на нейна страна. Вашето място е в Европа и Еврозоната”, заяви на свой ред Жан Клод Юнкер.", "date": "2018.01.11", "title": "ПЪРВО В ПИК TV! ИСТОРИЧЕСКО: Стартира първото ни европредседателство - Доналд Туск разплака всички с уникално слово на български (ОБНОВЕНА)"}
{"url": "http://pik.bg/%D1%82%D1%80%D1%8A%D0%BC%D0%BF-%D1%81%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D0%BB%D0%BE%D1%82%D0%B0%D1%80%D0%B8%D1%8F-news718732.html", "text": "Президентът на Съединените щати Доналд Тръмп организира лотария по случай годишнината от инаугурацията му. Наградата в нея ще бъде възможността да участвате в гала вечеря с държавния глава, съобщава \"Нюзуик\". Съобщението за лотарията е публикувано на сайта на Trump. Съответните известия също бяха изпратени на поддръжниците му чрез SMS. Информационният бюлетин съобщава, че вечерята, насрочена за годишнината от инаугурацията, ще се състои на 20 януари в частната вила на президента на Мар-а-Лаго в Палм Бийч, Южна Флорида. Специални покани ще получат двама американци, които дарят пари за политическите дейности на президента. Минималното дарение е само три долара. Самолетните билети и настаняването се заплащат от организаторите на конкурса. Покана може да бъде спечелена и без пари. За участниците в лотарията обаче има редица изисквания: всички те трябва да са поне на 18 години и задължително да бъдат американци.", "date": "2018.01.11", "title": "Тръмп се предлага на лотария"}
{"url": "http://pik.bg/%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8%D0%B7%D1%81%D0%BB%D1%83%D1%88%D0%B2%D0%B0-%D1%86%D0%B0%D1%87%D0%B5%D0%B2%D0%B0-%D0%B8-%D1%80%D0%B0%D0%B4%D0%B5%D0%B2-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news718731.html", "text": "Президентът на ПЕС и евродепутат Сергей Станишев председателства комисията в Европейския парламент, която изслушва българските министри на правосъдието и вътрешните работи – Цецка Цачева и Валентин Радев, за приоритетите на ведомствата им пред шестте месеца, в които България ще председателства Съвета на ЕС. Става дума за комисията по граждански права, правосъдие и вътрешни работи, на която Станишев е заместник-председател. Цецка Цачева и Валентин Радев бяха поставени на истински блиц парламентарен контрол от страна на евродепутатите. Основните теми, които бяха застъпени във въпросите бяха за миграцията, общоевропейската сигурност, но и правата на ромското малцинство. Депутатите питаха за Истанбулската конвенция. Защитата на правата на всички граждани са темела на нашето правосъдие, изтъкна в един от отговорите си Цачева. Според българския министър на правосъдието Истанбулската конвенция ще бъде ратифицирана след дебат в българския парламент. Цачева изрази желание това да стане скоро. Тя бе запитана и за становище по правосъдната реформа в Полша. България, както и останалите държави членки следи процесите там, увери Цачева. Нашата позиция ще бъде стриктното прилагане на чл. 7 така, както той детайлно е разписан в Договора за ЕС, каза тя. Според нея обаче трябва да се даде възможност на Полша да даде отговор на въпросите, повдигнати от Европейската комисия. Когато говорим за предизвикателствата към българското председателство, имаме предвид и това предизвикателство, изтъкна тя.", "date": "2018.01.11", "title": "Станишев изслушва Цачева и Радев за европредседателството"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-news718766.html", "text": "Дясната ръка на Любослав Пенев в сформирания от Ел Голеадор щаб - Николай Илиев, се включи в специална пресконференция по повод кандидатурата на Пенев за президент на БФС. Ето част от най-любопитните тези на Илиев - легенда на Левски. \"Сега имаме 10 000 деца, които тренират футбол. След 10 години те ще бъдат 100 000. Ще работим съвместно с държавата и министерствата. Ще развиваме детско-юношеския футбол\". \"Искам да коментирам изяви на Йордан Лечков. Той казва, че децата не искат да спортуват... Просълзих се от тези думи на първия вицепрезидент на БФС в момента. Наистина. Това ли е действително мнението му?\". \"Задължително условие е да работим с училищата\". \"Нещо, което се подценява - важната роля на министерството на образованието\". \"Интегрирането на малцинствата. Това е важен казус. Ще дадем възможност и на тези деца да спортуват, но само ако през това време се и образоват. Едновременно с това\". \"За Детско-юношеските школи не могат дори няколко дни да ни стигнат, за да се разберем. Да кажем откъде да започнем и колко са проблемите. Собствените кадри, а не чужденците! Това е решението. Повече възможности за младите и най-вече български състезатели\". \"Има сигнали за корупция в Детско-юношеския футбол. И в националните гарнитури\". \"Трябват градски, областни и републикански училищни първенства\".", "date": "2018.01.11", "title": "Футболна революция!?"}
{"url": "http://pik.bg/%D0%B4%D1%83%D0%BC%D0%B0%D1%82%D0%B0-%D0%B8%D0%BD%D0%B2%D0%B0%D0%BB%D0%B8%D0%B4-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B2%D0%B5%D1%87%D0%B5-%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B0-news718760.html", "text": "Депутатите заличиха думата \"инвалид\" от българското законодателство на първо четене. Парламентът прие единодушно промените в Закона за държавните такси, внесени от БСП. Така, според авторите, ще бъде улеснена социалната интеграция на хората с увреждания, а заличаването на термина \"инвалид\" от българското законодателство ще допринесе за преодоляването на стереотипното мислене за хората с увреждания като неспособни, невалидни, негодни. Крум Зарков, един от вносителите, подчерта, че думата \"инвалид\" трябва да се премахне завинаги от българското законодателство, защото носи негативен заряд. Освен това конституцията борави с термина \"лица с увреждания\". Проблемите на гражданите с увреждания няма да бъдат решени с този закон, но това е стъпка в правилната посока, смята Зарков. Като аргумент той добави и, че думите имат значение, защото оформят възприятия, а по-късно и определени поведения. Терминът е и пречка за социалната интеграция на тези хора, добави депутатът. ПГ на ГЕРБ вижда резон в предложението на колегите от левицата, редно е да се уеднакви българското законодателство, подкрепи текстовете Светлана Ангелова, зам.-председател на социалната комисия. Тя обърна внимание, че между първо и второ четене трябва да се преразгледат и други закони - за жп транспорта, за интеграция на хората с увреждания,например, за да се замени терминът и в тях.", "date": "2018.01.11", "title": "Думата \"инвалид\" в родното законодателство вече е забранена"}
{"url": "http://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BD%D0%B5%D1%83%D1%81%D0%BF%D0%B5%D1%88%D0%B5%D0%BD-%D0%BE%D0%BF%D0%B8%D1%82-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-news718727.html", "text": "AFP, цитирани от \"Фокус\" Канцлерът Ангела Мекел призна, че все още има „големи препятствия“ за подписването на коалиционно споразумение между водения от нея Съюз и Германската социалдемократическа партия (ГСДП) на Мартин Шулц, предава . „Все още има големи препятствия по пътя, които трябва да бъдат изчистени\", заяви пред репортери Меркел при пристигането си участие в разговорите за съставянето на нова голяма коалиция. Очаква се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Предварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори. По-рано бе съобщено, че централни данъчни и финансови въпроси, както и основните решения относно миграцията, пазара на труда, здравеопазването, пенсиите и Европа все още не са договорени изцяло. Представители на партиите се срещнаха за първи път в неделя. Утре трябва да бъде резултат на масата.", "date": "2018.01.11", "title": "Пореден неуспешен опит на Меркел за правителство"}
{"url": "http://pik.bg/%D1%80%D0%B5%D1%88%D0%B5%D0%BD%D0%BE-%D0%B8%D0%B7%D0%B2%D0%B5%D1%80%D0%B3%D1%8A%D1%82-%D1%83%D0%B1%D0%B8%D0%BB-%D0%B6%D0%B5%D0%BD%D0%B0-%D1%81%D0%B8-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D1%82%D0%BB%D0%BE%D0%BD-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-news718723.html", "text": "По искане на Окръжната прокуратура в Силистра състав на Силистренския окръжен съд е взел мярка за неотклонение „Задържане под стража“ спрямо 69- годишния Джебраим С. Той е привлечен като обвиняем за убийството на съпругата си 67-годишната А. В., извършено по особено мъчителен начин и с особена жестокост. Престъплението се наказва с лишаване от свобода от 15 до 20 години, доживотен затвор или доживотен затвор без замяна. Мъртвото тяло на 67-годишната В.А. е било намерено на 8 януари 2018 г. в дома й в дуловското село Окорош. При огледа на тялото били открити наранявания, причинени по насилствен начин. Определението на Силистренския окръжен съд подлежи на обжалване пред Апелативния съд във Варна.", "date": "2018.01.11", "title": "Решено! Извергът убил жена си с горещ котлон остава в ареста"}
{"url": "http://pik.bg/%D1%82%D0%B5%D0%B7%D0%B8-%D0%B4%D1%80%D0%B5%D0%B1%D0%BD%D0%B8-%D0%B4%D0%B5%D1%82%D0%B0%D0%B9%D0%BB%D0%B8-%D0%B2%D1%8A%D0%B7%D0%B1%D1%83%D0%B6%D0%B4%D0%B0%D1%82-%D0%BC%D1%8A%D0%B6%D0%B5%D1%82%D0%B5-%D0%B4%D0%BE-%D0%BF%D0%BE%D0%BB%D1%83%D0%B4%D0%B0-news718676.html", "text": "Дали ще запалиш искра, или ще направиш шоу с фойерверки, зависи само от теб. Съществуват няколко дребни детайли, които още повече възбуждат мъжете и правят секса незабравим. Те са изключително прости и лесни за изпълнение, затова съветваме всяка дама да се възползва от тях. Гаранция, ще остане доволна! Мъжете са ловци по природа, но пък егото им е свръх доволно, когато дамата от време на време стартира любовните ласки първа. . Повечето мъже супер много се вълнуват от идеята за спонтанен секс. Например в колата или пък да го събудите с френска любов. Много е сладко, когато е неочаквано. Със сигурност ще забележите колко по-първичен, но и страстен ще бъде той. . Нежността и приятният аромат на женската кожа винаги ще действа възбуждащо на мъжете. При това и оставя спомени, при мисълта за които той дълго време ще усеща сладка тръпка ниско в корема. . Емоционални - например скарали сте се, сърдита сте му, той очаква цупене с дни, а изведнъж му разкопчавате ризата и започвате да го целувате страстно. Физически - смяната на интимните ласки от динамични към сластни и бавни и обратното също много се харесва на мъжете. Само не прекалявайте с честотата на промените и не ги правете, когато той е непосредствено преди оргазъм. . Каквото и да правите, както и да го правите, никога няма да има пълен ефект, ако желанието ви за секс не си личи! То е нещото, което пали и най-дълбоките мъжки страсти. Да вижда, че ви доставя огромно удоволствие и че го желаете с цялото си същество. Това е ключът към мъжката наслада.", "date": "2018.01.11", "title": "Тези дребни детайли възбуждат мъжете до полуда"}
{"url": "http://pik.bg/%D0%BF%D0%B0%D0%BC%D0%B5%D1%82-%D0%BF%D0%B0%D1%80%D0%BA-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%89%D0%B5-%D0%BD%D0%BE%D1%81%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-news718726.html", "text": "Паметта на починалия на 18 ноември 2017-а легендарен щангист, олимпийски и световен шампион ще бъде увековечена в истанбулския квартал \"Авджълар\", който е компактно населен с изселници от България. Един от големите паркове в квартала ще носи името на покойния щангист, съобщава БТА. Предложението бе направено от кмета на \"Авджълар\" Хандан Топрак Бенли, единствената жена кмет в мегаполиса Истанбул. То бе прието единодушно от членовете на общинския съвет. По този начин Хандан Топрак Бенли изпълни обещанието си, дадено на церемония в памет на щангиста, организирана по нейна инициатива в културния център Баръш Манчо в \"Авджълар\". Тогава тя се зарече, че името на Наим Сюлейманоглу ще бъде увековечено на улица или парк в общината. , заяви Бенли. Също по инициатива на кмета всяка година датата на кончината на Наим Сюлейманоглу - 18 ноември ще се отбелязва като ден в негова памет в \"Авджълар\".", "date": "2018.01.11", "title": "Памет! Парк в Истанбул ще носи името на Наим Сюлейманоглу"}
{"url": "http://pik.bg/%D0%BF%D0%BE-%D0%B2%D0%B7%D0%B0%D0%B8%D0%BC%D0%BD%D0%BE-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%B5%D1%82%D0%BE-%D0%BA%D0%BE%D0%B9-%D1%87%D1%83%D0%B6%D0%B4%D0%B5%D0%BD%D0%B5%D1%86-%D0%BD%D0%B0%D0%BF%D1%83%D1%81%D0%BA%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B0%D1%80%D0%B5%D0%BD%D0%B0-news718761.html", "text": "Жуниор Кишада вече не е футболист на Лудогорец, съобщи \"Спортал\". Играчът се е разделил с \"орлите\" по взаимно съгласие. Бразилецът изкара шест години в Лудогорец и спечели доста отличия. Благодарим на Кишада за всичко, което направи през тези години за Лудогорец. Пожелаваме му успех\", заявяват пред \"Спортал\" от ръководството на \"зелените\".", "date": "2018.01.11", "title": "По взаимно съгласие! Ето кой чужденец напуска \"Лудогорец Арена\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%BD%D0%B0-%D0%BA%D1%80%D0%B0%D0%BA%D0%B0-%D0%BF%D1%80%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B8%D1%82%D0%B5-%D0%B8-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-news718658.html", "text": "Депутатите от парламентарната комисия по вътрешна сигурност и обществен ред изслушват ръководствота на МВР, главния прокурор Сотир Цацаров и градския прокурор за разстрелите през последния месец и за сигурността на гражданите и гостите по време на европредседателството на България. Вътрешният министър Валентин Радев отсъства заради ангажимент в Брюксел. За прокуратурата не съществува нито едно съмнение за това, че смъртта на Росен Ангелов се дължи на самоубийство, каза Цацаров. Съпоставката на фактите и на материала до момента не опровергават това. Каквито и спекулации да бъдат правени, каквито и въпроси да бъдат задавани, няма съмнение, че авторът на убийството е Росен Ангелов - това показват анализите на проектили, гилзи, ДНК-анализи. Тези престъпления поставьят два въпроса, чието разрешаване предстои. Едното от тях е ефективността на системата на разкриваемост. Вторият момент е свързан с ефективността, бързината и обезпечеността на експертната дейност в МВР. Изключвам въпроса как за 24 часа се прави ДНК-експертиза - прави се в частна лаборатория срещу солидно заплащане за изключително тежки престъпления. Утре ще имаме среща с главния секретар за обезпечаване на средствата за института, посочи Цацаров. Не мога да изнеса каквито и да е данни за другото престъпление. Мога да кажа, че се работи изключително интензивно и по всички версии. Работи се по цялостния спектър на бизнеса на убития Петър Христов. Вчера бе последното общо съвещание в присъствието на професионалното ръководство на МВР в моя кабинет. Искам да изразя благодарност към полицаите за работата им, макар че част от нея бе оплюта по едни или други причини. те си свършиха работата. Огромната въпросителна сега е проверка, анализ и изчистване на всички доказателства по убийството на Петър Христов. Това е изключително нагло посегателство в центъра на София, коментира обвинител № 1. Депутатът от \"Воля\" Веселин Марешки посочи, че такова убийство, като това на Христов, говори за чувство на безнаказаност у определени хора. Питат ме дали се страхувам и аз искам да попитам службите работят ли и има ли застрашени други български граждани. Имат ли службите такива данни, че някой застрашава други хора, може ли българските граждани а са спокойни, че такива престъпления ще бъдат пресичани преди да са извършени, попита Марешки. Към момента в МВР има оперативна информация и се работи. Независимо по какъв път е дошла информацията, работи се, отговори главният секретар на МВР Младен Маринов. Под защитата на бюрото се намират свидетели по наказателни производства и членове на техните семейства, чиято степен на застрашеност е висока. До момента няма посегателства срещу такъв човек. Съдия или наблюдаващ прокурор може да поиска защита, ако делото е в такава фаза, поясни главният прокурор. Не са изключения случаите, в които защитени свидетели са изведени, имат друга самоличност и имат нов живот не на територията на нашата страна, а в други страни, с които имаме споразумения за релокиране, допълни обвинител № 1. Очевидно не е съществувала степен на застрашеност на убития Петър Христов. Но на практика има и заплаха дори срещу всяка жена, жертва на насилие, допълни той. Грижата към пострадалия е далеч по -първостепенна от грижата за извършителя и за пострадалия трябва да се мисли далеч повече, каза още Цацаров. Преди броени дни имаше степен на застрашеност на съдии и прокурори от една фигура, която бе освободена преди дни. Случват се неща, които са скрити от общественото пространство, но в малък град в североизточна България се случи в семейство на служител на полицията и съдия - автомобилът им бе запален в гаража. Понякога възникват и непосредствени заплахи, посочи още обвинител № 1. В публичното пространство излязоха версии за връзки с делата \"Килърите\" и \"Наглите\", чиито членове бяха осъдени на последни инстанции. Надявам се, че всичко това се следи и се наблюдава и се взимат адекватни мерки, които могат да ограничат посегателства срещу лица от държавния апарат, коментира председателят на вътрешната комисия Цветан Цветанов. Депутатът от БСП Иван Иванов попита каква е оценката за цялостната криминогенна обстановка, защото фактите показват, че има напрежение. Дали това е умишлен опит да се дискредитира страната, защото европредседателството е много важно, а ние го посрещаме по притеснителен начин. Има ли МВР основание за притеснения или това са единични случаи, защото механичното струпване на неприятни тежки престъпления в кратък период е повече от притеснително. Това трябва да бъде изяснено днес. Нещата ще бъдат доста по-сложни, ако имаме такива инциденти за в бъдеще. Стана ясно, че има над 600 лица с присъди, които не са на местата за излежаване на присъди. Вземате ли някакви мерки и в тази посока, попита народният избраник. По отношение на акцията във вилната зона, забави ни факта, че къщите са чужда собственост и ние не можем да влезем направо. Обезпечихме горския масив с всички налични средства и се радвам на резултата, защото лицето не е в състояние да навреди на други хора, посочи Младен Маринов. На въпроса за престъпните деяния, особено тези, свързани с насилие и смърт са притеснителни. Но не виждаме връзка и логика между отделните случаи, и не са в последователност, в която да доведат до паника и нагнетяване на обстановката, което да доведе до дискредитиране по време на европредседателството. За нас фонът изглежда по един начин, за гражданите по друг, особено когато е представен по определен начин от медиите. Не можем да видим заговор и опит да се всее паника. Но при всяка информация за свързаност, ще се работи и в тази посока, посочи Маринов. 14 категории лица се издирват от МВР. През 2017 г. лицата с мярка \"задържане под стража\" са 317, като са били 393. Обявените за издирване с присъда са били 511, през предходната година са били с около 50 повече. Това каза пред комисията по вътрешна сигурност главен комисар Христо Терзийски, шеф на ГД Национална полиция. Много събития във и вън от тази сграда определено са свързани с европредседателството. Но специално криминогенната обстановка не смятам, че е съзнателно насочвана така, че да съвпадне с европредседателството. Може да ви прозвучи оправдателно, но няма такава столица без криминогенна обстановка. Но нека не свързваме тежките престъпления с европредседателството, каза Цацаров. Депутатът Красимир Янков от БСП направи коментар по работата на полицията. Ако вие се поздравявате, че имате синхрон, аз лично няма да поздравя пресцентъра на МВР. Обръщам внимание да разгледате работата на пресцентъра по информиране на гражданското общество. Няма да ви питам колко души работят там и кой ги ръководи. Вие бяхте там, г-н Маринов, коментира Янков. Питам колко се следи изпълнението на териториално обслужване на населението. Няма да спра да повтарям, че превенцията на престъпността е най-важна при работата на Министерството на вътрещните работи, каза още народният избраник от БСП. Запознахте ли се с последния адрес на лицето, на който е било и с работата на районния инспектор. Колегата Иванов пропусна да ви напомни за недокомплекта. Този недокомплект в МВР със сигурност създава затруднение на професионалното и политическото ръководство, каза още Янков. Ще бъдем по-активни във връзка с обществения интерес, отсече той. Когато у обществото има усещане, че има хаос в МВР и се активизира криминалния контингент, тогава ние, като избрани и представляващи народа, трябва да бъдем по-активни, каза той. Цацаров посочи, че работата на пресцентъра на МВР зависи от това, което те задават като рамки, с което отговори на въпроса на Янков. За районните инспектори главният прокурор посочи, че те са останки от миналото. Сегашното време предполага много по-голяма мобилност на районния инспектор, който отговаря за 3-4 села и се придвижва със собствен транспорт. Ние струпваме върху районните инспектори огромен брой задачи и после питаме защо не работят те, посочи още обвинител № 1. Моето мнение е, че институтът на районния инспектор е отживял във времето. На хората им трябват на три-четири села и жандармерийски участък. Вижте Испания и Турция. Населението има доверие на тази жандармерия, която работи в малките населени места, посочи Цацаров.", "date": "2018.01.11", "title": "ИЗВЪНРЕДНО В ПИК TV! Сотир Цацаров на крака при депутатите заради разстрелите и сигурността по време на европредседателството! (ОБНОВЕНА)"}
{"url": "http://pik.bg/%D0%BF%D0%BE%D0%B6%D0%B5%D0%BB%D0%B0%D0%BD%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%BF%D1%80%D0%B5%D0%B4%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news718770.html", "text": "Премиерът Бойко Борисов проведе телефонен разговор с канцлера на Австрия Себастиан Курц. Канцлерът поздрави българския министър-председател за официалното откриване на Българското председателство на Съвета на Европейския съюз и му пожела успех. Двамата потвърдиха желанието си активно и в сътрудничество да работят по общите приоритети на Триото председателства. „Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави- членки“, подчерта Бойко Борисов. Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите. Бойко Борисов и Себастиан Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава. Австрийският канцлер прие поканата на премиера Борисов да посети в близко бъдеще нашата страна.", "date": "2018.01.11", "title": "ПОЖЕЛАНИЯ! Борисов с важен разговор преди официалното откриване на европредседателството"}
{"url": "http://pik.bg/%D0%B3%D0%BB%D0%BE%D0%B1%D0%B8%D1%85%D0%B0-%D0%BB%D0%B0%D1%80%D0%B6-%D0%B1%D0%B0%D1%89%D0%B0-%D0%B7%D0%B0-%D1%81%D0%B0%D0%BC%D0%BE-%D0%B4%D0%B5%D1%82%D0%B5-%D0%B2-%D0%BA%D1%80%D1%8A%D1%87%D0%BC%D0%B0-news718706.html", "text": "МВР глоби с 300 лв. бащата на непълнолетен младеж, засечен без придружител в калоферска кръчма посред нощ. Служителите на реда написали акта на човека, защото момчето се обадило на него като на родител, след като било спипано в компания в кафе-аперитив 50 минути след полунощ на 29 октомври м. г., и след малко той пристигнал на мястото, пише \"Марица\". Така бил санкциониран за нарушение на Закона за закрила на детето, който забранява непълнолетни да пребивават в питейни заведения в късните часове без придружител. Той обжалвал наказателното постановление и се опитал да докаже пред Карловския районен съд, че с младежа всъщност е имало възрастен, който бил приятел на майка му. Другите от компанията обаче не потвърдили този факт. Въпреки това санкцията е отменена, защото всъщност човекът не се водел баща на детето - в акта за раждане на момчето било вписано друго име в съответната графа. По закон такава глоба може да бъде наложена и на всеки близък, който се грижи за ненавършило 18-години дете, но това трябва да е описано в акта. А в случая глобеният бил посочен като баща.", "date": "2018.01.11", "title": "Глобиха ларж баща за само дете в кръчма"}
{"url": "http://pik.bg/%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BF%D1%80%D0%B0%D1%89%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B2-%D1%81%D0%B8%D0%BD%D0%B0%D0%B9-news718724.html", "text": "Четирима бивши високопоставени служители на американската администрация твърдят, че премиерът на Израел Бенямин на администрацията на бившия американски президент Барак Обама, съгласно който , в непосредствена близост южно от Ивицата Газа, съобщават израелски медии. Твърди се, че Нетаняху е казал на Обама и бившия държавен секретар Джон Кери, че смята, че египетският президент Абдел Фатах ал Сиси би се съгласил на този план. Американските власти обаче, които са се свързали с египтяните, посочват, че те са се противопоставили на плана. От кабинета на Нетаняху са изтъкнали по този повод, че \" \". Нетаняху е предложил през 2014 г. дипломатически план Израел ще анексира централни територии в Юдея и Самария, докато палестинците ще получат в замяна територии в Северен Синай информацията е невярна", "date": "2018.01.11", "title": "Нетаняху праща палестинците в Синай "}
{"url": "http://pik.bg/%D0%BD%D0%B0%D0%BC%D1%83%D1%88%D0%BA%D0%B0%D1%85%D0%B0-%D1%81-%D0%BD%D0%BE%D0%B6-%D0%B6%D0%B5%D0%BD%D0%B0-%D0%B2-%D1%81%D0%BE%D1%84%D0%B8%D1%8F-news718771.html", "text": "Служители на СДВР издирват 52-годишен мъж, съобщиха от столичната полиция. Към 8.35 часа днес е получен сигнал за настанена в болница 50-годишна жена. Тя е в тежко състояние, приета е с прободни рани по тялото. По първоначални данни жената била нападната с нож от свой познат на улица в кв. \"Орландовци\". След нанесените наранявания той е избягал. Предприети са светкавични заградителни и оперативни действия за установяване на местонахождението му.", "date": "2018.01.11", "title": "Намушкаха с нож жена в София"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B8%D1%8F-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82-news718730.html", "text": "Близките на убития бизнесмен Петър Христов помолиха присъстващите на поклонението да не използват видео и фотокамери. Поклонението пред тленните останки на 49-годишния бизнесмен ще се състои в петък, 12 януари от 12 часа в Двореца на културата и спорта \"Васил Левски\" във Велико Търново, съобщава Дир.бг. От уважение към паметта на починалия и съпричастност към скръбта на семейството, молбата на близките е присъстващите на поклонението е да не използват видео и фотокамери. Убитият има 29-годишна дъщеря Михаел и 16-годишен син Петър. От миналата година има и внук, който също носи неговото име. Опелото ще е в Преображенския манастир в тесен семеен кръг, след което тялото на Петър Христов ще бъде кремирано, а урната ще бъде положена в гробищния парк във Велико Търново. 49-годишният Петър Христов бе прострелян в понеделник сутринта пред офиса си на ул. \"Ралевица\" в София. Бизнесменът бе откаран във ВМА, но въпреки 30-минутните реанимационни действия почина. По непотвърдени данни, Христов е пронизан от пет куршума - три в гърдите, един в главата и един в шията. По него е стреляно с чешки картечен пистолет \"Скорпион\", който се използва често от наемните убийци при мокри поръчки. Разследващите обявиха, че проучват всички възможни версии за убийството на Петър Христов - от лични мотиви до нарушени бизнес интереси. Няма информация той да е получавал заплахи за живота си и се е движел без охрана.", "date": "2018.01.11", "title": "ЖЕСТОКИ МЕРКИ ЗА СИГУРНОСТ! Забраняват снимките на погребението на разстреляния Петър Христов"}
{"url": "http://pik.bg/%D0%BC%D0%BE%D1%89%D0%BD%D0%BE-%D1%80%D0%B0%D0%BC%D0%BE-%D1%87%D0%B5%D1%82%D0%B8%D1%80%D0%B8-%D0%B7%D0%B8%D0%BC%D0%BD%D0%B8-%D0%BA%D1%83%D1%80%D0%BE%D1%80%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%BF%D0%BB%D0%B0%D0%BD%D0%B0-%D0%B7%D0%B0-%D0%BF%D0%B8%D1%80%D0%B8%D0%BD-news718775.html", "text": "Управите на българските зимни курорти – Банско, Витоша, Боровец и Сапарева баня-Паничище, с изключение на Пампорово, подкрепят промяната в плана за управление на Пирин и искат развитие на нови туристически зони. В писмо до премиера Бойко Борисов и вицепремиера Валери Симеонов представителите на зимните курорти изразяват подкрепата си за правителственото решение, взето на 28-ми декември 2017 г. и очакват то да бъде първа стъпка към ускореното развитие на планинския туризъм у нас. „През последните почти две десетилетия, ръководствата на всички оператори на ски зони многократно заявявахме, че развитието на планинския туризъм в България и реалното опазване на околната среда в българските планини са неразделно свързани елементи – както е в цяла Европа. Създаването на това изкуствено противопоставяне донесе огромни загуби за България и вкара туристическия сектор в задънена улица. Явно се вижда, че единствено общините с развит планински туризъм успяват да стабилизират своята демография и икономика, които от своя страна водят и до по-добро състояние на околната среда. Единствено в тези общини се наблюдава ръст на горския фонд, тъй като местните хора намират поминък в туризма и изоставят дърводобива, дървопреработването и екстензивното земеделия – най-големите бичове за българската гора. На практика и на теория, планинският туризъм няма алтернатива, ако централната власт желае да спаси българските планински райони от обезлюдяване и стопански колапс”, се казва в подписаното и подпечатано от Юлен АД, Витоша ски АД, Бороспорт АД и Рила спорт АД писмо. В писмото се казва още, че българските граждани и чуждестранните туристи заслужават да получат лесен достъп до развити туристически зони във всички български планини, където да се насладят на неповторимата красота на нашата природа, практикувайки спортни дейности или просто намирайки време за отдих. „Това може да се случи, единствено ако държавата премахне пречките пред създаването на планинска инфраструктура, които бяха заложени в специализираното и общо законодателство през годините под лобистки и недопустим чуждестранен натиск”. „Българските зимни курорти ще подкрепим всички политики за създаване на повече и нови туристически зони – ние прегръщаме идеята за повече конкуренция, защото знаем, че именно конкуренцията ражда по-качествения туристически продукт”, се казва още в писмото.", "date": "2018.01.11", "title": "МОЩНО РАМО! Четири зимни курорта подкрепят плана за Пирин"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%BE%D0%BF-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%B7%D0%B0-%D0%BF%D0%BE%D0%BA%D0%B0%D0%B7%D0%BD%D0%B8%D1%8F-%D1%80%D0%B0%D0%B7%D1%81%D1%82%D1%80%D0%B5%D0%BB-%D0%BD%D0%B0-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2-%D0%B2%D0%B5%D1%80%D1%81%D0%B8%D1%8F%D1%82%D0%B0-%D0%B7%D0%B0-%D0%BD%D0%B0%D0%B3%D0%BB%D0%B8%D1%82%D0%B5-%D0%B3%D0%B5%D1%80%D0%BE%D0%B8%D0%B7-news718721.html", "text": "Показен разстрел на бизнесмен и шесторно убийство. Така започна новата 2018 година у нас. Само в рамките на две седмици страната ни бе разстърсена и страх обзе хората, но пък на масаа се поставиха много важни въпроси, като този как се издирват престъпниците у нас, след като стана ясно, че Росен Ангелов с влязла присъда за блудство успешно се крие от МВР в продължение на 9 години. По горещата тема коментар пред \"България он еър\" даде бившия шеф на Националната разузнавателна служба ген. Димо Гяуров. Той предположи, че няма да се стигне до извършителя на показния разстрел на Петър Христов в \"Манастирски ливади\" в София. Или някой ден ще се стигне до едно тяло в някоя кариера или кладенец, за което да се предположи, че е на извършителя. Според ген. Гяуров версията, че убийството е свързано с делото \"Наглите\", е опит да се героизира жертвата. \"Много е нелицеприятно да се признава, че човекът е типичен представител на Прехода и първоначалното натрупване на капитал. По-важно е, че е тясно свързан с важни представители на \"подземния свят\". За мен е необяснимо как обикновен охранител на дискотека става охранител на най-големия завод за захар, как придобива целия млекопреработвателен бизнес в един район? Той действително командваше шефовете на полицията\", коментира генералът. По думите на ген. Гяуров на някого му е прекипяло. Възможно е да е някой, който да има да взема нещо от него, някой на когото нещо му е взето, конкуренция, изместени партньори, неразплатени ангажименти, посочи той. Според бившия шеф на Националната разузнавателна служба има липса на държавност и наглост от страна на изпълнителите. \"Свидетели сме на връщане на времената на безсилието на държавата. Какъв по-голям срам от това да има хиляди хора, обявени за издирване и никой да не ги издирва?\", отбеляза ген. Гяуров в контекста на показната стрелба срещу един от шефовете на НАП и жестокото шесторно убийство в Нови Искър. \"Остава неясно как разследването стигна до това, че причината е недоволство от нежеланието на жертвата да съдейства за обирджийство. Как направиха извода, че останалите членове на семейството са знаели? Това е в противоречие на любовната връзка, която би трябвало да е тайна. Обяснението беше оперативни източници, което е смешно и жалко\", сподели своята гледна точка ген. Димо Гяуров. Той допусна, че извършителят не е бил сам и \"нищо чудно лицето да е самоубито\". \"Не твърдя, че това е извършено от МВР, а от съучастника му. Зам.-главният прокурор не е наясно как се правят тези експертизи\", каза Гяуров. Вчера бе категоричено потвърдено от МВР, че Росен Ангелов е убиецът на шестте жертви, а мотивът не е само ревност, но и желание за обир на луксозни апартаменти.", "date": "2018.01.11", "title": "ИЗВЪНРЕДНО! Топ разузнавач за показния разстрел на Петър Христов: Версията за \"Наглите\" героизира жертвата"}
{"url": "http://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D1%87%D0%B8%D1%81%D1%82%D0%B0%D1%87%D0%BA%D0%B0-%D0%B1%D1%8A%D1%80%D0%BA%D0%B0%D0%BB%D0%B0-%D0%B2-%D1%83%D1%87%D0%B5%D0%BD%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%87%D0%B0%D0%BD%D1%82%D0%B8-news718688.html", "text": "62-годишна хигиенистка в елитна варненска гимназия беше призната за виновна, че за периода от м. септември до 9 ноември 2015 година е отнела парични суми от общо 11 ученици от два различни класа.Това съобщиха от ВРС  цитирани от \"Нова Варна\". Деянието е извършено при продължавано престъпление и чрез използване на служебно предоставените й ключове за почистване на класните стаи. Хигиенистката се възползвала от провеждането на занятия по физкултура извън класните стаи и под предлог че влиза да чисти в помещенията, системно бъркала в джобовете на ученически якета и вземала различни дребни суми от тях. След установяването на липси, част от учениците оставили по време на поредно занятие по физкултура включени камерите на мобилните си телефони, като по този начин били забелязани неправомерните действия на 62-годишната жена и подаден сигнал до директора. Отнетите от учениците суми са на обща стойност за близо 200 лева. 62-годишната Т. Т. е с чисто съдебно минало. Към момента причинените имуществени вреди са възстановени на пострадалите. По силата на постигнато споразумение между страните, съдът наложи на подсъдимата наказание от 6 месеца лишаване от свобода, изтърпяването на което бе отложено с изпитателен срок от 3 години. Съдебният акт е окончателен.", "date": "2018.01.11", "title": "Осъдиха чистачка, бъркала в ученическите чанти"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D0%BD%D0%B0%D0%BD%D0%B5%D1%81%D0%B5-%D0%BE%D0%B3%D1%80%D0%BE%D0%BC%D0%B5%D0%BD-%D1%83%D0%B4%D0%B0%D1%80-%D0%B5%D0%BB-%D0%B3%D0%BE%D0%BB%D0%B5%D0%B0%D0%B4%D0%BE%D1%80-%D1%81-%D0%BC%D0%BE%D1%89%D0%BD%D0%B0-%D0%B0%D1%82%D0%B0%D0%BA%D0%B0-%D0%BF%D0%BE-news718758.html", "text": "Кандидатът за президент на БФС - Любослав Пенев, произнесе гръмки слова. На специална пресконференция Ел Голеадор обяви част от екипа си, имащ за задача да тласне родния футбол към стремглаво развитие. Николай Илиев - легенда на Левски, Любомир Дацов - финансист, Атанас Стоилов - спортен мениджър и Радостин Василев - юрист са част от щаба на Пенев. А Любо сподели гръмки идеи и даде тежки оценки. \"Вече сме на дъното на дъното\"! \"В целия свят футболът се развива, но не и в България, тук отиваме стремглаво надолу\"! \"Ще разчитам на екипа си, във всеки един отдел ще има високо-квалифицирани специалисти! \"Зад мен не стои абсолютно никакъв кръг\"! \"Хвалим се с една база за 14 години\"! \"Учудвам се - един отбор като ЦСКА, още да не е обявил своята позиция\"! \"В Изпълкома няма да има собственици на клубове и т.н, няма да допускаме конфликт на интереси\"! \"Да се въведе схема за електронно картотекиране, видеонаблюдение по време на мачовете\"! \"Ще има ограничения относно чужденците в родното първенство\"! \"Ще помагаме на абсолютно всички клубове\"! \"Шампионът от последните години на България, какъв принос има към националния отбор\"! \"Представители на БФС обикалят по страната, заплашват местните футболни структури, даже отбори, не мога да го докажа, но е така\"! \"Ще прилагаме правилата на УЕФА, ФИФА и КАС, искам всеки един отбор, треньор, футболист да бъде защитен\"! Ред, дисциплина и организация, скромно и да бачкаме, ежедневна работа\"! \"200, 300, 400 лева толкова ли струва гласа на един отбор?\"! Пенев също така отправи остри думи към министъра на младежта и спорта Красен Кралев. Любо подчерта, че ще работи за изграждане на модерен, футболен стадион. Очертава се сериозен спор за президентската позиция в БФС, а Любослав Пенев е категоричен, че сегашните управляващи от Футболния съюз нямат капацитет за важните постове, които заемат.", "date": "2018.01.11", "title": "ФУТБОЛНА БОМБА! Любо Пенев нанесе огромен удар! Ел Голеадор с мощна атака по..."}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B4%D0%B5%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F---%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D0%BD%D0%B0-%D0%B6%D0%B8%D0%B2%D0%BE-%D0%B2-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D1%80%D0%B5%D0%BF%D0%BE%D1%80%D1%82%D0%B0%D0%B6%D0%B8-%D0%B8-%D0%BA%D0%BE%D0%BC-news718745.html", "text": "В историческия ден за България, когато страната ни поема председателството на Съвета на ЕС, ПИК и ПИК TV ще ви направят свидетели на живо на всички важни събития. Със специално коментарно студио от 17,45 ч. ще проследим организираните протести в София тази вечер, посрещането на Жан-Клод Юнкер, Доналд Туск и речите им. След това ще ви направим свидетели на първите думи на премиера Бойко Борисов, председателят на парламента Цвета Караянчева и президентът Румен Радев при приемането на европредседателството. Ексклузивно за читателите на ПИК и зрителите на ПИК TV всяка подробност ще бъде отразена на живо първо от репортерите ни от най-горещите точки в столицата ни!", "date": "2018.01.11", "title": "САМО В ПИК TV! Исторически ден за България - гледайте на ЖИВО в ексклузивни репортажи и коментарно студио"}
{"url": "http://pik.bg/%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D1%8A%D1%80%D0%B2%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-11-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%B8%D0%BA%D0%BE%D0%BB-%D0%B5-%D0%B2%D0%BC%D0%B5%D0%BD%D1%8F%D0%B5%D0%BC-%D0%BE%D1%81%D1%8A%D0%B7%D0%BD%D0%B0%D0%B2%D0%B0%D0%BB-%D0%B5-%D0%BA%D0%B0%D0%BA%D0%B2%D0%BE-%D0%B8%D0%B7%D0%B2%D1%8A%D1%80%D1%88%D0%B2%D0%B0-news718772.html", "text": "15-годишният Иван от к-с \"Меден рудник\", който закла 12-годишната Никол Йончева в асансьор в бл 108 в к-с \"Меден рудник\" е вменяем, той е можел да ръководи действията си и е осъзнавал значението на постъпките си. Това е заключението на съдебно-психиатричната екпертиза, съобщиха за БургасИНФО от прокуратурата в Бургас. 15-годишният Иван от к-с \"Меден рудник\", който закла 11-годишната Никол Йончева в асансьор в бл 108 в к-с \"Меден рудник\" е вменяем, той е можел да ръководи действията си и е осъзнавал значението на постъпките си. Това е заключението на съдебно-психиатричната екпертиза, съобщиха за БургасИНФО от прокуратурата в Бургас. Дълго време въпросът дали момчето, сочено от всички като безобидно, е съзнавало какво прави. Иван е бил ученик със специални образователни потребности и е има ресурсен учител. Затова и жестокото убийство раздели Бургас.", "date": "2018.01.11", "title": "НЯМА ДА СЕ ОТЪРВЕ! Убиецът на 11-годишната Никол е вменяем! Осъзнавал е какво извършва "}
{"url": "http://pik.bg/%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%B5%D0%BD-%D0%BB%D0%B8%D0%B4%D0%B5%D1%80-%D1%81%D0%B8-%D1%82%D1%80%D1%8A%D0%B3%D0%B2%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news718729.html", "text": "Левски е на път да изтърве един от любимците на синята публика. Родният отбор на Роман Прохазка - Спартак (Търнава) опитва да си върне универсалния боец на \"сините\", пише \"Меридиан Мач\". Както е известно, договорът на словака на \"Герена\" изтича в края на сезона, а все още текат преговори по преподписването му. Към днешна дата Роман, който през последните години се превърна в един от основните любимци на привържениците на Левски, може да преговаря и с други клубове, защото остават по-малко от 6 месеца от контракта му със \"сините\".. На \"Герена\" дори се говори, че Прохазка стяга жилище в Търнава. Родният отбор на словака в момента е начело в местното първенство и със сигурност ще играе в евротурнирите. Още трима футболисти на Левски могат да си тръгнат през лятото като свободни агенти. Става дума за капитана Божидар Митрев, откритието Васил Панайотов и защитника Димитър Пиргов. Последният със сигурност няма да играе повече за Левски, но столичани правят опити да задържат Митрев и Панайотов.", "date": "2018.01.11", "title": "Чуждестранен лидер си тръгва от \"Герена\"?"}
{"url": "http://pik.bg/%D0%B5%D1%82%D0%BE-%D0%B3%D0%BE-%D0%BD%D0%BE%D0%B2%D0%B8%D1%8F-%D0%BF%D0%B0%D0%BB%D0%B0%D1%82-%D0%BD%D0%B0-%D1%80%D0%B8%D0%BA%D0%B8-%D0%BC%D0%B0%D1%80%D1%82%D0%B8%D0%BD-%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D0%B0-%D0%BC%D1%83-%D1%81%D0%BD%D0%B8%D0%BC%D0%BA%D0%B8-news718673.html", "text": "Живот на колела – това може да каже за себе си Рики Мартин. Певецът е свикнал да обикаля света покрай турнетата и концертите си. Пуерториканецът има родени от сурогатна майка 9-годишни близнаци, а в момента е сгоден за артиста Джоун Джоузеф. \"Децата ми Тино и Матео не прекарват повече от две седмици на едно място. Те сякаш са родени на пътя. За тях е важно да сме заедно, домът е там, където се намираме\", заяви Рики Мартин в интервю за \"Architectural Digest\". Е, домът вече има конкретен адрес, защото най-накрая Рики Мартин и годеникът му решиха да се установят някъде за постоянно. Въпреки че се двоумели между Лондон и Ню Йорк, двамата в крайна сметка се влюбили в Лос Анджелис, заради хубавото време и решили да си купят имение именно там. То се намира се в Бевърли Хилс, струва им 13.5 милиона долара, разполага със седем спални и много пространство. Основен акцент в интериора са артистичните творби на Джозеф и негови колеги от средите на съвременното изкуство, пише \"Ева.бг\". \"Джоун има безупречен вкус, така че поверих всичко в неговите ръце. Моите основни изисквания бяха за комфорт и практичност\", казва Рики Мартин.", "date": "2018.01.11", "title": "Ето го новия палат на Рики Мартин и любовника му (СНИМКИ)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D1%8E%D0%BD%D0%BA%D0%B5%D1%80-%D1%82%D1%83%D1%81%D0%BA-%D0%B8-%D1%82%D0%B0%D1%8F%D0%BD%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D0%BA%D1%83%D0%BB%D1%82%D1%83%D1%80%D0%BD%D0%BE-news718657.html", "text": "Премиерът Бойко Борисов, председателят на Европейската комисия Жан-Клод Юнкер, председателят на Европейския парламент Антонио Таяни и председателят на Европейския съвет Доналд Туск стартират европредседателството на Българя с интерактивна изложба за българското куртурно наследство. Събитието започна с излъчването на клипа за българското европредседателство, след което на фона на български гайди, се показват фотографии от цялата страна.", "date": "2018.01.11", "title": "ЕКСКЛУЗИВНО В ПИК TV! Борисов, Юнкер, Туск и Таяни стартират европредседателството с културното наследство на България в изложба (ОБНОВЕНА/СНИМКИ)"}
{"url": "http://pik.bg/%D0%BC%D0%B0%D0%BD%D0%B8%D1%8F-%D1%88%D0%B5%D1%84-%D0%B2%D0%B8%D0%BA%D1%82%D0%BE%D1%80-%D0%B0%D0%BD%D0%B3%D0%B5%D0%BB%D0%BE%D0%B2-%D1%81-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B5%D0%BD-%D0%BF%D0%B0%D1%80%D0%BA-%D0%B7%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BC%D0%B8%D0%BB%D0%B8%D0%BE%D0%BD-news718690.html", "text": "Две големи страсти владеят душата на шеф Виктор Ангелов, който ще бъде водещ на предаването \"Hell's Kitchen\" по Нова телевизия. Първата е приготвянето на гурме кухня, а втората - ретро автомобилите. Старите коли са в състояние да го зарадват не по-малко, отколкото сътворяването на кулинарен шедьовър. Манията на шеф Ангелов по ретро возилата е от години и в нея той е вложил вече четвърт милион лева. Интересът към колите се зародил още в детска възраст. Когато баща му го учил да шофира, Виктор бил толкова малък, че не стигал педалите, а само въртял кормилото. И когато всички мислели, че той ще посвети живота си на автомобилите, баща му го насочил към кулинарията. Когато започнал да печели от професията си зад печката, Виктор станал колекционер на ретро возила, Всичките му гаражни съкровища са ремонтирани изцяло, след което са били регистрирани. Виктор вече е притежател на 8 ретро возила, а любимите му марка е \"Мерцедес\", пише седмичник.", "date": "2018.01.11", "title": "МАНИЯ! Шеф Виктор Ангелов с автомобилен парк за четвърт милион"}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D1%81%D0%B8%D0%BC%D0%B5%D0%BE%D0%BD-%D0%B2%D0%B0%D1%80%D0%B3%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%89%D0%B5-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BA%D1%83%D0%BB%D1%82%D1%83%D1%80%D0%B5%D0%BD--news718715.html", "text": "Инициативата за отпускането на 300 000 евро за Българския културен дом в Будапеща тръгна след мой разговор с вицепремиера Валери Симеонов. Това каза пред \"Фокус\" Симеон Варга – застъпник на българската общност в унгарския парламент, във връзка с решението на Министерския съвет да отпусне 300 000 евро за обновяване и разширяване на Българския културен дом в Будапеща. „Радваме се много на това решение, защото нашата мечта, която започнахме преди две години да обновим културния дом така излезе, че с помощта на България и на унгарското правителство може да се сбъдне. Инициативата тръгна от миналата година, когато започнахме да организираме Деня на българо-унгарското приятелство и се срещнах в България с г-н Валери Симеонов. Разказах му за нашите мечти и за в бъдеще какво искаме да направим в Будапеща. Той обеща, че ще направи всичко възможно да ни се сбъдне мечтата и да получим финансови средства за обновяването на Културния дом“, разказа Варга. По думите му оттогава вече е започнала работа заедно с Данчо Мусев - председател на Българското републиканско самоуправление в Унгария, и българското правителство за получаване на тези средства за Културния дом. „Имаме проект, изготвен почти напълно. Тази голяма сума, която получаваме от България е точно равна на тази, която получаваме и от унгарското правителство. Това са общо около 600 000 евро. Искаме точно по план в три етапа да направим този ремонт. Първият етап започваме тази година. За най-малко две или три години може да се обнови целият Културен дом и да стане, както се казва, един многофункционален културен дом – културно средище на българската общност в Унгария“, каза още Симеон Варга.", "date": "2018.01.11", "title": "ПРИЗНАНИЕ! Симеон Варга: Благодарение на Валери Симеонов ще ремонтираме Българския културен дом в Будапеща."}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B1%D0%B0%D1%80%D1%81%D0%B0-%D1%81-%D0%B2%D1%82%D0%BE%D1%80%D0%BE-%D0%BD%D0%BE%D0%B2%D0%BE-%D0%BF%D0%BE%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%B7%D0%B0-%D0%B7%D0%B8%D0%BC%D0%B0%D1%82%D0%B0-news718737.html", "text": "Барселона официално обяви трансфера на централния бранител Йери Мина. Той идва на \"Камп Ноу\" от Палмейрас. Сделката е на стойност 11,8 милиона евро, а 23-годишният колумбиец ще подпише договор за 5,5 години. Освобождаващата клауза в неговия контракт ще бъде в размер на 100 милиона евро. Йери Фернандо Мина Гонсалес, както е пълното име на футболиста, е висок 195 сантиметра и беше трансферна цел на Ернесто Валверде още през лятото, но тогава до сделка не се стигна. Той стартира кариерата си в Депортиво Пасто, но играе само като юноша и аматьор, след което през 2014-а година се мести в Санта Фе, акцентира \"Спортал\". Към момента е записал 9 мача и е вкарал 3 гола с националната фланелка на Колумбия. По-късно от \"Камп Ноу\" ще обявят кога ще бъде представянето на второто ново попълнение на каталунците за тази зима след Филипе Коутиньо.", "date": "2018.01.11", "title": "ОФИЦИАЛНО! Барса с второ ново попълнение за зимата"}
{"url": "http://pik.bg/%D1%81%D0%B8%D0%BD%D0%B8%D1%82%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B2%D1%85%D0%BE%D0%B4%D1%8F%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-news718733.html", "text": "Каращият проби в Левски - Ервен Онгенда, има големи шансове да получи предложение за договор. Шефовете на \"сините\" са провели първоначални разговори с мениджъра на играча, за да се уточнят евентуалните финансови претенции на клиента му. Очакванията са заплатата на 22-годишния футболист да не бъде пречка за евентуалното му преминаване на \"Герена\". В последните месеци столичани спестиха сериозни средства, след като клубът се освободи от Симон Сандберг, Бабатунде Адениджи и Франсис Нар. Най-голяма тежест представляваше възнаграждението на шведа. Сандберг прибираше над 15 хил. евро. Малко над това ниво ще бъде и заплатата на Онгенда. Двукратният шампион на Франция с ПСЖ ще претендира за бонуси в зависимост от мачовете, които изиграе и отбелязаните голове. Ервен вече направи няколко тренировки с Левски, а от треньорския щаб са харесали поведението му по време на заниманията. Не е ясно обаче колко време ще трае пробният период на французина, пише \"Тема спорт\".", "date": "2018.01.11", "title": "\"Сините\" близо до входящ трансфер"}
{"url": "http://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news718734.html", "text": "Мениджърът на Манчестър Юнайтед - Жозе Моуриньо, е поставил условия на ръководството на клуба, за да подпише нов договор. Португалецът иска да му бъдат осигурени желаните от него футболисти. Само при това положение Специалния ще остане на \"Олд Трафорд\" до 2021 година. Моуриньо поиска от своите шефове 80 млн. паунда за покупки през януари. Изпълнителният директор на \"червените дяволи\" Ед Уудуърд не бе склонен да удовлетвори това желание на специалиста, но сега ситуацията може да се промени. Борда на директорите на Юнайтед е обявил пред Жозе, че не смятат за много удачно да се влагат големи суми в трансфери през януари, още повече, че тимът няма шансове за титлата във Висшата лига. Настоящият договор на Моуриньо изтича през лятото на 2019 година, акцентира \"Топспорт\".", "date": "2018.01.11", "title": "Специален ултиматум на \"Олд Трафорд\"!"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D1%81%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-%D0%B1%D0%B8%D0%BB%D0%B1%D0%BE%D1%80%D0%B4%D0%BE%D0%B2%D0%B5-%D0%BE%D0%BA%D0%BE%D0%BB%D0%BE-%D0%BD%D0%B4%D0%BA-news718694.html", "text": "„По договор ще имаме още билбордове около НДК, няма да ревизираме нашето решение, те ще бъдат качени”. Това заяви пред Нова тв Илия Кузманов, зам.-председател на СФСМВР. Според Кузманов единствената причина първия им билборд да бъде свален е страх. „От какво се страхуват – да обяснят те. Според нас това е автоцензура”, заяви Кузманов. \"Не протестираме заради председателството, а въпреки него”, допълни той. Той обясни, че изоставането в заплатите на служителите на МВР за последните 9 г. е повече от 3 пъти. И даде пример, че сега един служител започва с 680 лв. при минимална заплата от 510 лв.", "date": "2018.01.11", "title": "Полицаите слагат нови билбордове около НДК"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BA%D0%BE%D0%B2%D1%87%D0%B5%D0%B3%D1%8A%D1%82-%D1%81-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2-%D1%89%D0%B5-%D0%BC%D0%B8%D0%BD%D0%B5-%D0%BF%D1%80%D0%B5%D0%B7-%D1%80%D0%BE%D0%B4%D0%BD%D0%BE%D1%82%D0%BE-%D1%81%D0%B5%D0%BB%D0%BE-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B0-%D0%BC%D0%B0%D0%B9%D0%BA%D0%B0-%D0%BC%D1%83-news718661.html", "text": "Убитият бизнесмен Петър Христов ще бъде кремиран в София и след това урната с праха му ще бъде положена в земята в гробищния парк на Велико Търново, съобщава \"Телеграф\". Такова било желанието на майката Момка, която не искала тялото на обичния й син да бъде положено направо в земята. Кметът на Самоводене Николай Милаковски също потвърди тази информация, като допълни, че е предложил на близките на бизнесмена преди кремацията ковчегът с тялото на Христов да бъде докаран в родното му село за час-два, за да могат хората там, на които той е правил толкова добрини, да се простят с него. Дали това ще се случи обаче не е ясно, тъй като означвало ковчегът с тялото да бъде разходен от София до Самоводене и след това да бъде върнат обратно в столицата за кремацията. А след това урната с праха отново да бъде транспортирана до Велико Търново. Засега се знае, че в Търново поклонението пред урната ще бъде в петък, 12 януари, в залата на Двореца на културата и спорта. Там, където преди две години беше поклонението и пред починалия национал Трифон Иванов. От колко и до колко часа ще бъде поклонението пред Петър Христов и кои държавни мъже ще дойдат да го почетат все още не е ясно.", "date": "2018.01.11", "title": "ПОКАЗНО УБИЙСТВО! Ковчегът с Петър Христов ще мине през родното село на бизнесмена! Майка му не иска да го полагат в гроб"}
{"url": "http://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D0%BE%D1%89%D0%B5-%D0%B5%D0%B4%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-%D1%85%D0%B5%D0%B2%D0%B8-%D0%BC%D0%B5%D1%82%D1%8A%D0%BB%D0%B0-%D0%BF%D0%BE%D1%87%D0%B8%D0%BD%D0%B0-%D0%B1%D1%8A%D1%80%D0%B7%D0%B8%D1%8F%D1%82-%D0%B5%D0%B4%D0%B8-%D0%BA%D0%BB%D0%B0%D1%80%D0%BA-news718774.html", "text": "ед Керъл, че  бързият Еди е починал тихо в болницата, където е бил лекуван от пневмония... Това бе написано на стената във Фейсбук на легентарната  хеви метъл банда \"Моторхед\". Еди Кларк свири в \"Моторхед\" през 1976 до 1982 г. Съкрушени сме да потвърдим новината, която чухме по-рано тази вечер... Едуард Алън Кларк - или както всички знаем и го обичаме - \"бързия\" Еди Кларк - почина спокойно вчера. Тъжната вест съобщи Т \"Току-що чух тъжната новина, че бързият Еди Кларк е умрял. Такъв шок! Той бе истинска рок-енд-рол легенда\", написа Фил Кембъл. \"О, боже мой, това са ужасни новини, последният от тримата амигос! Видях Еди неотдавна и беше в страхотна форма. Така че това е пълен шок! Исках да го видя в Англия това лято... Мислите ми са със семейството на Еди и близките му\", отбеляза Мики Дий. R.I.P. бързия Eди Rларк! 5 октомври 1950 г. -10 януари 2018 г.", "date": "2018.01.11", "title": "Отиде си още една легенда на хеви метъла! Почина \"бързият\" Еди Кларк"}
{"url": "http://pik.bg/%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D0%BA%D1%80%D0%B5%D0%B4%D0%B8%D1%82-%D0%B2%D0%B7%D0%B5%D0%BB%D0%B8-%D1%81%D0%BC%D0%B5-%D0%B5%D0%B4%D0%BD%D0%B8-69-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-news718696.html", "text": "Всеки трети българин има кредит. Ако не се броят децата и най-възрастните хора, се оказва че от населението в трудоспособна възраст почти всеки втори гражданин има задължения към банка или фирма за бързи кредити. В края на юни 2017 г. в Централния кредитен регистър на БНБ са записани 2,33 млн. кредитополучатели. От тях 2,217 млн. са граждани на страната, 98 хил. са юридически лица, 7 хил. са чуждестранни лица, а 8 хил. са физически лица със свободни професии, или упражняващи занаятчийска дейност. При положение, че населението на страната с 7,1 млн. души, се оказва че всеки трети има кредит. Взетите заеми обаче са много повече от броя на кредитополучателите. В края на юни 2017 г. регистрираните кредити в информационната система на БНБ са 4,991 млн. броя на обща сума малко над 69 млрд. лв. Оказва се, че хората, които са принудени да вземат заем, имат средно поне по два кредита. В много семейства и двамата съпрузи са взели заеми. Според данните на БНБ, банковите кредити в края на юни 2017 г. са 2,765 млн. броя на обща стойност 50,37 млрд. лв. Оказва се, че близо 2,22 млн. броя са отпуснатите заеми от фирми за бързи кредити, пише \"Труд\". При гражданите, най-голям е делът (63,7%) на тези с остатъчен дълг по кредитите до 5 хил. лв. Това са заеми за покриване на неотложни нужди в семейството или евентуално за покупка на кола на старо, а не за по-сериозни покупки като на апартамент или обучение в чужбина, за които са необходими доста по-сериозни суми. При фирмите преобладават тези с остатъчен дълг по заемите между 5 хил. и 50 хил. лв. (35,4%). Броят на тези фирми със сравнително малки заеми е най-голям. Но най-съществена роля за кредитния пазар в страната имат големите компании, които взимат заеми за милиони. Парите в джобовете ни нараснаха с 12,3%. Към 30 юни 2017 г. парите в обращение (извън касите на БНБ) са 14,214 млрд. лева. За година те са нараснали с 1,557 млрд. лв., или с 12,3%, пише в отчета на БНБ, публикуван преди броени дни.", "date": "2018.01.11", "title": "Всеки трети българин с кредит! Взели сме едни 69 млрд. лева"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-%D1%80%D0%B5%D0%B2%D0%BD%D0%B8%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B0%D1%80%D1%88%D0%B0%D0%B2%D0%B8%D0%BD-%D0%B7%D0%B0%D0%BF%D0%BB%D0%B0%D1%88%D0%B8%D0%BB%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B4%D0%B0-%D0%B9-%D0%BE%D1%82-news718685.html", "text": "От Федералната служба за сигурност на Русия унизиха жената на бившия национал Андрей Аршавин. До медиите бе разпространено официално становище, в което службата отрича Алиса Аршавина да работи за тях. \"Не само, че не работи, но и никога не е работила във ФСБ\", заявиха от пресцентъра пред \"Интерфакс\". Както ПИК писа, скандалът с Аршавина и службите избухна в началото на годината. На 6 януари футболната съпруга SU1946 от Москва за Алмати и бе предадена на полицията, след като отказал да се подчини на инструкциите за безопасност. От екипажа обявиха, че Аршавина се е опитала да окаже натиск върху тях, твърдейки, че е майор от Федералната служба за сигурност. Подобна история разказа и казахстанският модел Олга Семенова. В мрежата се появи видео от клуб в Алмати, на което Аршавин галатнто обгръща с ръка талията на манекенката. По думите на Семенова, след като клипчето стигнало и до ревнивата Алиса, тя написала заплашително съобщение на Олга, в което се заканила да й отреже палците. И този път не пропуснала да напомни в съобщението, че е сътрудник на ФСБ. Семенова заяви, че е заверила при нотаруис скрийншотовете от кореспонсенцията си с Аршавина и възнамерява да подаде жалба срещу нея в съда.", "date": "2018.01.11", "title": "СКАНДАЛЪТ СЕ РАЗРАСТВА! Ревнивата жена на руския национал Аршавин заплашила моделка да й отреже пръстите"}
{"url": "http://pik.bg/%D0%BF%D0%B8%D0%BA-%D0%B8%D0%B7%D0%B3%D1%80%D1%8F%D0%B2%D0%B0-%D1%81-%D0%BD%D0%BE%D0%B2-%D0%B4%D0%B8%D0%B7%D0%B0%D0%B9%D0%BD-%E2%80%93-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%80%D0%BE%D0%B4%D0%B5%D0%BD-%D1%81%D0%B0%D0%B9%D1%82-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0%D0%B9-%D0%BC%D0%BE%D0%B4%D0%B5%D1%80%D0%BD%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%B8%D0%BD%D0%BE-news718563.html", "text": "С изцяло нов и непознат досега в родното онлайн пространство дизайн и иновативни функционалности ще изненада информационна агенция ПИК читателите си на старта на новата година. Милионите фенове на сайта ще бъдат зарадвани от много повече рубрики и динамика в реално време по-лесно, бързо и приятно достигане до най-актуалните и важни новини от деня, както на десктоп версия, така и на мобилни устройства. За първи път българска онлайн медия ще представи изцяло нови функционалности, за да направи информирането на потребителите не просто едно статично четене на новини, а интерактивно изживяване, познато досега единствено в най-развитите социални мрежи. Сред новите рубрики читателите ще открият напълно обновена тема, която могат да следят в развитие през целия ден с последни подробности по най-горещите събития. „Хит на деня” пък ще показва най-четената публикация в рамките на последните 24 часа, така че да не пропускат най-важните новини. Напълно нова е и рубриката „Евъргрийн”, която ще разнообразява престоя на най-любопитните в ПИК с публикациите, четени най-много в сайта през годините. Невиждана за родното онлайн пространство е пълната интерактивност на сайта и непрекъснатото обновяване на съдържанието в реално време. Лесна и бърза за ползване навигация пък ще позволява на всеки потребител да е в час с ексклузивните новини от последните минути. За улеснение на потребителите след първоначалното зареждане на сайта и престой в него, ще има възможност да се вижда лесно и бързо броя на новите добавени новини. Докато хората четат, ще имат поглед върху новото съдържание, появило се междувременно, посредством лесна лента с навигация в дясната колона, която показва общия брой нови публикувани новини, докато в самото меню ще имат възможност да виждат броя на новите новини в съответните категории. При минимизиране на отворения в браузъра сайт, потребителите отново ще имат възможност да виждат последните новости само с един клик, защото сайтът продължава да се обновява, дори и да не го четете в момента - достатъчно е да е отворен в лентата на браузъра ви. Улеснение за читателите е и новата възможност към лоялните и редовни посетители да се регистрират посредством форма за „Потребителска регистрация”, която ще улесни потребителите, когато искат да коментират във форума под публикациите. Това ще е нашият подарък за верните ни читатели – уникалните ни потребители само за последните 20 дни са 1 594 329! А агенцията им рекордните 11 924 333 посещения в периода 19 декември - 8 януари! Когато трябва да се информира експресно, по горещи теми, България избира ПИК, обобщават анализатори на онлайн пазара у нас. Сега идва и новият дизайн, който да направи преживяването на читателите още по-лесно и интерактивно.", "date": "2018.01.11", "title": "ПИК изгрява с нов дизайн – за първи път роден сайт предлага най-модерните технологични иновации"}
{"url": "http://pik.bg/4-%D0%BC%D0%B5%D1%81%D0%B5%D1%87%D0%BD%D0%B0%D1%82%D0%B0-%D1%89%D0%B5%D1%80%D0%BA%D0%B0-%D0%BD%D0%B0-%D1%81%D0%B5%D1%80%D0%B8%D0%BD%D0%B0-%D1%83%D0%B8%D0%BB%D1%8F%D0%BC%D1%81-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%BA%D0%BE%D1%80%D0%B8%D1%86%D0%B0-%D0%BD%D0%B0-%D0%B2%D0%BE%D0%B3-%D1%81%D0%BD%D0%B8%D0%BC%D0%BA%D0%B8-news718680.html", "text": "Дъщерята на тенисистката Серина Уилямс и милионера Алексис Оханян се превърна в най-малката героина от корицата на американското списание \"Вог\". За цялата история на модната библия никога на обложката не се е появявало 4-месечно бебе. Фотосесия е дело на знаменития фотограф Марио Тестино. Пред него мама Серина позира в червена рокля, чиято кройка подчертава достойнствата на нейната фигура. По думите на самата Уилямс, когато от списанието й изпратили корицата за одобрение, тя се разплакала от възторг. В интервюто си за \"Вог\" американката разказва за новото си амплоа - това на майка и как дъщеричката й е променила нейните възприятия за живота. \"Реших, че искам да прекарам с дъщеря си всеки един ден, докато тя не навърши 18 години, шеговито подхвърля влюбената в прелестната Алексис Олимпия Оханян майка.", "date": "2018.01.11", "title": "4-месечната щерка на Серина Уилямс се появи на корица на \"Вог\" (СНИМКИ)"}
{"url": "http://pik.bg/%D0%BA%D0%BB%D0%B0%D1%81%D0%B8%D1%80%D0%B0%D1%82-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%BF%D0%BE-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D0%B4%D1%80%D0%B5%D1%81-news718682.html", "text": "Децата ще бъдат класирани за прием в първи клас и по постоянен адрес, досега това ставаше само по настоящ. Това е една от промените в Наредбата за приемане на ученици в първи клас на общинските училища на територията на град Пловдив, публикувани на сайта на общината. За да станат факт, измененията трябва да бъдат одобрени от Общинския съвет, съобщава \"Марица\". Скъсява се срокът, в който общинската администрация трябва да изготви списъци на децата, които следва да постъпят в първи клас, и да ги предостави на директорите на училищата на база на съответното райониране. До момента това трябваше да се случи до 1 март на съответната година, сега списъците ще трябва да са готови до 31 януари. Именно в тези списъци кандидат-първолаците ще фигурират и с постоянния, и с настоящия си адрес. При кандидатстване за конкретни училища за всяко от желанията ще се използва само един от адресите - постоянен или настоящ, като ще се избира по-благоприятният за детето. Готвените промени намаляват и ролята на случайния принцип при класирането на децата. Досегашният вариант на наредбата предвиждаше в случаите, когато за едно и също училище броят на кандидатстващите деца с равен брой точки е по-голям от количеството на свободните места, да се прилага процедура по генериране и присъждане на случайни числа от електронната система за прием. Така „победители” се оказват децата с по-големи случайни числа. Сега този компютърен жребий се заменя с класиране по дата на адресната регистрация, като предимство ще имат децата, записани по-рано на съответния постоянен или настоящ адрес. Но тъй като и при това положение остава възможността да има деца с една и съща година на адресната регистрация, в тези случаи класирането отново ще става с генерирането на случайни числа. За целта ще трябва да се надгради софтуерът, който се ползва за електронната система. След като класирането приключи и децата бъдат записани, имената им ще бъдат въведени в системата, за да може после да се следи дали те ходят на училище, или не.", "date": "2018.01.11", "title": "Класират първолаците в Пловдив и по постоянен адрес"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%82%D1%80%D0%B8-%D0%BA%D0%BE%D0%BB%D0%B8-%D1%81%D0%B5-%D0%BF%D0%BE%D0%BC%D0%BB%D1%8F%D1%85%D0%B0-%D1%80%D0%B0%D0%BD%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news718743.html", "text": "Тежка катастрофа с три автомобила стана до магазин \"Алати\" във Варна. Пострадал е един от шофьорите, а мерцедес е прескочил тротоара и се е забил в паркиращ автомобил. Инцидентът е станал около 10:00 часа, тази сутрин на булевард \"Трети март\" в Морската столица.", "date": "2018.01.11", "title": "Тежка катастрофа във Варна! Три коли се помляха, ранен шофьор е в болница"}
{"url": "http://pik.bg/%D0%B1%D0%B5%D0%BA%D1%8A%D0%BC-%D0%BF%D1%83%D1%81%D0%BA%D0%B0-%D1%81%D0%B2%D0%BE%D1%8F-%D0%BC%D0%B0%D1%80%D0%BA%D0%B0-%D0%BA%D0%BE%D0%B7%D0%BC%D0%B5%D1%82%D0%B8%D0%BA%D0%B0-news718671.html", "text": "Дейвид Бекъм пуска своя марка козметика. Брандът ще се казва House 99, като „House“ в случая означава общност на любителите на груминга, а „99“ е годината на сватбата на Дейвид и Виктория Бекъм и раждането на техния син Бруклин. Първата серия включва балсам за брада, овлажняващи кремове, стилизиращ продукт и други подобни. „Създадох House 99, за да дам на хората вдъхновение, пространство и материал за експерименти със стила. House 99 ще подкрепи мъжете и ще им даде инструмента за създаване на образа, към който се стремят. Добре дошли в клуба!“, каза Бекъм. Стилът на Дейвид е копиран отдавна, така че създаването на собствена марка е логично продължение. Козметиката House 99 ще бъде пусната в продажба през февруари във Великобритания, а в САЩ и още 19 държави – през март.", "date": "2018.01.11", "title": "Бекъм пуска своя марка козметика"}
{"url": "http://pik.bg/%D0%BD%D0%B0%D0%B2%D1%80%D1%8A%D1%85-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%BE%D0%BD%D0%B0-%D0%BA%D0%B0%D1%80%D0%B0%D0%B4%D0%B6%D0%BE%D0%B2%D0%B0-%D1%81%D0%B4%D1%8A%D0%B2%D0%BA%D0%B0-%D0%B5%D0%BA%D0%BE%D0%BB%D0%BE%D0%B7%D0%B8%D1%82%D0%B5-%D1%82%D0%B5%D0%B7%D0%B8%D1%82%D0%B5-%D0%B8%D0%BC-%D0%B7%D0%B0-%D0%BF%D0%B0%D1%80%D0%BA-%D0%BF%D0%B8%D1%80%D0%B8%D0%BD-%D1%81%D0%B0-%D0%BB%D1%8A%D0%B6%D0%B8-news718670.html", "text": "върденията, че решението на Министерски съвет за промяна на плана за управление на Национален парк „Пирин“ нарушава закона, не е вярно. Нито ще се изсичат горите в 60% от парка, нито ще се излиза то буферната зона на ЮНЕСКО при евентуален строеж на втори лифт. Това коментира пред телевизия Блумбърг бившият министър на околната среда и водите в кабинета „Борисов 1“ Нона Караджова. „Всяко твърдение, казващо, че отсега се знае как ще се секат горите, как ще се излезе от зоната на ЮНЕСКО са напълно неоснователни. Такъв проект няма“ „Целта е да се допусне проектиране, да се види откъде ще мине новата въжена линия. След това тя се подлага на европейски процедури, екологична оценка на териториално-устроийствения план, на оценка за въздействие върху околната среда. В тези процедури могат да вземат участие всички граждани“, добави бившият шеф на ековедомството.", "date": "2018.01.11", "title": "НАВРЪХ ПРОТЕСТИТЕ! Нона Караджова сдъвка еколозите: Тезите им за парк \"Пирин\" са лъжи!"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B5%D1%82%D0%BE-%D0%BA%D0%B0%D0%BA-%D0%BF%D1%80%D0%B8%D0%B4%D1%80%D1%83%D0%B6%D0%B8%D1%82%D0%B5%D0%BB-%D1%81%D1%82%D0%B0%D0%B2%D0%B0-%D1%84%D0%B0%D0%BB%D1%88%D0%B8%D0%B2-%D0%BF%D0%B0%D1%86%D0%B8%D0%B5%D0%BD%D1%82-news718697.html", "text": "Жена, чиято майка страда от множество заболявания, се свърза с предаването „Господари на ефира” и разказва как се наложило влизане в болница „Свети Наум”. Там обаче се оказало, че трябва придружител, който е здравноосигурен. Целта е придружителят да мине по клинична пътека и от него да се вземат пари, съобщава Нова телевизия. Изписва му се диагноза, лежи в болницата, а за всичко това плаща Здравната каса. „Нямам такава информация. Болницата има да взима около 400 000 лева от Здравната каса, които никога няма да получи, защото има лимити, които не са правилно определени“, заяви икономическият директор на МБАЛНП „Св. Наум“ Станислава Бачева. „Това не е голямо източване. Тази практика не се налага само от мен. Тя съществува във всички болници“, каза пък шефът на Клиниката по нервни болести за двигателни нарушения  доц. Димитър Георгиев.", "date": "2018.01.11", "title": "РАЗКРИТИЕ! Ето как придружител става фалшив пациент"}
{"url": "http://pik.bg/%D0%B6%D0%B5%D0%BD%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8-%D0%BE%D1%82-%D1%81%D0%B5%D0%B7%D0%BE%D0%BD%D0%BD%D0%B8-%D0%B4%D0%B5%D0%BF%D1%80%D0%B5%D1%81%D0%B8%D0%B8-news718668.html", "text": "Сезонните афективни разстройства имат далеч по-сериозни последствия за жените, отколкото за мъжете, сочат резултатите от изследване, цитирани от Лайф. Сезонното афективно разстройство, което се изразява в лошо настроение, раздразнителност и умора, се понася по-трудно от жените, отколкото от мъжете. Учени от университета в Глазгоу заключиха, че поради непонятни причини жените са засегнати от депресия през цялата година и че емоционално-психичните разстройства всъщност са свързани в най-малка степен със сезоните. Като главни проблеми за жените учените посочиха социални фактори, свързани с начина на живот - тютюнопушене, употреба на алкохол, физическа активност. Студовете и дъждовното време са само катализатори, ускоряващи появата на депресия. Изследването е обхванало 150 000 участници. Резултатите показаха, че със симптомите на депресия и с причините за нея се справят по-добре мъжете. Интервюираните мъже по-често демонстрирали добро настроение и отлична физическа форма, като освен това охотно споделяли данни за физическото си състояние. Била открита също връзка между по-късите дни и симптомите на по-голяма депресия у жените, но учените са на мнение, че това може да се обясни с вариации в температурата.", "date": "2018.01.11", "title": "Жените са най-засегнати от сезонни депресии"}
{"url": "http://pik.bg/%D1%85%D0%BE%D0%BB%D0%B8%D0%B2%D1%83%D0%B4-%D0%BF%D0%BE%D0%BB%D1%83%D0%B4%D1%8F-%D0%BD%D0%B5-%D0%BE%D1%81%D1%82%D0%B0%D0%BD%D0%B0-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D1%81-%D1%87%D0%B8%D1%81%D1%82%D0%BE-%D1%81%D0%B5%D0%BA%D1%81-%D1%80%D0%B5%D0%BD%D0%BE%D0%BC%D0%B5-%D0%BC%D0%B0%D0%B9%D0%BA%D1%8A%D0%BB-%D0%B4%D1%8A%D0%B3%D0%BB%D1%8A%D1%81-%D0%BC%D0%B0%D1%81%D1%82%D1%83%D1%80%D0%B1%D0%B8%D1%80%D0%B0%D0%BB-%D0%BF%D1%80%D0%B5%D0%B4-news718679.html", "text": "Обвиненията в секс тормоз в Холивуд плъзнаха като неизлечима зараза и скоро няма да остане нито една звезда, чието име да не бъде окепазено. Абсолютно всеки Божи ден от другата страна на океана долитат новини за пропищели жени, като мъжете, които обвиняват, естествено са най-големите акули в кино бранша. Всичко това вече започна доста да намирисва... В кюпа попадна и Майкъл Дъглас. Бивша негова служителка заяви, че преди 32 години той мастурбирал пред нея. \"Това е пълна лъжа, обвиненията са изфабрикувани. Нямам скрити скелети в гардероба си и е много странно защо след цели 32 години се появяват подобни неща. Децата ми са стресирани и притеснени, страх ги е да отидат на училище, защото очакват да се появи някоя статия, нарочвайки ме за сексуален насилник. Аз се гордея с кариерата и репутацията си\", заяви Майкъл Дъглас.", "date": "2018.01.11", "title": "ХОЛИВУД ПОЛУДЯ! Не остана нито един с чисто секс реноме! Майкъл Дъглъс мастурбирал пред..."}
{"url": "http://pik.bg/%D0%BF%D0%B8%D1%8F%D0%BD-%D1%80%D1%83%D1%81%D0%BD%D0%B0%D0%BA-%D0%B2%D0%BB%D0%B5%D0%B7%D0%B5-%D1%81-%D0%BA%D1%80%D0%B0%D0%B4%D0%B5%D0%BD-%D0%B1%D1%82%D1%80-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD-news718675.html", "text": "Мъж беше арестуван, след като открадна БТР, мина с него през няколко автомобила, а накрая се блъсна във витрината на магазин. Скучаещият руснак, както описал сам себе си пред властите, влязъл в магазина и откраднал бутилка вино. Произшествието е станало в град Апатити, Мурманска област, отвъд полярния кръг. Срещу извършителя ще бъдат повдигнати обвинения.", "date": "2018.01.11", "title": "Пиян руснак влезе с краден БТР в магазин"}
{"url": "http://pik.bg/%D0%B3%D0%BE%D0%BB%D1%8F%D0%BC-%D1%83%D1%81%D0%BF%D0%B5%D1%85-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D0%B1%D1%8F%D0%B2%D0%B8-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BA%D1%83%D0%BB%D1%82%D1%83%D1%80%D0%B5%D0%BD-%D0%B4%D0%BE%D0%BC-%D0%B2-%D0%B1%D1%83%D0%B4%D0%B0%D0%BF-news718695.html", "text": "Благодарение на огромните усилия на вицепремиера Валери Симеонов ще се състои мащабен ремонт на Българския културен дом в Будапеща. Това стана ясно след вчерашното заседание на министерски съвет. Лидерът на НФСБ бе на работно посещение в унгарската столица на 15 септември 2017 година, като именно тогава видя необходимостта от ремонт на важната за всички българи сграда. Благодарение на вицепремиера по демографската криза и икономика бяха отпуснати 300 хиляди евро. Парите ще се отпуснат от Министерството на външните работи в полза на Българското републиканско самоуправление в Будапеща. То заедно с дружеството на българите в Унгария, активно подпомагат отличните исторически и културни връзки между двете държави. Нашият културен дом в Будапеща е открит през 1957 г. Сградата Домът се е превърнал в най-важният духовен и културен център на българската общност зад граница. В него се Оказва се обаче, че към момента сградата на Българският културен дом не отговаря Тя има нужда от сериозен ремонт. Вече е планувано обновяването и разширяването на Българския културен дом. В сегашното си състояние Българският културен дом не отговаря на изискванията за многофункционално културно средище и има нужда от ремонт. По тази причина Българското републиканско самоуправление и Дружеството на българите в Унгария планират неговото обновяване и разширяване, като вече са готови проучвателните и макетните проекти за реконструкцията. е построена с дарения на семействата на българските градинари в Унгария. отбелязват всички български национални и традиционни празници. на изискванията за многофункционално културно средище.", "date": "2018.01.11", "title": "ГОЛЯМ УСПЕХ! Вицепремиерът Валери Симеонов обяви: Възраждаме Българския културен дом в Будапеща"}
{"url": "http://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BF%D0%B8%D0%BA%D0%BE-%D0%B2-%D0%B1%D1%83%D1%80%D0%B3%D0%B0%D1%81-news718683.html", "text": "На 10 януари т.г. във връзка с проведена специализирана полицейска операция по сигнал за отвличане, в която се включили служители от отдел „Криминална полиция“ при ОДМВР – Бургас, „Специализираните полицейски сили“ и Четвърто Районно управление – Бургас, в апартамент в бл. 69 в к-с „Меден Рудник“, е извършена проверка, като е намерено и иззето наркотично вещество (пико). Това съобщиха от ОДМВР – Бургас. Задържани са 30-годишните С. Т. и А. Ж., и двамата - криминално проявени, от Бургас. По случая е образувано бързо полицейско производство. От допълнителните полицейски действия е установено, че С.Т. искал да се пошегува и сам подал сигнала за това, че е отвлечен до свой приятел, който информирал служителите на реда. По случая в Четвърто Районно управление – Бургас е образувано преписка.", "date": "2018.01.11", "title": "Заловиха пико в Бургас"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B7%D0%B2%D1%83%D1%87%D0%B5%D0%BD-%D1%88%D0%B0%D0%BC%D0%B0%D1%80-%D0%B7%D0%B0-%D0%B1%D1%81%D0%BF---%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8%D0%BA%D0%B0%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D1%81%D0%BE%D1%86%D0%B8-news718693.html", "text": "БСП получи звучен шамар в първия ден на новия сезон в парламента. Мераците на опозицията да привика на изслушване премиера Бойко Борисов за бруталните убийства и сигурността в страната удариха на камък. При гласуването предложението на лидера Корнелия Нинова беше категорично отхвърлено. БСП запали филита на Веселин Марешки още в кулоарите, където Драгомир Стойнев каза, че лидерът на \"Воля\" вече е прикачен към управляващата коалиция и прогнозира, че той ще гласува срещу вота на недоверие към правителството. Минути по-късно аптекарският бос си върна на социалистите от трибуната в пленарна зала. \"Г-н Стойнев, не ми говорете за смирение и протести, защото точно по времето когато Стефан Данаилов е бил министър на културата е внесъл предложение пенсионерите да получават по 100 лева на месец\", заяви лидерът на \"Воля\". Преди него Стойнев обясни, че БСП няма вина за днешните протести, когато хората са оставени без доходи. Марешки не успя да изложи тезата си, тъй като бе прекъснат процедурно от председателя на парламента Цвета Караянчева, но очевидно между \"Воля\" и БСП напрежението продължава да расте. ше Повод за острите реплики стана искането от страна на социалистите в парламента да се яви премиерът Бойко Борисов, който да даде обяснения за убийствата разстърсили държавата от началото на годината. Шефът на правна комисия Данаил Кирилов заяви, че точно днес, когато премиерът е зает със срещи и при положение, че поркуратурата е дала обширен брифинг е абсолютно ненужно министър-председателят да идва в парламента и да отговаря на въпроси, които са засягат МВР и прокуратурата.", "date": "2018.01.11", "title": "ПЪРВО В ПИК TV! Звучен шамар за БСП - няма да викат Борисов в парламента за убийствата! Социалистите запалиха фитила на Марешки"}
{"url": "http://pik.bg/%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D0%BD%D0%B0-6-%D0%BC%D0%B5%D1%81%D1%82%D0%B0-%D0%B2-%D1%81%D0%BE%D1%84%D0%B8%D1%8F-news718677.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на спирателен кран на ул. „Академик Дмитрий Лихачов“ в кв. „Обеля“ се налага спиране на водоподаването от 9:00 до 21:00 ч. в района на ул. 24, ул. 20, ул. „Рила“, ул. 14, ул. 11, ул. „Академик Дмитрий Лихачов“ и ул. 4 . Инвестиционен проект за реконструкция на уличен водопровод на ул. „Люляк“ в с. Кокаляне налага спиране на водоподаването от 9:00 до 21:00 ч. на ул. „Люляк“ от ул. „Падинето“ до ул. „Батийница“, ул. „Батийница“ от ул. „Люляк“ до ул. „Йованец“, ул. „Латинка“, ул. „Явор“, ул. „Еделвайс“ След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Подмяна на сградно водопроводно отклонение на ул. „Голо бърдо“ в жк „Лозенец“ налага спиране на водоподаването от 10:00 до 21:00 ч. на ул. „Голо бърдо“ от ул. „Капитан Тодор Ночев“ до бул. „Черни връх“, ул. „Любата“ №14, бул. „Черни връх“ №34. Разкриване на уличен водопровод до бл. 2 в жк „Гевгелийски“ налага спиране на водоподаването от 10:00 до 17:00 ч. по ул. „Попчево“ от ул. „Мировци“ до ул. „Иван Карасулски“. Монтаж на пожарен хидрант на ул. „Захари Стоянов“ в Банкя налага спиране на водоподаването от 9:30 до 19:30 ч. на ул. „Захари Стоянов“. Изграждане на сградно водопроводно отклонение на ул. „Борис Руменов“ в кв. „Кръстова вада“ налага спиране на водоподаването от 10:00 до 18:30 ч. по ул. „Борис Руменов“ от ул. „Черни връх“ до ул. „Сашо Николов-Сладура“ и ул. „Хага“ №4 и №6", "date": "2018.01.11", "title": "Спират водата на 6 места в София"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BF%D1%83%D1%81%D0%BA%D0%B0-100-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news718655.html", "text": "Премиерът Бойко Борисов разговаря с представители на полицейските синдикати, които плашат, че ще посрещнат европейските делегации за тържественото откриване на българското европредседателство с протести. Недоволството им е заради ниските заплати. те са готови да обсадят Народния театър по време на официалната церемония по откриването на Българското председателство на Съвета на ЕС. Зам.-министър Красимир Ципов заяви, че тези пари не се отпускат, за да бъдат спрени протестните действия, а защото това е наболял проблем, който трябва да бъде решен. Той уточни, че предстоят срещи тази и друтата седмица, за да се види как ще бъдат разпредели тези средства, както и да се уточни с колко е възможно да бъдат увеличени възнагражденията за униформените през 2019 година. Главният секретар Младен Маринов припомни, че усилията на МВР и всички силови структури допринасят за увеличение на бюджета и това ще продължи да се случва, за да имат очи да искат високи заплати. Маринов подчерта, че страната ни ще има нужда от стабилност, а тази стабилност идва и от полицаите. Борисов е поел ангажимент да внесе в закона за държавния бюджет за 2019 година да се увеличат заплатите на полицаите с още 10 процента.", "date": "2018.01.11", "title": "ПЪРВО В ПИК TV! Борисов отпуска 100 млн. лв. за полицаите (ОБНОВЕНА)"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%BC%D0%B5%D1%81%D1%82%D1%8F%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B7%D0%B0-%D0%BD%D0%B0%D1%80%D0%BA%D0%BE%D0%B7%D0%B0%D0%B2%D0%B8%D1%81%D0%B8%D0%BC%D0%B8%D1%82%D0%B5-news718660.html", "text": "Държавната психиатрична болница за лечение на алкохолици и наркомани се налага да бъде преместена след редица жалби от жители в центъра на София и заради изтичащ договор към общината. От години лечебното заведение се намира на улица „Пиротска” 117 в столицата. Хората се притесняват, че в района има наркозависими, които посещават лечебното заведение. Това обаче ще лиши от лечение голяма част от пациентите на болницата, съобщава \"Монитор\". По данни на лечебното заведение, в момента по метадоновата програма тя се посещава от 282-ма души. Те са основно от западната част на столицата и много от тях може да се откажат при преместване на клиниката надалеч. От ръководството на болницата признаха, че 30 на сто от пациентите им са криминално проявени и при сътресения в програмата им за лечение може да започнат да вършат престъпления отново. Кметът на район “Възраждане” Савина Савова търси варианти за нова сграда от 2014 г. Жалбите от живеещи в района датират от 2012 г., защото хората се притесняват от пациентите на болницата. Хората от района се оплакват, че живеят в страх от наличието на наркозависими, които посещават центъра за лечение. Сградата, в която се помещава Психиатричната болница за лечение на наркомании, е собственост на Столична община. МЗ и Столична община имат сключен договор за ползване на сградата, който изтича през м. септември 2018 г. От Столичната община обясниха, че в момента заедно с Министерството на здравеопазването търсят решение за преместването на болницата в друга сграда. Загрижени за хората, които се лекуват, са и от пациентските организации, които също си задават въпроса: Къде обаче ще бъде преместена болницата. Дотогава от ръководството ще изпратят писмо до Столична община с молба срокът за ползването на сградата, който изтича през септември месец, да бъде удължен.", "date": "2018.01.11", "title": "Недоволство! Местят болницата за наркозависимите"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D1%81%D1%8A%D0%B2%D0%B5%D1%82%D0%B2%D0%B0%D1%82-%D0%B4%D0%BD%D0%B5%D1%81-%D0%B7%D0%B0%D0%B1%D1%80%D0%B0%D0%B2%D0%B5%D1%82%D0%B5-%D1%86%D0%B8%D0%B3%D0%B0%D1%80%D0%B8%D1%82%D0%B5-%D0%B8-%D0%BB%D1%8A%D0%B6%D0%B8%D1%82%D0%B5-news718663.html", "text": "27-ят слънчев ден е посветен на Небето (защитният покров над Земята). Отваря се небесната врата и Висшите сили говорят с нас чрез небесните знаци, пише астрологът Ивелина Пенчева в хороскопа си. „Стриктно да се съблюдават правилата за общуване между хората. Смята се, че сте под контрола на Небето, затова в никакъв случай не трябва да се лъже. Не трябва да променяте жена си, а жената – мъжа си в този ден. Въобще сексуалните контакти и съпружеските обятия не се препоръчват, както не се препоръчват, когато се правят пред много хора, тъй като все едно днес ви наблюдават 1000 очи“, предупреждава астрологът. В този ден трябва да се държите така, сякаш се намирате на нудистки плаж и всички ви контролират и ви следят, добавя тя. „Не може да пушите - това осквернява небето! Препоръчва се повече време да прекарате на открит въздух и да правите разходки пеша, по-малко да стоите в затворени помещения. Краката да се натоварват повече! Молете се за близките си, за себе си, молитвите ви ще бъдат чути! Бъдете пасивни, естествени!“, съветва Ивелина Пенчева. „Благоприятно е за пътуване, за нови запознанства, за контакти, за гостоприемство, подаръци, физически практики. На този ден е необходимо да раздавате това, за което няма да ви е жал, което ви е излишно. В шкафа сте натрупали всякакви боклуци, раздайте ги на бабите, на по-бедните! Това е ден също на размяната, която трябва да е еквивалентна, равностойна“, добавя астрологът. „Не се препоръчва да се спускате под земята и в шахти, тунели, да копаете, гробове. Не трябва да лъжете и да пушите в този ден, както нито да се бръснете, нито да се подстригвате. Противопоказна е измяната. Спете при вдигнати завеси!“, съветва тя. „Храната трябва да бъде лека и разнообразна, течна и да не е сладка. Трябва да носите колкото може по-малко дрехи. Цветове на деня са светло синьо и златисто. Откажете се от зелени и кафяви тонове! Жените да не използват козметика! Всичко трябва да е естествено. Добре е да не носят бижута“, добавя Ивелина Пенчева.", "date": "2018.01.11", "title": "ЗВЕЗДИТЕ СЪВЕТВАТ! Днес забравете цигарите и лъжите"}
{"url": "http://pik.bg/%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B1%D0%B5%D0%B7-%D0%B2%D0%B5%D0%BB%D0%B8%D0%BA%D0%B8%D1%8F-%D0%B1%D1%8C%D0%BE%D1%80%D0%BD%D0%B4%D0%B0%D0%BB%D0%B5%D0%BD-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0-news718672.html", "text": "Легендата в биатлона Оле Ейнар Бьорндален не получи място в отбора на Норвегия за участие на Зимните олимпийски игри в Пьончан 2018. Спечелилият общо 13 олимпийски медала, от които 8 са златни, 43-годишен ветеран завърши 42-и в индивидуалния старт на 20 км в германския зимен център Руполдинг. Това бе последен старт за определяне на състава на Норвегия. Бьорндален направи три грешки при стрелбата и не успя да финишира сред първите 40 състезатели, а за участие на олимпиадата трябваше да завърши поне шести. Най-доброто класиране на норвежеца този сезон в старт от Световната купа е 18-о място. Петима норвежци изпълниха критериите и ще пътуват за олимпиадата в южнокорейския град Пьончан. Това са Йоханес и Тарей Бьо, Емил Хегле Свендсен, Ларс Биркелан и Хенрик Л\"Абе-Лунд. Шестият участник в тима може да бъде Ерленд Бьонтегаард. Той има по-добри резултати от Бьорндален в стартовете за Световната купа този сезон. До началото на олимпиадата в Пьончан има още старт в Антхолц (Италия), но се очаква там да участват само състезателите, които вече са си осигурили участие на Зимните олимпийски игри. Победата в Руполдинг взе французинът Мартен Фуркад, за когото това беше успех №68 в стартове за Световната купа. Красимир Анев завърши на 10-о място и се класира за масовия старт в неделя.", "date": "2018.01.11", "title": "Норвегия без великия Бьорндален на олимпиадата"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%BE%D1%82%D0%BF%D0%B8%D1%81%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D1%8F-news718667.html", "text": "Министърът на Българското председателство на Съвета на ЕС Лиляна Павлова удари в земята мераците на БСП, които искат вот на недоверие към правителството. \"Ситуацията в парламента е такава, че този вот няма как да мине\", отсече Павлова в сутрешния блок на Би Ти Ви. \"Надявам се да няма атентати в София\", допълни тя. Павлова коментира и протестите в столицата. Само за днес са насрочени 9, които ще съпътстват официалната церемония по старта на европредседателството. \" Делегатите от Брюксел, който ще дойдат в София, са виждали всичко. Няма с какво толкова лошо да ги изненадаме. Протестите са нещо нормално за демокрацията, но са малко като да се оплачеш на арменския поп\", коментира Лиляна Павлова. България е демократична и отворена държава. Няма какво да крием. Нека всички протестират. Няма лошо. Всеки има право да изрази мнението си. Щом са решили, че днес е правилния момент и го правот законово - няма проблем. \"На мен ми се струва, че не е сега момента за тези протести, но така са преценили хората. Това европредседателство не е на правителството, на премиера или лично мое. То е на всички български. Ясни са опитите за дискридетирането на правителството. Това обаче не трябва да се прави самоцелно, за да се натрупа краткотраен политически рейтинг. Преди по-малко от година имахме избори и бе създадено правителство, което работи. Това показват цифрите. Опитите за дискредитиране на правителството слагат едно петно върху България. Всеки ден слушаме за корупцията. Трябва да спрем. Корупция има навсякъде, във всички държави. Съгласна съм, че има корупция, но корупцията е по-скоро едно усещане. Опозицията има право да иска вот на недоверие, за да покаже, че е силна и твърда. Този вот, според мен обаче, няма да мине\", прогнозира Павлова. \"Изключително неприятни са последните криминални инциденти. Не трябва да прикачваме последното убийство в София към европредседателството. Вярвам на органите и трябва да ги оставим да си свършат работата. Те ще кажат каква е истината. Трябва да бъдем спокойни. Не трябва да внасяме страх. Всички български граждани трябва да бъдат спокойни. Органите на реда си вършат работата. Не трябва да всяваме паника. Не трябва да живеем в страх. Трябва да живеем уверено. Не искам да коментирам темата за терористини атаки. Видяхме, че в далеч по-големи и развити държави може да се случи подобно нещо. Вчера бях на летището, когато бе подаден сигнал за бомба. Вече не се учудвам. Явно хората, които имат интерес от тези неща, стават все по-креативни. Най-важното е, че получаваме подкрепа от всички европейски лидери. България трябва да бъде обединител по време на това председателство\", заключи Павлова.", "date": "2018.01.11", "title": "ГОРЕЩА ТЕМА! Лиляна Павлова отписа вота на недоверие! Министърът на европредседателството: Няма с какво толкова лошо да изненадаме гостите от Брюксел "}
{"url": "http://pik.bg/%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D1%83%D0%B2%D0%B5%D1%80%D0%B8-%D1%87%D0%B5-%D1%81%D0%B0%D1%89-%D1%89%D0%B5-%D1%83%D0%BF%D1%80%D0%B0%D0%B6%D0%BD%D1%8F%D1%82-%E2%80%9E%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%B5%D0%BD-%D0%BD%D0%B0%D1%82%D0%B8%D1%81%D0%BA%E2%80%9C-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news718651.html", "text": "Американският вицепрезидент Майк Пенс увери, че САЩ ще упражнят „максимален натиск“ срещу Северна Корея. Пенс е направил изказването си по време на интервю за американския телевизионен канал FOX News, съобщава Фокус.. Вицепрезидентът обвини предишните администрации на САЩ, които са позволили на Северна Корея да развие ядрената си програма чрез „търпение и преговори“. „Това е неприемливо“,  категоричен е Пенс. По-рано стана ясно, че вицепрезидентът ще води американската делегация по време на Зимните олимпийски игри в Пьончан. „Част от моята задача ще бъде да изразя подкрепа за американските атлети“, заяви Пенс, като допълни още, че „по-важното съобщение, което президентът иска да изпрати, е да уверя нашите съюзници в региона, че ние сме заедно с тях“.", "date": "2018.01.11", "title": "Майк Пенс увери, че САЩ ще упражнят „максимален натиск“ срещу Северна Корея"}
{"url": "http://pik.bg/%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8-%D0%B2%D0%BC%D1%80%D0%BE-%D1%81%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%BE%D1%82%D0%B8%D0%B2-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B2-%D0%B5%D1%81-news718705.html", "text": "В историческия за България ден, когато поема Европредседателството и 6 месеца ще бъдем под светлините на прожекторите, страната ни ще има уникалната възможност да постави на масата за обсъждане и решаване едни от най-важните проблеми пред които ЕС е изправен. Според евродепутатът от ВМРО Ангел Джамбазки, освен основните приоритети представени от правителството, около които са се обединили всички в управляващата коалиция е време България да сложи край на двойния стандарт в ЕС. Днес България поема Европредседателството. Това е голяма отговорност, но нашата възможност да направим необходимото двойните стандарти в ЕС да бъдат премахнати. Двойните стандарти в ЕС са факт. Никой не може да отрече наличието на огромна разлика в доходите и стандарта на живот на гражданите на държавите от Източна и Западна Европа. Тази разлика се дължи на недопустимата и противоречаща на правилата на единния свободен пазар тенденция в законодателствата на редица западни държави, като Франция, Белгия, Италия и Австрия, да приемат протекционистки закони, които ограничават правата и възможностите на предприемачите от Изтока. Двоен стандарт има и в поведението на Европейската комисия, която трябва да пази договорите и да гарантира тяхното ненарушаване. ЕК продължава да „наблюдава“ правосъдието и вътрешния ред в България и Румъния, заплашва с отнемане правото на глас Полша и санкции за Унгария, заради суверенни държавни решения, но не смее да предприеме правни действия по отношение на драстични нарушения на общото право от страна на гореспоменатите държави-членове. Това са лоши практики в ЕС, срещу които аз, като евродепутат и заместник-председател на ВМРО – Българско национално движение, ще продължа да се боря да бъдат премахнати. Доказан двоен стандарт има и в качеството на храните, които се продават в Западна и Източна Европа. Очевидно, производителите на известни марки храни смятат, че жителите на Източна Европа са втора качество и втора ръка хора, които могат да консумират продукти, които съдържат наполовина от съставките, продавани в Западна Европа. Този хранителен апартейд, който напомня за мрачното колониално поведение на редица западноевропейски държави в Африка, е напълно неприемлив. Ние от ВМРО сме категорични, че Западните Балкани трябва да имат ясна европейска перспектива. Не само защото българският интерес изисква да няма граница от Охрид до Черно море, а това може да се случи само чрез влизането на братска Македония в ЕС. В крайна сметка, това е единственият начин на региона да бъде осигурен просперитет, сигурност и стабилност. Ключово е и присъединяването на Албания към ЕС по поне две причини. Първата е завършването на вековния геополитически проект на България – изграждането на коридор 8 от Черно до Адриатическо море и свързването на София и Скопие. Втората – Албания е най-секуларната мюсюлманска държава в региона и може да бъде силен съюзник в борбата с ислямистите на Балканите. Един прост поглед върху картата на ЕС и Европа показва едно празно петно в региона на Западните Балкани. Картата на ЕС не е завършена без тях. Това, разбира се, не означава, че от страните от региона се очаква да бъдат приети безкористно, напротив. Те трябва да изпълняват условията по предприсъединителните преговори, но трябва да имат ясна перспектива за членство, която да ги насърчи. За България членството на страните от Западните Балкани трябва да бъде приоритет в председателството, а и след него, защото след нашето председателство следват председателствата на Австрия и Румъния, което дава шанс за региона. Това би осигурило задълбочаването на икономическите, културните и инфраструктурните връзки между нашите държави. Очевидно е, че настоящата политика на ЕС не води до ефективна борба с нелегалната миграция и трафика на хора. Италианските кораби в Средиземно море по неволя са се превърнали в съучастници с трафикантите. Смятам, че ЕС може да се поучи от австралийския опит с този проблем. В същото време ЕС иска да наказва страни като Полша и Унгария заради това, че не искат да приемат квоти от мигранти на своя територия. Смятам това за недопустима намеса в националните политики на страните-членки. Парадоксално е, че страни, които защитават външните граници на Съюза - респективно самия ЕС, биват наказвани или им бива отказвано членство в Шенген, какъвто е случаят с България. Ние отдавна изпълняваме техническите условия за влизане в Шенгенското споразумение, но по политически причини това бива възпирано. Тук основна тема ще бъде промяната в т.нар. Дъблински регламенти, където българският интерес изисква тяхната промяна да е в посока да отпадне правилото, което изиска нелегалните мигранти да се установяват на територията на първата държава-член на ЕС, в която стъпят. Друга основа тема е изграждането и защитата на „твърда“ външна граница на ЕС между България и Турция. В следващите няколко месеца ще се обсъждат два важни за България пакета с документи, а именно пакетът „Мобилност“ и промените в правилата за командированите работници. Тази тема засяга поминъка и хляба на над шестдесет и шест хиляди български граждани и седемнадесет хиляди български фирми, които изкарват прехраната си, като работят из ЕС, но харчат парите си в българската икономика. Важна тема, защото редица западни държави се опитват да ограничават възможностите на предприемачите от източната част по напълно непазарни методи и механизми, противоречащи на единния общ пазар. Поради задължението ни да бъдем „честен посредник“ по време на председателството на СЕС, нашите интереси трябва и ще бъдат изразявани от Полша, Унгария, Румъния, Литва, Латвия, Чехия и прочее. Много от бюрократите в ЕС биха искали да накажат Великобритания за суверенното ѝ решение да напусне Съюза. Ние смятаме, обаче, че подобна политика би била непродуктивна и дори инфантилна. Решенията, взети по демократичен път от народа на определена страна, трябва да се уважават. Брекзит ще се случи независимо от желанията на шепа федералисти, водени от хора като Ги Верхофстад. Сега нашата задача е да осигурим решение, което да работи за всички страни - както за Великобритания, така и за страните-членки на ЕС. За България ще е огромна чест да председателства Съвета на ЕС в „горещата“ фаза на преговорите, когато се очаква да бъдат решени повечето от важните въпроси - ирландската граница, статутът на гражданите и задълженията на Великобритания към бюджета на ЕС в настоящата финансова рамка. Смятам, че конструктивният подход по тези въпроси трябва да надделее с цел бъдещите взаимоотношения между ЕС и Великобритания да бъдат приятелски и полезни за двете страни. Относно въпросите, които засягат България, правителството в Лондон пое ангажимент да защити правата на Българите, които живеят във Великобритания. Също така има и съгласие относно това българският език да стане матуритетен в страната и българските деца в Обединеното кралство да могат да полагат изпити, с които да получат и българско средно образование. Нашият интерес изисква „честна сделка“, която да гарантира търговските интереси и на ЕС, и на Обединеното кралство и да остави отворени врати за приятелски отношения. Младите хора трябва да бъдат центъра на нашите усилия. Ние сме отговорни към тях, когато работим за бъдещето на Съюза, тъй като в момента Европа се намира на кръстопът. ЕС трябва да промени посоката си и да направи усилие да се доближи до хората, като повече решения трябва да бъдат вземани на национално и местно ниво. Българското председателство ще се опита да отрази това в следващата финансова рамка за бюджета на ЕС. Трябва все пак да сме готови за предизвикателствата на бъдещето. Единният дигитален пазар и достъпът до нови технологии и иновации ще бъде приоритет. Разбира се, трябва да вземем под внимание и връзката между образованието и нуждите на трудовия пазар. Този въпрос е от изключителна важност и трябва да му се обърне внимание. В заключение, нека да се надяваме на едно успешно българско председателство, което ще ни постави на верния път към бъдещето – ЕС, който се вслушва във всичките си страни-членки и техните граждани.", "date": "2018.01.11", "title": "Джамбазки и ВМРО се обявиха против двойните стандарти в ЕС "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B5%D1%81%D0%B8%D1%8F---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B2%D0%B8%D0%BA%D0%B0%D1%82-%D0%B1%D0%BE%D1%80%D0%B8%D1%81-news718653.html", "text": "Депутатите стартират новата парламентарна сесия след продължителната Коледна ваканция с бури скандали. Социалистите викат премиера Бойко Борисов да дава обяснения за разстрелите. Ветото на президента върху антикорупционния закон, отхвърлено вчера от правната комисия в Народното събрание, влиза в пленарна зала. Ето какво още ще решават народните представители през първата си работна седмица за 2018 г и часова преди официалния старт на българското европредседателство: Гледайте на живо по  ПИК TV!", "date": "2018.01.11", "title": "ИЗВЪНРЕДНО В ПИК TV! Скандал в парламента на старта на новата сесия - червените викат Борисов, отхвърлят ветото на президента върху антикорупционния закон - гледайте НА ЖИВО!"}
{"url": "http://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D1%89%D0%B5-%D1%81%D0%BC%D0%B5-%D0%BA%D0%BE%D0%BD%D1%81%D1%82%D1%80%D1%83%D0%BA%D1%82%D0%B8%D0%B2%D0%BD%D0%B8-%D0%BD%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BC%D1%8A%D0%BB%D1%87%D0%B8%D0%BC-news718702.html", "text": "Председателството е шанс да изчистим образа на България – БСП ще бъде конструктивна, но не мислете, че ще мълчим. Това каза лидерът на БСП Корнелия Нинова в декларация за приоритетите на групата през новия политически сезон . Тя прочете 10 новини, някои в карета, както каза самата тя, от първите дни на новата година. Наблегна на убийствата, ниските заплати, пенсии и ситуацията в България. Направи извод, че правитетелството не се справя и премина към вота на недоверие. \"На 17 януари ще внесем вот на недоверие за корупция. Някои казват - защо го правим на прага на председателството. Правителството няма да падне“, коментира Нинова. Тя обясни, че от БСП го правят, защото правителството създава условия 10 млрд. лева да се крадат годишно. „Защото според „Евробарометър“ 83% от българите сочат корупцията като основен проблем на държавата. Според българските фирми и българските работодатели - 88% от тях казват, че обществените поръчки се оценяват субективно. Ние няма да мълчим пред това. Казвате 6 месеца да мълчим. Не! Това не са наши думи, а общи оценки на народа и на партньорите. Председателството е шанс да изчистим образа на България“, каза лидерът на БСП. Корнелия Нинова посочи, че председателството е шанс правителството на Бойко Борисов да не си затваря очите пред проблемите и да не казва, че БСП е лошата, а когато европейските партньори определят България като корумпирана кабинетът да твърди, че и там се краде. „Нека това председателство бъде не само оценено като добро домакинство, а България да постигне две цели“, каза Нинова. Тя посочи, целите са накрая европейските партньорите и народът да кажат, че за тези 6 месеца корупцията е намаляла и поне малко стандартът на живот в страната се е доближил до този на европейските граждани. „Това за нас би била успешна политика на председателството. Ние ще работим за това. Ще бъдем конструктивни, но не мислете, че ще мълчим, когато правите грешки и вместо постигането на тези цели водите България назад“, подчерта Нинова.", "date": "2018.01.11", "title": "Корнелия Нинова се закани: Ще сме конструктивни, но няма да мълчим!"}
{"url": "http://pik.bg/%D0%B0%D1%82%D0%B8%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D0%BE%D1%82-%D1%81%D1%82%D0%B0%D1%87%D0%BA%D0%B8-news718666.html", "text": "Ekathimerini, цитирани от \"Фокус\". Атинското метро и тролейбусен транспорт няма да работят в петък, заради обявена 24-часова стачка от страна на работниците от сферата, пише гръцкото електронно издание Моряците също ще се включат в стачката, което означава, че обществен транспорт между отделните гръцки острови няма да има. Причината за недоволството е проектозакон, който предстои да бъде обсъден в понеделник. Според неговите постановления, за профсъюзите ще бъде по-трудно да свикват стачки, тъй като за целта ще е нужно да съберат определен брой подписи. Освен това се предвиждат някои нови ограничения за задлъжнелите гърци. Стачки ще има и в понеделник, когато диспечерите от летищата също ще прекратят работа за три часа – от 12:00 до 15:00 часа.", "date": "2018.01.11", "title": "Атина отново блокирана от стачки"}
{"url": "http://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BA%D1%80%D0%B0%D0%B9%D0%BD%D0%BE-%D0%B2%D1%80%D0%B5%D0%BC%D0%B5-%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D0%B4%D0%BE%D0%B1%D1%80%D0%B5-%D1%81%D1%80%D0%B0%D0%B1%D0%BE%D1%82%D0%B5%D0%BD-%D0%BE%D1%80%D0%BA%D0%B5%D1%81%D1%82%D1%8A%D1%80-news718701.html", "text": "Депутатите се върнаха на работа след дълга коледна ваканция . Началото на пленарното заседание даде председателят на парламента Цвета Караянчева. Тя честити на колегите си настъпването на новата година и им пожела здраве, разбирателство, консенсус, повече доверие, продуктивни дебати и сближаване на позиции по ключови за страната въпроси. \"В деня, в който България официално поема председателството на Съвета на ЕС, нека си дадем сметка, че сме националният отбор на България и че нашите действия и посланията, които излъчваме, ще формират нагласите на европейския елит. Нека си пожелаем конструктивизъм, чувство за общност, повече резултати и по-малко проповеди от парламентарната трибуна\", каза Караянчева. Тя се обърна към колегите си с призива: \"Да погледнем на председателството не като фон за ляв или десен популизъм, а като повод за сближаване, не за противопоставяне . Да загърбим вродения си нихилизъм, агресивно отрицание. Солисти търсят в операта, българският парламент е крайно време да се държи като добре сработен оркестър\".", "date": "2018.01.11", "title": "Караянчева: Крайно време е парламентът да се държи като добре сработен оркестър!"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%B2-%D0%BC%D0%B2%D1%80-%D1%82%D0%B2%D1%8A%D1%80%D0%B4%D0%B8-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%B1%D0%BE%D1%80%D0%B8%D1%81%D0%BE%D0%B2-%D0%B5%D1%82%D0%BE-%D0%BA%D0%B0%D0%BA-%D1%89%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%BF%D1%80%D0%B5-news718686.html", "text": "Синдикатите в МВР са твърдо решени да отстояват исканията си пред премиера Бойко Борисов на срещата в Министерски съвет, която започна преди 20 минути. Валентин Попов заяви, че служителите на МВР искат по-високи заплати, защото увеличението е малко - между 30 и 55 лева. Освен това настояват за промяна на Закона за МВР и изготвянето на нов такъв. Попов обясни и как точно ще протекат днешните протести. \"Ще има две групи, които ще пресрещнат образно казано гостите по пътя им от летището към центъра. После ще има протест и в близост до Народния театър \"Иван Вазов\" по време на официалното откриване на Българското председателство на Съвета на ЕС\", обясни Валентин Попов.", "date": "2018.01.11", "title": "ЕКСКЛУЗИВНО В ПИК! Синдикатите в МВР твърди на срещата с Борисов! Ето как ще протестират пред гостите от Брюксел"}
{"url": "http://pik.bg/%D0%BE%D1%81%D1%82%D1%80%D0%B8-%D1%80%D0%B5%D0%BF%D0%BB%D0%B8%D0%BA%D0%B8-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%B8-%D0%B6%D0%B5%D0%BB%D1%8C%D0%BE-%D0%B1%D0%BE%D0%B9%D1%87%D0%B5%D0%B2-%D0%B2-%D1%81%D0%BF%D0%BE%D1%80-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BF%D0%BE%D1%80%D1%8A%D1%87%D0%BA%D0%BE%D0%B2%D0%B8%D1%82%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B8-%D0%B2%D0%BE%D1%82%D0%B0-%D0%BD-news718700.html", "text": "ГЕРБ ще отхвърли ветото на президента за антикорупционния закон. В България често институциите нямат обща координация. Добре е този орган да бъде избран през Парламента, а не чрез президента. Това заяви депутатът от ГЕРБ Тома Биков в дискусия с Жельо Бойчев от БСП и Милен Михов от Обединени патриоти. \"БСП подходи самоцелно към този вот. Става ясно, че ние ще бъдем разстреляни тежко с фойерверки на 17-ти януари, когато се внася вотът. Първо се обяви вот, а после започнаха да се мислят мотивите. Корупцията е симптом и по ниските нива на администрация и власт.\", допълни Биков по темата за корупцията. \"За законодателство за еднополови бракове не може да се говори в момента. Лично аз имам съмнение за текстовете в Истанбулската конвенция. Трябва да бъде унищожена традицията за продаване на булки\", допълни още депутатът от ГЕРБ. \"Не смятаме, че премиерът Бойко Борисов може да спре поръчковите убийства\", заяви Тома Биков. \"Нищо не ни е спряло, вчера започнаха работни групи. Вотът на недоверие ще бъде внесен на 17-ти януари. Много е трудно да концентрираш в кратки мотиви корупционните сделки за трите правителства на ГЕРБ. ГЕРБ има изключително крехко мнозинство. Искаме да разследваме как се изразходва масовият ресурс\", заяви Жельо Бойчев от БСП. \"Бойко Борисов трябва да докладва за извършителите на поръчковите убийства\", каза още той. \"Съгласни сме, че трябва да има качествена електронна система\", допълни народният представител от БСП. \"Много е важно какви хора ще прилагат антикорупционния закон. Не вярвам, че ветото ще мине през Народното събрание. Нека се концентрираме върху избирането на качествени хора, които да се борят с корупцията. Разговорите по тази тема трябва да са конкретни, а не глобални\", завърши по темата за антикорупционният закон Милен Михов от Обединени патриоти.", "date": "2018.01.11", "title": "ОСТРИ РЕПЛИКИ! Тома Биков и Жельо Бойчев в спор за корупцията, поръчковите убийства и вота на недоверие"}
{"url": "http://pik.bg/%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80-%D0%B7%D0%B0%D0%B2%D0%BB%D0%B5%D1%87%D0%B5-%D1%85%D0%B5%D0%B1%D1%80%D0%BE%D1%81-%D0%B1%D1%83%D1%81-%D1%81-5-%D0%B1%D0%BE%D0%BD%D0%B0-news718681.html", "text": "Кондуктор на „Хеброс бус” продавал дублирани билети и после прибирал оборота за себе си. Така за времето от 12 август до 27 октомври 2014 г. успял да ощети фирмата с 4685.60 лв. Той вече е с присъда от 6 месеца условно за длъжностно присвояване. Изпитателният срок на наказанието му е 3 години. Решението на Пловдивския районен съд по казуса предполага още той да възстанови откраднатите от превозвача пари, както и да плати разноските от  560 лв. за адвокатския хонорар на защитника на „Хеброс бус”, пише в. \"Марица\". Човекът бил кондуктор на междуградски линии и продавал билети, които разпечатвал от касов апарат. Пускал обаче и допълнителни билети, които после не отчитал на фирмата. Стойността им била 1,40 или 1,60 лв., в зависимост от дестинацията. Така припечелвал дневно различни суми, като стартирал с 15,60 лв., но в по-добри дни гонел стотачката. Това не е първият случай на продажба на дублирани билети на същия превозвач. Миналата година шофьор беше осъден за същото присвояване отново условно, но на година и половина. Той беше успял да завлече работодателя си с над 23 000 лв. Други трима пък признаха вината си, възстановиха щетите и сключиха споразумение с прокуратурата.", "date": "2018.01.11", "title": "Кондуктор завлече \"Хеброс бус\" с 5 бона"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%84%D0%BE%D1%80%D1%82%D1%83%D0%BD%D0%B0-%D1%81%D0%B5-%D1%83%D1%81%D0%BC%D0%B8%D1%85%D0%BD%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D1%81%D1%83%D0%BF%D0%B5%D1%80-%D0%B6%D1%80%D0%B5%D0%B1%D0%B8%D0%B9-%D0%B7%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8%D1%81%D0%BD%D0%B8%D0%BC%D0%BA%D0%B8-news718716.html", "text": "Григор Димитров започва тазгодишното си участие на Откритото първенство на Австралия срещу квалификант. Във втория кръг родната звезда отново ще играе срещу победител от мач между тенисисти, преминали през пресявките. В третия кръг потенциален съперник на Григор е Андрей Рубльов, поставен под №30. Руснакът обаче има тежка задача още на старта в лицето на Давид Ферер, акцентира \"Тенис кафе\". Осминафиналът може да е срещу 15-ия в схемата Джо-Вилфрид Цонга или Ник Кирьос, №17. Джак Сок и Кевин Андерсън са потенциалните съперници на българина на четвъртфиналите. Димитров, който е поставен под №3 в основната схема, е в една половина със световния №1 Рафаел Надал, с когото може да се срещне на полуфинал. Матадора стартира в първия кръг срещу Виктор Естрея Бургос. В четвъртината на Рафа са още Марин Чилич, Пабло Кареньо Буста и Джон Иснър. Огромна част от фаворитите в турнира са в другата половина на схемата. Шампионът Роджър Федерер ще играе в първия кръг срещу Аляж Бедене. Първият поставен, който може да срещне Маестрото, е Ришар Гаске в третия кръг. Евентуалният осминафинал е срещу Сам Куери или Милош Раонич, а четвъртфиналът – срещу Давид Гофен или Хуан Мартин дел Потро. В третата четвъртина е доста интересно. Четвъртият поставен Александър Зверев започва срещу Томас Фабиано, а в третия кръг може да се изправи срещу брат си Миша. На осминафинал пък съперник на Саша може да е Новак Джокович. Ноле стартира срещу Доналд Йънг, а при победа го очаква Монфис или квалификант. В третия кръг е възможен двубой с Алберт Рамос. Доминик Тийм и Стан Вавринка също са във въпросната четвъртина. Жребият за Гришо изглежда добър. Ето и четвъртината, в която водач е Григор.", "date": "2018.01.11", "title": "ИЗВЪНРЕДНО! Фортуна се усмихна на Гришо! Супер жребий за Димитров (ПОДРОБНОСТИ/СНИМКИ)"}
{"url": "http://pik.bg/55-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B8%D1%80%D0%B0%D0%BD-%D0%B8-%D0%B8%D1%80%D0%B0%D0%BA-news718714.html", "text": "Земетресение с магнитуд 5,5 регистрираха днес на границата между Иран и Ирак от Европейско-средиземноморският сеизмологичен център, съобщи самото ведомство, цитирано от ТАСС. По данни епицентърът се е намирал на 136 км източно от Багдад и на 60 км западно от иранския град Илам. Огнището е било на дълбочина 10 км. Няма данни за жертви и разрушения. Земетресение бе усетено в Багдад около 10 ч. местно време - 07.00 по Гринуич, съобщиха местни жители, цитирани от Ройтерс.", "date": "2018.01.11", "title": "5,5 по Рихтер разтърси Иран и Ирак"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BE%D1%89%D0%B5-%D0%BD%D0%B5-%D1%81%D0%BC%D0%B5-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D0%BB%D0%B8-%D1%81-%D1%80%D0%BE%D0%B1%D1%81%D0%BA%D0%B0%D1%82%D0%B0-%D1%81-news718678.html", "text": "Не би трябвало да има такива напрежения, добре е ако един билборд представя нагласите на хората да си стои там. На мен ми се иска да е обратното от времето на Бай Ганьо за показваме нещо различно. Това заяви президентът в периода 2012-2017 година пред Нова телевизия. Той определи портестите за втори лифт на Банско като абсурдни. \" \", канегоричен е Плевнелиев. Протестите не са символ на бъдещи политически действия, но ни казва нещо много важно, че целия български елит не си е свършил работата. По думите му ниското доверие на гражданите в институциите води до недоверие към политиците, а от там и протестите. По повод думите на Румен Радев, че антикорупционния закон не води до нищо и показва, че държавата няма воля да се бори с корупцията, Плевнелиев заяви, че президентът има своите аргументи. \"Много пъти до сега променяхме законотаделството, това е шестата промяна. Искрено вярвам в честните намерения и на управляващите и на опозицията да поправят нещата и тук капацитетът на правораздавателните органи наистина е под необходимия минимум\", заяви още Плевнелиев. \" \", допълни още Плевнелиев. \"Само мога да поздравя премиера на България Бойко Борисов за всичко което прави с Турция и Балканите. Правителството ще капитализира усилията на поколения държавници за приятелство и добросъседство. \", заяви Плевнелиев за отношенията на Борисов с Ердоган и критиките към министър-председателя.", "date": "2018.01.11", "title": "ЕКСКЛУЗИВНО! Плевнелиев с остър коментар за протестите: Още не сме се разделили с робската си психика"}
{"url": "http://pik.bg/%D0%BB%D0%B5%D0%BA%D0%B0%D1%80-%D0%BE%D0%B1%D1%8F%D0%B2%D0%B8-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%BC%D0%B0%D1%81%D0%BA%D0%B8%D1%82%D0%B5-%D0%BD%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0%D1%82-%D0%BE%D1%82-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-news718689.html", "text": "В момента стойността, която отчита апаратът е 48,5 микрограма фини прахови частици в измервателна станция в Павлово, като границата е 50 милиграма. Когато има ускоряване на трафика качеството на въздуха се променя и тези прахови частици се увеличават. Това заяви Тодорка Петкова, главен експерт към Изпълнителната агенция по околна среда пред БНТ. \"Получи се разминаване в първите дни от годината заради зарята, чиито прахови частици се разграждат доста трудно. Пет измервателни станции са разположени в различни точки на София. Имаме няколко варианта за намаляване на трафика. Създадохме инициатива „Зелен билет“, което значи, че ако има увеличение на праховите частици, шофьорите могат да ползват градски транспорт на цена от 1 лев за един ден. Друга мярка е увеличаване на цената на синята зона, и третата мярка е КАТ да прави проверки на колите\", добави Йоана Христова заместник-кмет по направление „Зелена система, екология и земеползване\". \"По отношение на автомобилния трафик се вземат мерки. Има работна група, която да намери баланса за намаляване на праховите частици без да се пречи на социалния и икономически живот\", каза също директорът на Дирекция \"Опазване чистотата на въздуха\" в Министерството на околната среда и водите Иван Ангелов. \"Високото атмосферно налягане доведе до задържане на мръсния въздух, това се случва във всички градове в страната, без Бургас и Варна. Влажното време доведе до смог, който влиза в белите дробове. До 20-ти януари няма да има опасност за ново наслояване на прахови частици\", каза още доц. д-р Георги Рачев. \"Най-засегнати са бременните, хората с белодробни проблеми, децата и възрастните. Ние не можем да променим въздуха, това ще се случи само чрез институциите. Нека се избягват местата с натоварено движение и по-замърсените части на града. Има маски с филтри, които могат да предпазят, но обикновените маски не могат да предпазят никого от мръсен въздух\", разкри пулмологът д-р Петър Чипев.", "date": "2018.01.11", "title": "Лекар обяви сензационно: Маските не предпазват от мръсния въздух"}
{"url": "http://pik.bg/%D0%B4%D0%BF%D1%81-%D0%BF%D0%BE%D0%B8%D1%81%D0%BA%D0%B0-%D1%82%D1%83%D1%80%D1%86%D0%B8%D1%8F-%D0%B4%D0%B0-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D0%BE%D0%B1%D1%89%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D1%80%D0%BE%D1%86%D0%B5%D1%81%D0%B8-news718707.html", "text": "Не си представяме, че може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това към този момент. Това каза председателят на ПГ на ДПС Мустафа Карадайъ в декларация от името на групата . „Няма да спрем да предупреждаваме, че включването на националисти във властта официализира езика на омразата по най-опасната ос- етнорелигиозната“, заяви той. „Европейските политици не гледат с добро око на замитането на проблемите „под килима“, коментира Мустафа Карадайъ. „За да няма спекулации, заявяваме, че преформатирането на управлението не означава задължително влизане на ДПС в управлението“, изтъкна председателят на ПГ на ДПС. „Визията ни за развитие на страната е, че България се нуждае от програма за ускорено развитие, включваща дълбоки реформи на най-важните сфери“, обясни той. „Няма да участваме в процес „стани да седна“, коментира Мустафа Карадайъ. „Против сме управлението със националистите и защото ерозират институциите и поставят под въпрос сигурността на страната“, каза още той.", "date": "2018.01.11", "title": "ДПС поиска Турция да се включи в общоевропейските процеси"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D0%B2%D0%B0%D0%B6%D0%BD%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news718704.html", "text": "Нека да ни е честита Новата 2018 година! Да си пожелаем да е здрава, мирна и добра! Нека да работим всеотдайно за националните интереси на страната и да постигаме добри и бързи резултати. Вярвам, че Новата година ще е много динамична и ползотворна за работата на българския парламент. 44 Народно събрание е първото, което ще запише в програмата си домакинство на шест парламентарни събития по време на Българското председателство на ЕС. Така Новата година отваря нов цикъл от предизвикателства и пред нас като парламент, и пред управляващия екип на страната. Единадесет години след приемането ни в ЕС, предстои да покажем политическа култура и лоялност към европейските ценности. В следващите шест месеца България е председател на Съвета на ЕС и добрите европейски новини и политически послания към цяла Европа ще тръгват от София. Това прави работата ни като народни представители несъизмеримо по-отговорна. Защото знаем, че народът на България не иска да бъде фон в „хора на европейските гласове”. Ние желаем нашият глас да се чува все по-силно и все повече хора да се вслушват в него. Ето защо се обръщам към всички народни представители да си дадем ясна сметка, че ние нямаме право да пропиляваме шанса си да бъдем чути. Трябва да говорим отговорно, да работим ползотворно и да се водим единствено от националния интерес на страната. Партизанските политически страсти няма как да допринесат за постигане на националните ни цели по време на Българското председателство. Фактът, че сме начело на Съвета на Европа през първите шест месеца на годината обаче не означава, че трябва на всяка цена да се стремим да постигаме безпринципно единодушие или фалшиво съгласие помежду си. Нямаме намерение да принизяваме ролята на опозицията в политическия ни живот. Очакваме обаче политиките на опозицията да бъдат състоятелни и добре аргументирани. Европейските ни партньори са виждали и скандали, и интриги, и протести. В този смисъл намеренията да се провокират страсти по време на председателството няма как да постигнат някакъв голям ефект. Те само може да говорят за ниска политическа култура и да навредят на имиджа на страната. Българският народ демонстрира все по-осъзната европейска съпричастност. Опитите да се противопоставят народностните ни корени на европейската ни принадлежност са обречени на неуспех. Българинът истински се интересува от работата на европейските институции и от европейския дневен ред, който е максимално приближен до дневния ред на страната ни. Хората очакват по време на председателството ни да чуят, че се търсят и вземат решения по важните за страната ни проблеми. Очаква се положителните тенденции на икономически растеж и финансова стабилност да се ускорят и задълбочат по такъв начин, че да станат осезаеми за отделния човек. Няма как да подмина факта, че основните събития от Парламентарното измерение на Българското председателство ще бъдат шест на брой, като за три от тях се очаква в страната ни да дойдат по близо 300 делегати и гости: 1. От 21 до 22 януари Комисията по европейски въпроси на българския парламент е домакин на среща на председателите на комисиите по европейски въпроси на парламентите в Европейския съюз. По традиция е задължително първата междупарламентарна конференция от Парламентарното измерение на председателството да е тази на председателите на Комисиите по европейски въпроси. На този висок форум ще представим и разясним приоритетите на Българското председателство, ще приемем рамката на шестмесечния доклад на КОСАК и ще обсъдим проекта за дневен ред на Пленарния КОСАК. На 21 януари ще се проведе среща на Председателската Тройка на КОСАК, а срещата на председателите на комисиите ще се осъществи на 22 януари. Целта на Председателската Тройка (България, предшестващата страна председател Естония и следващата страна председател Австрия) е да се обсъди и одобри дневния ред и темите на конференцията. 2. От 15 до 17 февруари българският парламент е домакин на Интерпарламентарна конференция за Общата външна политика и политика за сигурност (ОВППС) и Общата политика за сигурност и отбрана (ОПСО). Комисията по външна политика и Комисията по отбрана ще бъдат ангажирани с провеждането на тази конференция. 3. От 19 до 20 февруари Европейският парламент в Брюксел ще бъде домакин на Интерпарламентарна конференция за стабилност, икономическа координация и управление в ЕС. Конференцията ще бъде организирана и председателствана съвместно от Европейския парламент и Народното събрание на Република България. В центъра на вниманието ще бъде подобряване на отчетността в областта на икономическите и бюджетните политики на ЕС, особено по отношение на Икономическия и паричен съюз, като се вземат предвид социалните аспекти и не се засягат правомощията на националните парламенти. 4. От 18 до 19 март в София ще заседава Съвместната група за парламентарен контрол на Европол. Това ще бъде втората среща на СГПК като учредителната се състоя на 9 и 10 октомври в Европейския парламент в Брюксел. У нас ще продължи работата по приемането на Процедурните правила и ще бъдат осъществени контролните и надзорни функции над дейността на Европол. 5. От 13 до 14 май в София ще се проведе среща на председателите на комисиите по енергетика на националните парламенти на страните членки на ЕС. Общата цел на дебата е да се гарантира по-сигурна, по-достъпна и щадяща околната среда енергия за гражданите на Европейския съюз. 6. От 17 до 19 юни София ще бъде домакин на Пленарно заседание на Конференцията на комисиите по европейските въпроси на парламентите в ЕС. Всеки национален парламент, както и Европейският парламент ще бъде представен от шестчленна делегация. Пленарният КОСАК е заключителната среща от Парламентарното измерение на Българското председателство. На тази среща ще бъдат изготвени, гласувани и приети документи за общите Приноси и Заключения, които ще представят позициите на националните парламенти по въпроси от дневния ред на ЕС и ще коментират дейността на КОСАК за периода на Българското председателство. По време на Българското председателство ще отделим специално внимание на темите миграция, сигурност, отбрана и дигитализация. Приоритетите за председателството ни са заложени от Председателската Тройка: Първият е свързан с икономическото развитие, работни места, растеж и конкурентоспособност. Вторият е свързан със социалните политики на ЕС. Третият приоритет е изграждането на енергийния съюз и политиката за климата. Четвърти приоритет е сигурност и правосъдие, като в него попадат въпросите за миграция и правосъдие - две теми, които са изключително важни за България. Петият ни приоритет се отнася до външнополитическите акценти в работата на ЕС, които отново взаимодействат с теми като сигурността и миграционната политика. Ангажиментите на българския парламент по време на председателството ни са сериозни и отговорни, но те няма да осуетят намеренията ни да изпълним предварително планираната законодателна програма, а само могат да стимулират националното ни законотворчество. Приоритетите на ГЕРБ за следващите шест месеца се свеждат до законодателни инициативи в следните направления: 1. законодателни инициативи за укрепване на обществения ред и сигурността; 2. законодателни инициативи в сферата на образованието и пазара на труда; 3. законодателни инициативи в сферата на здравеопазването и въвеждането на нов достъпен модел на здравни грижи; 4. За нас задачата за справяне с корупцията няма алтернатива поради което сме готови да дебатираме по спорните въпроси в Закона за противодействие на корупцията и за отнемане на незаконно придобито имущество. Всяко протакане на антикорупционното законодателство, обаче, по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство. Ние предприехме конкретни действия за изработване на по-мащабни и ефективни мерки като по този начин декларирахме и готовността си да се противопоставим на корупцията във всичките й форми. Положихме усилия да ограничим възможностите за упражняване на корупционни практики, както и да въведем по-строг регламент за санкциониране на подобни негативни явления. Политическите ни действия спрямо конкретни случаи на корупция винаги са били прозрачни и най-вече решителни и бързи. Именно ГЕРБ е партията, реагирала най-бързо и решително на случаите на корупция. Българското общество трябва да е наясно, че за корупцията няма предпочитана партийна окраска. Хората у нас обаче помнят откъде тръгнаха корупционните практики и кои бяха техните лица. Сега същите хора превръщат темата за корупцията в политически инструмент, с който се надяват да постигнат целите си за смяна на властта. 5. Във външно-политически план неотклонно ще се стремим да разширяваме и задълбочаваме сътрудничеството в нашия регион. Българското правителството през последните месеци зададе нови стандарти на комуникация със страните от Западните Балкани. Не случайно Върховният представител на ЕС по въпросите на външните работи и политиката за сигурност Федерика Могерини и еврокомисарят по политиката за съседство и преговори за разширяване на ЕС Йоханес Хан нарекоха договора ни с Македония „ ”. Европейската перспектива и свързаност на Западните Балкани по наше настояване се превърна в приоритет на Председателството на ЕС от триото на Естония, България и Австрия. Политическите и културните ни контакти с Турция все повече се оказват резултат на национално отговорна външна политика, а не на спорадични усилия на отделни партии. Дипломатическите ни ходове бяха посрещнати добре както от страните в региона, така и от европейските институции и техните лидери. Приоритетите ни в сферата на външната политика са присъединяването на България към Шенген и еврозоната, както и отпадането на Механизма за сътрудничество и проверка. Неизменно ще отстояваме и позицията си, че присъединяването ни към Шенген би допринесло за по-добрата защита на външните граници на Европа. Да си дадем ясна сметка, че нямаме право да пропиляваме шанса си да бъде чут гласът на България. Трябва да работим отговорно, да работим ползотворно и да се водим единствено от националния интерес на страната. Това каза председателят на ПГ на ГЕРБ Цветан Цветанов в декларация от името на групата . „Нека да работим всеотдайно за националните интереси на България и за постигане на добри и бързи резултати. Вярвам, че новата година ще е много динамична и ползотворна за работата на българския парламент“, заяви той. „11 години след приемането ни в ЕС предстои да покажем политическа култура и лоялност към европейските ценности. Следващите 6 месеца България е председател на Съвета на ЕС и добрите европейски новини и политически послания към цяла Европа ще тръгват от София“, посочи Цветан Цветанов. „Това прави работата ни като народни представители несъизмеримо по-отговорна, защото знаем, че народът на България не иска да бъдем фон в хор на европейските гласове. Желаем гласът ни да се чува все по-силно и все повече хора да се вслушват в него“, изтъкна той. „Партизанските политически страсти няма как да допринесат за постигане на националните ни цели по време на Председателството“, коментира Цветан Цветанов. „Основните събития на парламентарното измерение на Председателството са 6, като за 3 от тях се очаква в страната ни да дойдат близо 300 делегати и гости”, уточни председателят на ПГ на ГЕРБ. Той поясни, че през новия политически сезон ГЕРБ ще предприеме законодателни инициативи за укрепване на обществения ред и сигурността, в сферата на образованието и труда, здравеопазването и нов достъпен модел за здравни грижи.", "date": "2018.01.11", "title": "Цветанов с важни думи към депутатите за европредседателството "}
{"url": "http://pik.bg/%D0%BF%D0%BE%D0%B4%D0%B7%D0%B5%D0%BC%D0%B5%D0%BD-%D1%81%D0%B2%D1%8F%D1%82-%D1%82%D0%B0%D1%80%D1%82%D0%BE%D1%80%D1%8A%D1%82-%D0%BD%D0%B0-%D0%BA%D0%B8%D0%BB%D1%8A%D1%80%D0%B8%D1%82%D0%B5-%D0%B3%D0%B5%D0%BE%D1%80%D0%B3%D0%B8-%D0%B2%D1%8A%D0%BB%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D0%BE%D0%BA%D0%B0%D0%B7%D0%BD%D0%B8%D1%8F-%D1%80%D0%B0%D0%B7%D1%81%D1%82%D1%80%D0%B5%D0%BB-%D0%BD%D0%B0-%D0%BF%D0%B5%D1%82%D1%8A%D1%80-%D1%85%D1%80-news718665.html", "text": "Един от сочените за тартор на бандата за мокри поръчки \"Килърите\" Георги Вълев категорично отрича каквото и да е участие в показния разстрел на бизнесмена Петър Христов. \"Не съм поръчвал убийството на Петър Христов, ниго го познавам лично. Ще дам на съд всеки, който си позволи да се гаври по този начин с името ми и да ме клевети\", заканва се от Ловешкия затвор Вълев пред столичен ежедневник. Получилият доживотен затвор Вълев бил изключително огорчен от слуховете, които се носели в публичното пространство и отрича да е имал каквито и да е контакти с показно разстреляния собственик на \"Лактима\". По неофициални данни обаче в момента тече проверка на всички имоти на Вълев във Велико Търново. Причината е, че двамата с Христов преди години делели недвижимо имущество и дори имали скандали за това. По време на делото \"Килърите\" Георги Вълев няколко споменава името на Петър Христов, а наскоро стана ясно, че вероятната причина той и Петър Стоянов - Сумиста да са доживот зад решетките е именно намесата на Петър Христов. Бизнесмесменът от Велико Търново помогнал на полицията да задържи и групата за отвличания \"Наглите\", като и двете следи се разследват в момента. Вчера от прокуратурата отказаха каквато и да е официална информация, защото се работи по горещи следи.", "date": "2018.01.11", "title": "ПОДЗЕМЕН СВЯТ! Тарторът на \"Килърите\" Георги Вълев проговори за показния разстрел на Петър Христов "}
{"url": "http://pik.bg/%D1%80%D0%B8%D0%B0%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B0-%D1%81%D0%B2%D0%BE%D0%B9-%D0%B1%D1%80%D0%B0%D1%82%D0%BE%D0%B2%D1%87%D0%B5%D0%B4-%D0%BA%D0%BE%D0%B9%D1%82%D0%BE-%D0%B1%D0%B5-%D1%83%D0%B1%D0%B8%D1%82-%D0%B2-%D0%B1%D0%B0%D1%80%D0%B1%D0%B0%D0%B4%D0%BE%D1%81-news718633.html", "text": "Траурната церемония за погребението на 21-годишния братовчед на певицата Риана Тавон Алейн се е провела на 9 януари (вторник), съобщава The Sun. Алейн бе прострелян смъртоносно от неизвестни нападатели в района Сейнт Майкъл в Барбадос. Той почина в болницата, като не успя да дойде в съзнание след инцидента. Изданието отбелязва, че на траурната церемония Риана е пристигнала в бяла рокля и с бели слънчеви очила. На гроба на убития си братовчед тя е положила венец във формата на сърце.", "date": "2018.01.11", "title": "Риана погреба свой братовчед, който бе убит в Барбадос"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BF%D1%80%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D0%BA%D0%BE%D0%BD%D0%B2%D0%BE%D0%B9-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B0%D1%83%D0%B1%D0%B8%D1%86%D0%B8-news718627.html", "text": "Пътната полиция в Германия е спряла заради серия от нарушения транспортен конвой с американски гаубици, идващ от Полша, съобщава Bild. Според информацията, транспортно-експедиционна компания е трябвало да достави шест гаубици по поръчка на армията на САЩ. Край град Баутцен обаче конвоят е бил спрян. Направената проверка е установила, че компанията не разполага с някои от задължителните документи за транспортирането на M109, като са нарушени и нормите за превоз на товари. Отбелязва се, че шофьорите на полуприцепите с гаубиците не са спазвали и изискванията за режима за сън и бодърстване. Посочва се, че конвоят остава временно задържан.", "date": "2018.01.11", "title": "Полицията в Германия спря транспортен конвой с американски гаубици"}
{"url": "http://pik.bg/%D1%81%D0%B0%D1%89-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-%D1%82%D1%80%D0%B8%D0%BC%D0%B0-%D0%BB%D0%B8%D0%B4%D0%B5%D1%80%D0%B8-%D0%BD%D0%B0-%E2%80%9E%D0%B0%D0%BB-%D0%BA%D0%B0%D0%B9%D0%B4%D0%B0%E2%80%9C-news718630.html", "text": "В резултат на авиоудари САЩ са ликвидирали трима основни лидери на „Ал Кайда“ на Арабския полуостров, съобщава електронното издание Лайф, като се позовава на информация на Централното командване на САЩ. Според информацията на военните са били ликвидирани Умар ал Санаани, който е бил част от ръководството на групировката, коодринаторът на външните операции на „Ал Кайда“ Микдад ал Санаани, както и Хабиб ал Санаани, който е отговарял за транспортирането на оръжия, взривове и финанси. Уточнява се, че американските авиоудари, при които тримата лидери на „Ал Кайда“ са били ликвидирани, са били нанесени през ноември и декември 2017 година.", "date": "2018.01.11", "title": "САЩ са ликвидирали трима лидери на „Ал Кайда“"}
{"url": "http://pik.bg/%D1%87%D0%B5%D1%88%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD-%D0%BE%D1%82%D0%BB%D0%BE%D0%B6%D0%B8-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%BD%D0%B4%D1%80%D0%B5%D0%B9-%D0%B1%D0%B0%D0%B1%D0%B8%D1%88-news718631.html", "text": "Долната камара на парламента на Чехия отложи за 16 януари планирания вот на доверие за правителството на Андрей Бабиш, съобщава ТАСС, цитирана от Фокус. Агенцията се позовава на официално съобщение. Водената от Бабиш партия АНО („Действие на недоволните граждани“) спечели парламентарните избори през октомври, но разполага само с 78 депутатски места от общо 200. Опозиционните формации, най-вероятно няма да гласуват доверие на чешкия милиардер, който само няколко месеца преди изборите бе разследван за злоупотреби. Причината за отлагането на гласуването е проточилият се твърде дълго дебат „за“ или „Против“ правителството на малцинството, оглавявано от Бабиш, назначено от президента Милош Земан преди около месец.", "date": "2018.01.11", "title": "Чешкият парламен отложи гласуването на вота на недоверие за правителството на Андрей Бабиш"}
{"url": "http://pik.bg/%D1%80%D0%B0%D0%B7%D0%BD%D0%BE%D0%B1%D0%BE%D0%B9-%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%83%D0%B1%D0%B5%D0%B4%D0%B5%D0%BD%D0%B8-%D1%87%D0%B5-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BB%D0%B0%D0%B3%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA-news718626.html", "text": "Съветниците на американския президент Доналд Тръмп настояват, че президентът не трябва да налага нови санкции срещу Иран, съобщава Reuters, цитирана от Фокус. Агенцията се позовава на информация от свои източници.  Две официални лица от Белия дом, пожелали анонимност, са потвърдили това пред агенцията. Според информацията, Тръмп ще реши окончателно дали да наложи отново санкции срещу Техеран днес, след като се срещне със съветниците си по националната сигурност. Но дори ако президентът реши да не налага рестрикции срещу страната, то Вашингтон със сигурност ще въведе санкции срещу отделни лица и фирми. По-рано представител на американския Държавен департамент съобщи, че на 12 януари САЩ ще решат дали да наложат санкции срещу Иран във връзка с ядреното споразумение. Според американският президент Доналд Тръмп, Техеран не спазва условията по сделката за ограничаване на ядрената си програма, която Иран сключи с няколко западни държави, срещу което икономическите санкции срещу Техеран бяха премахнати. От Техеран заплашиха, че ако САЩ решат да наложат санкции срещу страната, то властите в близкоизточната страна ще отговорят, като подновят и ускорят процесите по ядрената си програма.", "date": "2018.01.11", "title": "Разнобой! Съветниците на Доналд Тръмп убедени, че Доналд Тръмп не трябва да налага нови санкции срещу Иран"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D0%B2%D0%B5%D1%87%D0%B5-%D0%BE%D1%82-60-%D0%B3%D0%BE%D0%B4%D0%B8%D0%BD%D0%B8-%D0%B6%D0%B5%D0%BD%D0%B8%D1%82%D0%B5-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D0%BE%D1%82%D0%BD%D0%BE%D0%B2%D0%BE-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BA%D1%83%D0%BF%D1%83%D0%B2%D0%B0%D1%82-%D0%B0%D0%BB%D0%BA%D0%BE%D1%85%D0%BE%D0%BB-news718628.html", "text": "Властите в Шри Ланка официално разрешиха на жените да купуват алкохол, ако имат навършени 18 години, съобщава Би Би Си. Забраната за това продължи повече от 60 години. Правителството на страната направи поправки в закон, приет през 1955 година, който, по мнението на властите, се явява дискриминационен по отношение на жените. С направените поправки жените получават и правото да работят на места, на които се продава алкохол, без да се налага да получават предварително одобрение за това от властите.", "date": "2018.01.11", "title": "След повече от 60 години! Жените в Шри Ланка отново ще могат да купуват алкохол"}
{"url": "http://pik.bg/%D1%82%D0%B5%D1%81%D1%82-%D0%BF%D1%80%D0%BE%D0%B2%D0%B5%D1%80%D0%B5%D1%82%D0%B5-%D1%81%D0%B8-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0-news718852.html", "text": "sportuvai.bg Грипната епидемия започна. За да проверите силата на имунитета си, ви предлагаме този бърз тест, който ще ви даде яснота по въпроса имате ли нужда от допълнителна грижа за здравето си. Отговорете честно на следващите 9 въпроса и проверете резултатите си. . А) Да, често - 9 т. Б) Понякога - 6 т. В) Никога или много рядко - 0 т. А) Да - 10т. Б) Понякога - 5 т. В) Много рядко - 0 т. А) Не - 0 т. Б) Случвало се е - 2 т. В) Да - 8 т. А) Рядко - 2 т. Б) Често - 5 т. В) Почти винаги - 9 т. А) Да - 8 т. Б) Понякога - 5 т. В) Рядко или никога - 0 т. А) Често - 10 т. Б) Понякога - 5 т. В) Никога - 0 т. А) Да - 7 т. Б) Понякога - 5 т. В) Никога - 0 т. А) Редовно - 0 т. Б) Понякога - 3 т. В) Не - 9 т. А) Да - 10 т. Б) Понякога - 5 т. В) Не - 0 т. От 2 до 31 точки: Поздравления! Вашата имунна система е в отлична форма. Продължавайте да се грижите за себе си по същия начин. От 32 до 61 точки: Имунната ви система изпълнява своите задължения без сериозни сривове, но има какво да се желае по укрепването . Време е да се заинтересувате по-активно от здравословния начин на живот, да намалите вредните навици и да започнете да пиете витамини. От 62 до 90 точки: Имунитетът ви е зле. Имате повод да си пуснете пълни изследвания и да се консултирате с лекар как да повишите естествените си защитни сили.", "date": "2018.01.11", "title": "ТЕСТ: Проверете си имунитета "}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BD%D0%BE%D0%B2-%D0%BF%D0%BB%D0%B0%D0%BD-%D0%B7%D0%B0-%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0-news718640.html", "text": "Британският премиер Тереза Мей даде началото на нов план, целящ опазването на околната среда в страната, съобщава от първата си страница The Independent, цитиран от Фокус. Целта на новия проект е в срок до 2042 година да се елиминират всички пластмасови продукти, предназначени за еднократно употреба. В плана се включват найлонови торбички, опаковки от храни и пластмасови сламки за еднократна употреба. Проектът бе представен за първи път преди три години, като в неговите рамки също така, правителството ще призове супермаркетите да осигурят щандове за продукти без опаковка, което би позволило на купувачите да направят своя природосъобразен избор.", "date": "2018.01.11", "title": "Тереза Мей стартира нов план за опазване на околната среда"}
{"url": "http://pik.bg/%D1%8F%D0%BF%D0%BE%D0%BD%D0%B8%D1%8F-%D1%89%D0%B5-%D0%BF%D1%80%D0%B8%D1%85%D0%B2%D0%B0%D1%89%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8-%D0%B8-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BD%D0%B0%D0%B7%D0%B5%D0%BC%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%E2%80%9E%D0%B5%D0%B3%D0%B8%D0%B4%D0%B0%E2%80%9C-news718636.html", "text": "Япония смята да използва американските наземни системи „Егида“ за да прихваща не само балистични, но и крилати ракети. Това е съобщил министърът на отбраната на страната Ицунори Онодера, цитиран от ТАСС. „Искаме да сме подготвени да се защитаваме срещу всякакъв вид ракети, включително и крилати ракети“, съобщи Онодера. През декември 2017 г. японското правителство одобри план за закупуване и разполагане по японското крайбрежие на две наземни американски защитни системи „Егида“. Към момента Япония разполага с противоракетна система на две нива. Около крайбрежието на страната има разположени кораби, разполагащи със системи „Егида“, докато на брега са разположени ПРО американски системи „Пейтриът“ PAC-3, които са способни да прихващат и унищожават ракети в заключителната част от техния полет.", "date": "2018.01.11", "title": "Япония ще прихваща балистични и крилати ракети с американските наземни системи „Егида“"}
{"url": "http://pik.bg/%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D0%BA%D0%B0-%D1%81%D0%B5-%D0%B7%D0%B0%D0%BA%D0%BB%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%BC%D0%B5%D0%BD%D1%8F-%D1%88%D0%B5%D1%84%D0%B0-%D0%BD%D0%B0-%D1%8E%D0%BD%D0%B8%D0%BE%D0%BD-%D0%B8%D0%B2%D0%BA%D0%BE%D0%BD%D0%B8-news718712.html", "text": "Кюстендилката Радослава Чеканска е новото попълнение за новата година в парламента. Рано тази сутрин още със старта на парламентарната година тя положи клетва пред своито нови колеги. Чеканска влиза на мястото на подалия оставка в края на миналата година Ивайло Константинов. Шефът на \"Юнион Ивкони\" заяви, че се отказва от депутатската си работа, за да се отдаде изцяло на бизнеса си, но ще продължи да работи в интерес на гражданите и за ГЕРБ.", "date": "2018.01.11", "title": "Кюстендилка се закле в парламента, сменя шефа на \"Юнион Ивкони\""}
{"url": "http://pik.bg/%D1%81%D1%82%D1%80%D0%B5%D0%BB%D0%B1%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news718648.html", "text": "Полицията е получила сигнал за стрелба на територята на университета Сан Бернардино в щата Калифорния, съобщават от пресслужбата на местната полиция, цитирани от Известия. По сигнала е започнала проверка. „Управлението на полицията в Сан Бернардино и службата за сигурност на университета водят разследване във връзка със стрелба в района на учебното заведение“, се казва в съобщение на правоохранителните органи в „Туитър“. Няма информация за пострадали в резултат на стрелбата. Занятията в университета са били отменени.", "date": "2018.01.11", "title": "Стрелба на територията на университет в Калифорния"}
{"url": "http://pik.bg/%D0%BF%D1%80%D0%B0%D0%B2%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%B1%D1%80%D0%B0%D0%B7%D0%B8%D0%BB%D0%BA%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%84%D1%83%D1%80%D0%BE%D1%80-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D1%81-%D1%83%D0%BC%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D0%B2-%D0%B1%D0%BE%D1%83%D0%BB%D0%B8%D0%BD%D0%B3%D0%B0-%D0%B2%D0%B8%D0%B4%D0%B5%D0%BE-news718625.html", "text": "Бразилка предизвика истински фурор с уменията си в боулинга, след като кадри с нейно „изпълнение“ се появиха в YouTube-канала ViralHog. Съобщава се, че случката се разиграла в бразилския щат Рондония. На кардите се вижда как жена се готви за удар. „Цели се напред, Дора“, се чува глас зад кадър. Жената обаче явно надценява силите си и изпраща топката право в телевизор, разположен над пистата, като разбива екрана му. „Леля Дора направи страйк в телевизора“, се шегува авторът на видеото. Ползватели на видеохостигна побързаха с коментари за уменията на жената. „Това е Бразилия“, - пише Nego Do Bordel. „Надявам се, че тя не шофира“, - отбелязва william dohn. „Тя няма никаква представа, къде да хвърля“, - обвинява бразилката Carlos Ramirez. „Вината не е нейна, просто топката не знае къде да отиде“, - пише в защита на бразилката Savannah Lorén.", "date": "2018.01.11", "title": "Право в десетката! Бразилка предизвика фурор в мрежата с уменията си в боулинга (ВИДЕО)"}
{"url": "http://pik.bg/%D0%BE%D0%BF%D0%B8%D1%82%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BE%D0%BF%D0%B8%D1%81%D0%B0%D0%BD-%D0%B2-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D1%81%D0%B5%D0%BD%D0%B0%D1%82%D0%BE%D1%80%D0%B8-%D0%BE%D1%82-%D0%B4%D0%B5%D0%BC%D0%BE%D0%BA%D1%80%D0%B0%D1%82-news718635.html", "text": "Опитът на Русия да повлияе върху резултатите от референдума за Брекзит е подробно описан в доклад, изготвен от Сената на САЩ, съобщава във водещия си материал вестник Guardian, цитиран от Фокус. Докладът е съставен от сенатори от Демократическата партия, които са част от Комитета за външна политика към горната камара на американския конгрес. Той носи името „Хаотичните атаки на Путин срещу демокрацията в Русия и Европа: изводи за американската национална сигурност\". В доклада се разкрива вратичка в закона за финансиране на политически кампании във Великобритания, която позволява на участниците в предизборни кампании да не разкриват произхода на политическите дарения, ако те идват от „небритански компании, които са инкорпорирани в Европейския съюз и извършват дейност във Великобритания“. Това постановление, се казва в доклада, може да „е позволило на свързани с Русия финансови средства да бъдат използвани с недостатъчен контрол от множество политически играчи във Великобритания“, се казва още в доклада, цитиран от британското издание. „Разследващи журналисти също са повдигнали въпроса относно източниците на внезапното и може би незаконното богатство, което може да е било вложено в кампанията за напускане на Съюза“, пише още в текста на публикувания на официалната интернет страница на комисията доклад. Според неговите съставители, главният защитник на тезата за напускане на ЕС от страна на Великобритания Найджъл Фараж, не само е искал напускане на Съюза, но също е „предложил премахване на санкциите срещу Русия, както и ласкателни оценки за руския президент Владимир Путин“. Освен това главните англоезични медии на Русия са „отразили кампанията за Брекзит едностранчиво“. В статията на британското издание се отбелязва обаче, че докладът представя недостатъчно нови доказателство, като поради това картината остава непълна. Същевременно се призовава американският президент Доналд Тръмп да предприеме по-сериозни мерки и обърне повече внимание на провеждащото се в САЩ разследване относно евентуална руска намеса на президентските избори от 2016 г.", "date": "2018.01.11", "title": "Опитът на Русия за намеса в гласуването за Брекзит описан в доклад на сенатори от Демократическата партия"}
{"url": "http://pik.bg/%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8-%D1%80%D0%B0%D0%B7%D0%B3%D0%B0%D0%B4%D0%B0%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8-%D1%80%D0%B0%D0%B4%D0%B8%D0%BE%D0%B8%D0%BC%D0%BF%D1%83%D0%BB%D1%81%D0%B8-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-news718632.html", "text": "Разгадаха произхода на един от най-мистериозните феномени във Вселената. Става въпрос за бързите радиоимпулси (FRB) – интензивно излъчване на радио вълни, които продължават едва милисекунди. До момента са регистрирани само 24 подобни сигнала, а един-единствен, означен като FRB 121102 се повтаря, съобщава списание Nature, цитирано от Нова телевизия. Именно повтарянето му е позволило на астрономите да изучат явлението. Те са успели със сигурност да локализират произхода му в галактика-джудже на 3 милиарда светлинни години от Земята. Изследователите също са установили, че сигналите идват най-вероятно от неутронна звезда. Според публикацията в списание Nature FRB 121102 е предизвикан от неутронна звезда, обкръжена от силно магнитно поле. Изследователите предполагат, че това поле вероятно е създадено или от масивна черна дупка или от магнитен вятър в мъглявина или остатък от супернова. Тази хипотеза се е наложила след наблюдения, предполагащи, че радио излъчванията са поляризирани заради магнитното поле. Магнитните полета могат да изкривяват светлинните излъчвания и колкото по-силно е полето, толкова по-силно е изкривяването. „Единствените известни източници в Млечния път, които изкривяват колкото FRB 121102, са в центъра на галактиката, който е динамичен регион близо до масивна черна дупка. Може би FRB 121102 е в същата обкръжаваща среда в своята галактика - твърди водещият изследовател Даниел Мичили от ASTRON.  - Така че изкривяването на радио импулсите може също да бъде обяснено, ако източникът е разположен в голяма мъглявина или близо до остатък от супернова“. Тази нова теория беше публикувана след комбиниране на наблюденията от обсерваторията Arebico и тези на много високи честоти от проекта “Breakthrough Listen” в Green Bank Telescope. “Свойствата и формата на тези импулси са подобни на радиоизлъчването от млади неутронни звезди в нашата галактика - допълва другият водещ изследовател Андрю Сеймур от обсерваторията Arecibo. - Това подкрепя модела, че радиоимпулсите са произведени от неутронна звезда“. Екипът ще продължи наблюденията си върху FRB 121102 в опит да определи кой от двата сценария е най-вероятния – черната дупка или магнитен вятър в мъглявина.", "date": "2018.01.11", "title": "Астрономи разгадаха мистериозни радиоимпулси от Космоса"}
{"url": "http://pik.bg/%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B5-%D0%B2%D0%B7%D1%80%D0%B8%D0%B2%D0%B8%D0%BB%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D0%BA%D0%B5%D1%82-%D0%B2-%D0%B8%D0%B7%D1%82%D0%BE%D1%87%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%BC%D0%B5%D0%BB%D0%B1%D1%8A%D1%80%D0%BD-news718643.html", "text": "Полицията в австралийския щат Виктория е провела контролиран взрив на съмнителен пакет, който е бил открит в автомобил в източната част на Мелбърн, съобщава електронното издание RT, като се позовава на информация на сайта на полицията. Посочва се, че сътрудници на полицията са обърнали внимание на паркиран автомобил Toyota около 02:30 часа местно време (на 10 януари 17:30 часа българско време). Колата била с номера, които били в полицейската база данни като откраднати. „В автомобила е имало мъж и жена, които след като са забелязали приближаващите полицейски служители, се скрили“, се посочва в полицейското изявление. При огледа на автомобила в него е бил открит подозрителен пакет. По информация на правоохранителните органи, 21-годишна жена е била задържана, като „оказва съдействие на полицията в разследването“. Мъжът се издирва.", "date": "2018.01.11", "title": "Австралийската полиция е взривила подозрителен пакет в източната част на Мелбърн"}
{"url": "http://pik.bg/%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%B0%D1%81%D1%82%D0%B0%D0%BD%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D1%80%D0%B0%D0%B1%D0%BE%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-news718652.html", "text": "Международното летище в Астана прекрати временно работа, предава РИА Новости, цитирани от Фокус. Причината за това са лошите метеорологични условия. В официално съобщение, публикувано в една от социалните мрежи, се казва, че „международното летище „Нурсултан Назарбаев“ в град Астана временно преустановява работа с цел осигуряване на безопасността на пътниците“. Обилният снеговалеж е принудил въвеждането на извънредните мерки, съобщава още руската агенция. Забраната за полети важи до 13:00 часа местно време (09:00 часа българско време).", "date": "2018.01.11", "title": "Летището в Астана прекрати временно работа заради лошото време"}
{"url": "http://pik.bg/%D0%B2%D0%B8%D0%BA%D1%82%D0%BE%D1%80%D0%B8%D1%8F-%D1%82%D0%BE%D0%BC%D0%BE%D0%B2%D0%B0-%D0%B8-%D0%B5%D0%BB%D0%B8%D1%86%D0%B0-%D0%BA%D0%BE%D1%81%D1%82%D0%BE%D0%B2%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D1%8F%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%B5%D0%BD-%D0%BA%D1%80%D1%8A%D0%B3-%D0%BD%D0%B0-australian-open-news718642.html", "text": "Виктория Томова и Елица Костова преодоляха първия кръг на квалификациите на Откритото първенство на Австралия по тенис, съобщава сайтът на състезанието. Томова победи Марина Заневска от Белгия след 7:5, 6:7(2), 6:2. Следващата й съперничка ще бъдде рускинята Евгения Родина. Елица Костова надигра  американката Ейжа Мохамед с 6:1, 3:6, 7:5. Във втория предварителен кръг българката ще премери сили с чехкинята Дениса Алертова.", "date": "2018.01.11", "title": "Виктория Томова и Елица Костова преодоляха първия предварителен кръг на Australian Open"}
{"url": "http://pik.bg/%D0%B8%D0%B4%D0%B2%D0%B0-%D0%B4%D1%8A%D0%B6%D0%B4-%D0%BE%D0%B1%D0%BB%D0%B0%D1%87%D0%BD%D0%BE-%D1%81-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B4%D0%BE-9-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81-news718637.html", "text": "Предимно облачно ще бъде времето днес, като на много места ще превали дъжд, който в планинските райони ще се примесва със сняг, съобщават от Националния институт по метеорология и хидрология (НИМХ) при БАН, цитирани от Фокус. Почти без валежи ще е в югозападните райони от страната. В Източна България ще духа до умерен вятър от изток-североизток. Минималните температури ще са предимно между минус 1 и 4 градуса. Максималните ще са между 4 и 9 градуса. Атмосферното налягане ще се понижи и ще е по-ниско от средното за месеца. Над Черноморието ще бъде предимно облачно. Ще духа до умерен вятър от източната четвърт. Максимални температури на въздуха между 8 и 10 градуса, близки до температурата на морската вода. Вълнението на морето ще бъде 2-3 бала. Над планините ще преобладава облачно време. Ще духа умерен, по билата и силен вятър от юг-югоизток. Максимална температура на височина 1 200 метра - около 3 градуса, на 2 000 метра – около минус 1 градус. Валежите ще продължат и утре. На повечето места ще вали дъжд, но със застудяването в Северна България и високите полета в Западна дъждът ще преминава в сняг. Вятърът ще е слаб до умерен от североизток. Температурите ще са почти без дневен ход - в по-голямата част от страната между 1 и 6 градуса. В събота вятърът от североизток ще се усили, ще е умерен, в Източна България до силен. Температурите ще се понижат още. В по-голямата част от страната ще превалява сняг, в Горнотракийската низина и по Черноморието - все още дъжд. В неделя в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е студено и ветровито.", "date": "2018.01.11", "title": "Идва дъжд! Облачно с температури до 9 градуса днес"}
{"url": "http://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BB%D0%B8%D0%B2%D0%B0%D0%BD-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B0-%D1%8F%D0%BD%D1%83%D0%B0%D1%80%D0%B8-news718644.html", "text": "Президентът на Германия Франк-Валтер Щайнмайер ще посети Ливан на 29 и 30 януари, предава ТАСС, цитирана от Фокус. Агенцията се позовава на информация на местни медии, цитиращи официално съобщение от пресцентъра на ливанския президент Мишел Аун. Според разпространената информация, посещението е по покана на Аун. Щайнмайер ще бъде първият германски държавен глава, посетил Ливан в последните 120 години. Предишното подобно посещение е извършено от германския кайзер Вилхелм втори през 1898 г., когато обаче територията на Ливан е била част от Османската империя. Целта на посещението е да се „проведат важни преговори“ между двамата президенти, които биха спомогнали за „разширяване на двустранното сътрудничество в много области“. Сред планираните събития е включена и среща между Щайнмайер и ливанския премиер Саад Харири.", "date": "2018.01.11", "title": "Историческа визита! Президентът на Германия ще посети Ливан в последните дни на януари"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B8-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-news718654.html", "text": "Напрегнат четвъртък очаква софиянци и всички, които ще бъдат в столицата, съобщава Нова телевизия. Паркирането и придвижването в центъра тази вечер ще бъдат почти невъзможни, предупреждават от полицията. Столична община призова хората да ползват градския транспорт. С девет протеста започва европредседателството ни Властите обещаха да помагат на гражданите и на свой ред ги помолиха да им се обаждат за всеки съмнителен предмет или човек. През следващите шест  месеца в София ще има 460 събития за председателството, които ще се отразят върху транспорта, спорта и културата. В НДК ще продължават концертите и изложбите, но на тях ще се влиза след проверка на скенер.", "date": "2018.01.11", "title": "Заради старта на европредседателството: Промени в движението и паркирането в София"}
{"url": "http://pik.bg/%D1%82%D0%B8-%D0%B4%D0%B0-%D0%B2%D0%B8%D0%B4%D0%B8%D1%88-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%B0%D0%BC%D0%B0%D1%80%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B2%D1%81%D0%B5-%D0%BF%D0%B0%D0%BA-%D1%81%D0%B5-%D1%80%D0%B5%D1%88%D0%B8-%D0%BD%D0%B0-%D0%BF%D0%BB%D0%B0%D1%81%D1%82%D0%B8%D0%BA%D0%B0-%D0%B8-%D1%81%D0%B8-%D0%BE%D0%BF%D0%B5-news718851.html", "text": "Блондинката, чиито обонятелен орган дълго време бе Тема №1 в светските среди, се е подложила на ринопластика едва преди няколко седмици. Макар в интервю Тамара да бе категорична, че няма да пипа носа си, явно негативната вълна срещу нея все пак й е повлияла, предава седмичник. Тези дни пък стана ясно, че от централата на „Мис Свят“ в Лондон отправили неформално запитване относно подгласничката на Тамара – Йовита Георгиева, за което ПИК вече писа. Оттам също не одобрявали вида на Мис България и предпочитали втората по красота. Вероятно Тамара е решила да жертва носа си в името на конкурса „Мис Свят“ и затова е склонила за операция. Чудо! Мис България 2017 Тамара Георгиева все пак се реши на пластика и оперира така обсъждания си нос.", "date": "2018.01.11", "title": "ТИ ДА ВИДИШ! Скандалната \"Мис България\" Тамара Георгиева все пак се реши на пластика и си оперира носа"}
{"url": "http://pik.bg/%D0%BD%D0%BE%D0%B2%D0%B8-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%80%D0%B5%D0%B3%D0%B8%D0%BE%D0%BD%D0%B8-%D0%BD%D0%B0-%D1%82%D1%83%D0%BD%D0%B8%D1%81-news718619.html", "text": "Антиправителствени демонстрации, съпроводени с мародерства, грабежи и сблъсъци на протестиращите със силите на реда са били регистрирани на 10 януари вечерта в различни региони на Тунис, в това число в един от районите на столицата на страната, съобщава тунизийският информационен портал  Business News. Според информацията, група хора с маски, използвайки бутилки със запалителна смес, са атакували щаб-квартирата на районната администрация и полицейски постове в столичния район Ибн Халдун. Силите за сигурност са използвали сълзотворен газ за разгонването на протестиращите. В град Тебурба, разположен на около 40 км западно от столицата, където на 8 януари в хода на сблъсъци заигна един човек, отново са били регистрирани случаи на грабежи и мародерства. За сблъсъци между протестиращи и полиция съобщават и от провинция Беджа в северната част на Тунис. В град Тхала, провинция Касерин, младежи са палили гуми и са издигали барикади на ключови пътища. В град Силяна демонстранти са атакували сградата на градския съд, в резултат на което се е стигнало до сблъсъци със силите на реда. Няма информация за пострадали и разрушения.", "date": "2018.01.11", "title": "Нови антиправителствени демонстрации и протести в различни региони на Тунис"}
{"url": "http://pik.bg/%D0%BA%D1%80%D0%B8%D0%B7%D0%B0-%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D0%B7%D0%B0%D0%B2%D1%8A%D1%80%D1%88%D0%B8-22-%D0%BD%D0%B0-%E2%80%9E%D1%81%D0%B0%D0%BD%D1%82%D1%8F%D0%B3%D0%BE-%D0%B1%D0%B5%D1%80%D0%BD%D0%B0%D0%B1%D0%B5%D1%83%E2%80%9C-%D1%81-%D0%B2%D1%82%D0%BE%D1%80%D0%BE%D0%B4%D0%B8%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D1%82%D0%B8%D0%BC-news718618.html", "text": "Кризата в редиците на европейския и световен клубен шампион Реал (Мадрид) продължава с пълна сила. Избраниците на треньора Зинедин Зидан завършиха наравно 2:2 на „Сантяго Бернабеу“ с втородивизионния Нумансия в реванш от осминафиналите в турнира за Купата на Краля по футбол. В първия мач Реал победи като гост с 3:0, като продължава напред с общ резултат от двама мача 5:2. Очаквано Зидан заложи на повечето си резерви, като още в 10-ата минута Лукас Васкес даде преднина на домакините. В самия край на първата част гостите възстановиха равенството чрез Гийермо Фернандес. След почивката Реал бързо възстанови аванса си в резултата, след като Лукас Васкес вкара втория си гол в мача. 82-ата минута Гийермо Фернандес за втори път прати топката в мрежата зад Кико Касийя, оформяйки крайното 2:2. Нумансия завърши двубоя с 10 души заради втори жълт картон на Дани Калво.", "date": "2018.01.11", "title": "Криза! Реал (Мадрид) завърши 2:2 на „Сантяго Бернабеу“ с втородивизионен тим"}
{"url": "http://pik.bg/%D1%81%D0%B4%D0%B5%D0%BB%D0%BA%D0%B0-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%BA%D1%83%D0%BF%D0%B8-%D0%BE%D1%82-%D1%81%D0%B0%D1%89-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B7%D0%B0-10-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-news718616.html", "text": "Норвегия е закупила партида американско въоръжение, в това число и многоцелеви ударни изтребители от пето поколение F-35, съобщава РИА Новости, като се позовава на изявление на американския президент Доналд Тръмп по време на съвместната му пресконференция с премиера на Норвегия Ерно Солберг. „Общо Норвегия ще получи 52 самолета. Някои от тях вече са доставени, като това е станало по-рано от предвидения график. Става дума за поръчка на стойност 10 млрд. долара“, уточни американския президент.", "date": "2018.01.11", "title": "Сделка! Норвегия купи от САЩ изтребители за 10 млрд. долара"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%87%D0%B5-%D0%B5-%D0%BC%D0%B0%D0%BB%D0%BA%D0%BE-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B4%D0%B0-%D0%B4%D0%B0%D0%B2%D0%B0-%D0%BF%D0%BE%D0%BA%D0%B0%D0%B7%D0%B0%D0%BD%D0%B8%D1%8F-%D0%BF%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0--news718615.html", "text": "Американският президент Доналд Тръмп заяви, „че е малко вероятна“ възможността да дава показания по разследването за евентуална руска намеса в президентските избори в САЩ през 2016 година, съобщава Асошиайтед Прес, цитирана от Газета. По време на съвместна пресконференция с премиера на Норвегия Ерно Солберг Тръмп за пореден път каза, че сговор между руснаците и неговия предизборен щаб никога не е имало. По-рано стана ясно, че специалният прокурор Робърт Мюлер, който се занимава с разследването за руската намеса в изборите в САЩ, може да разпита Тръмп. От Белия дом обявиха готовност да сътрудничат по всякакъв начин на разследването.", "date": "2018.01.11", "title": "Доналд Тръмп обяви, че е малко вероятно да дава показания по разследването за руска намеса в изборите"}
{"url": "http://pik.bg/%D1%88%D0%B0%D1%88-%D0%B8%D0%B7%D0%B3%D0%BE%D0%BD%D0%B8%D1%85%D0%B0-%D1%81-%D0%BF%D0%BB%D0%B5%D1%81%D0%BD%D0%B8%D1%86%D0%B8-%D0%BE%D1%82-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B5%D1%86%D0%B0-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B2%D0%B8%D0%B4%D0%B5%D0%BE-news718591.html", "text": "Холивудският продуцент Харви Уайнстин бе изгонен от заведение с плесници и ругатни. Инцидентът станал в ресторант в Скотсдейл, Аризона. Видео, заснето от очевидец на станалото, публикува TMZ. В началото на записа се вижда как млад мъж оскърбява и ругае Уайнстийн, искайки той незабавно да напусне заведението. След това удря две плесници на продуцента с опакото на ръката си. Припомняме, че от октомври 2017 г. досега няколко десетки жени обвиниха Уайнстийн в сексуално посегателство и изнасилване, сред които Кара Делевин, Леа Сейду, Анджелина Джоли, Салма Хайек, Ашли Джъд. На фона на разразилия се скандал в Холивуд масово заговориха и за други подобни инциденти. В изнасилване и сексуално посегателство бяха обвинени Кевин Спейси, Чарли Шийн, Силвестър Сталоун, Ларс фон Трир, Стивън Сегал и Дъстин Хофман.", "date": "2018.01.11", "title": "ШАШ! Изгониха с плесници от ресторант похотливеца Уайнстийн (ВИДЕО)"}
{"url": "http://pik.bg/%D0%BD%D0%B0%D0%B9-%D0%BD%D0%BE%D0%B2%D0%B8%D1%8F%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D1%81%D0%B5-%D0%B7%D0%B0%D1%81%D0%B5%D0%BB%D0%B2%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news718596.html", "text": "Мъж от Брацигово спечели един милион лева в първите дни на новата година. Димитър Миярев работил в цех за керамика, но преди няколко месеца го съкратили и бил без работа. Има жена и деца. „От три четири години играем така и точно в този ден се улучи така, че спечелих. Предчувствах го месец преди това”, споделя Димитър пред \"Трафик Нюз\". Най-новият български милионер вече планира как ще разпредели единия милион. „Екскурзия първоначално, после кола и жилище в Пловдив, защото е най-хубавият град”, казва късметлията. Близките и приятелите на Димитър се гордеят, че именно той е големият късметлия. „Мисля, че той заслужава много тази награда, редовно участва и за мен е супер, че той спечели и мога да му пожелая да си харчи парите със здраве”, казва един от най-близките му хора. „Еуфорията беше такава, че не си сигурен дали е верно или неверно.”, споделя бащата на милионера. Съпругата на Димитър също ще участва в изготвянето на плана за харчене на единия милион. Тя иска първо да отиде на екскурзия, а после да се заселят в културната столица под тепетата.", "date": "2018.01.11", "title": "Най-новият милионер се заселва в Пловдив "}
{"url": "http://pik.bg/%D0%BC%D0%B0%D0%B9%D1%81%D1%82%D0%BE%D1%80%D0%B8-%D1%81%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%B2%D0%B0%D1%82-%D0%B7%D0%B0-%E2%80%9E%D0%BD%D0%B0%D0%B9-%D0%B4%D0%BE%D0%B1%D1%80%D0%BE-%D0%B4%D0%BE%D0%BC%D0%B0%D1%88%D0%BD%D0%BE-%D0%B2%D0%B8%D0%BD%D0%BE%E2%80%9C-%D0%B2-%D0%BA%D0%B0%D1%80%D0%BB%D0%BE%D0%B2%D0%BE-news718600.html", "text": "Конкурс „Най-добро домашно вино“ се провежда в Карлово. Д о участие в конкурса се допускат избистрени, домашно приготвени бели и червени вина, представени в стъклени бутилки с вместимост минимум 500 мл. Участниците могат да се записват за включване в надпреварата в Информационния център в сградата на Община Карлово. Срокът за записване е до 30 януари, а на 31 януари от 10,00 часа комисия от специалисти ще оцени качествата на вината, участващи в конкурса. Предвиден е и награден фонд.", "date": "2018.01.11", "title": " Майстори се състезават за „Най-добро домашно вино“ в Карлово"}
{"url": "http://pik.bg/%D1%83%D0%B4%D0%B0%D1%80-%D0%BA%D1%80%D0%B0%D0%B4%D1%86%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%B7%D0%B0-4-%D0%BC%D0%BB%D0%BD-%D0%B5%D0%B2%D1%80%D0%BE-%D0%BE%D1%82-%D1%85%D0%BE%D1%82%D0%B5%D0%BB-%E2%80%9E%D1%80%D0%B8%D1%86%E2%80%9C-%D0%B2-%D0%BF%D0%B0%D1%80%D0%B8%D0%B6-news718605.html", "text": "Петима души са разбили и ограбили скъпоценности на стойност  4 милиона евро от витрината на хотел „Риц“ в Париж, съобщава РИА Новости, цитирана от Фокус. Агенцията се позовава на информация от френски медии. Инцидентът е станал около 18:30 часа местно време, когато петима мъже, някои от тях въоръжени с брадви, са разбили витрината и откраднали голям брой скъпи накити и скъпоценности. Впоследствие полицията е успяла да залови трима от извършителите, продължава издирването на другите двама. Не се съобщава за пострадали хора.", "date": "2018.01.11", "title": "Удар! Крадци задигнаха ценности за 4 млн. евро от хотел „Риц“ в Париж"}
{"url": "http://pik.bg/%D0%BF%D1%80%D0%B8%D0%BC%D0%B8%D1%80%D0%B8%D0%B5%D1%82%D0%BE-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B1%D0%B5-%D0%BD%D0%B0%D1%80%D1%83%D1%88%D0%B5%D0%BD%D0%BE-%D0%BE%D1%82-%D0%BA%D1%80%D0%B0%D0%B9%D0%BD%D0%BE%D0%BB%D1%8F%D0%B2%D0%B0%D1%82%D0%B0-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%87%D0%B5%D1%81%D0%BA%D0%B0-%D0%B3%D1%80%D1%83%D0%BF%D0%B0-%D0%BD%D0%BE%D0%B0-news718604.html", "text": "Колумбийската марксистка група „Народноосвободителна армия” поднови нападенията си срещу петролните съоръжения и въоръжените сили на страната, заплашвайки бъдещето на мирните преговори часове, след като примирието с правителството изтече, предава в.”Гардиън”, цитирани от Нова телевизия. Преговорите между НОА и правителството на президента Хуан Манюел Сантос, които трябваше да се проведат в столицата на Еквадор Кито бяха насрочени за сряда. Колумбийският президент заповяда на главния си преговарящ, да се върне в Богота, след като атаките бяха подновени, за да бъде преосмислен мирният процес, чиято цел бе да сложи край на продължилите 53-години сражения. Бунтовниците извършиха три бомбени нападения в ранните часове на деня срещу един от големите нефтопроводи. Заради нападенията вторият по големина нефтопровод в Колумбия спря да функционира, съобщиха властите. Освен това, крайнолевите бунтовници извършиха и нападение с гранатомети срещу военноморска база в провинция Араука, ранявайки двама войници. Държавната петролна компания „Екопетрол” също съобщи за атака срещу едно от съоръженията си в провинция Касанаре.", "date": "2018.01.11", "title": "Примирието в Колумбия бе нарушено от крайнолявата бунтовническа група НОА"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2%D1%8A%D0%B2-%D0%B2%D0%B0%D1%80%D1%88%D0%B0%D0%B2%D0%B0-%D0%BF%D0%BE%D0%B4%D0%BD%D0%BE%D0%B2%D0%B8-%D1%80%D0%B0%D0%B1%D0%BE%D1%82%D0%B8-%D1%81%D0%BB%D0%B5%D0%B4-%D0%B0%D0%B2%D0%B0%D1%80%D0%B8%D0%B9%D0%BD%D0%BE%D1%82%D0%BE-%D0%BA%D0%B0%D1%86%D0%B0%D0%BD%D0%B5-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82-news718620.html", "text": "Международното летище на Варшава „Фредерик Шопен“ поднови работа след аварийното кацане на самолет Bombardier, съобщава официалният сайт на летището. „Летището отново е открито. Умоляваме всички пътници да се свържат с авиопревозвачите си“, се казва в съобщението на управата на летището. Както е известно, самолет Bombardier кацна аварийно на летището във Вършава заради проблеми с предния колесник. На борда на лайнера, който е изпълнявал полет от Краков до Варшава, е имало 59 пътници и четиричленен екипаж. Заради инцидента работата на летището временно бе спряна.", "date": "2018.01.11", "title": "От последните минути! Летището във Варшава поднови работи след аварийното кацане на самолет"}
{"url": "http://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D1%8F%D1%82-%D0%B7%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D0%BF%D0%BE%D0%BB%D1%88%D0%B0-%D1%81-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-news718606.html", "text": "Полша ще понесе финансови санкции, ако не спазва принципите на Европейския съюз за независимост на съдебната система и върховенството на закона. Заплахата дойде от еврокомисаря за бюджета Гюнтер Йотингер, цитиран от Би Ти Ви. Йотингер направи изявлението, след като представи рамката на дългосрочния бюджет на съюза след 2020 година. Повод за острата му ракция е нежеланието на полското правителство да приеме препоръките на Брюксел за съдебната реформа и за приема на бежанци. Същевременно бившият полски премиер, а сега председател на Европейския съвет, Доналд Туск изрази съжаление, че страната не може да напусне веднага Съюза, ако от получател на еврофондове стане нетен вносител в бюджета.", "date": "2018.01.11", "title": "Еврокомисарят за бюджета заплаши Полша с финансови санкции"}
{"url": "http://pik.bg/%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%D1%81-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D0%B7%D0%BB%D0%BE%D0%B2%D0%B5%D1%89%D0%BE-%D0%BF%D1%80%D0%B5%D0%B4%D0%B7%D0%BD%D0%B0%D0%BC%D0%B5%D0%BD%D0%BE%D0%B2%D0%B0%D0%BD%D0%B8%D0%B5-%D0%B7%D0%B5%D0%BC%D1%8F%D1%82%D0%B0-%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%B0%D0%B4-news718539.html", "text": "Учените смятат, че климатичните условия на Земята ще бъдат непоносими за човечеството. Английският физик-теоретик и популяризатор на науката Стивън Хокинг смята, че Земята ще повтори съдбата на друга планета от Слънчевата система - Венера. Според него промяната на климата води човечеството към мор, а Земята заради топлината ще се превърне в истински ад.", "date": "2018.01.11", "title": "Стивън Хокинг с поредното зловещо предзнаменование: Земята ще се превърне в ад!"}
{"url": "http://pik.bg/%D0%BE%D0%B1%D1%80%D0%B0%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0-%E2%80%9E%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE%E2%80%9C-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%81%D0%B0%D1%89-%D0%B2-%D0%BF%D0%B0%D1%80%D0%B8%D0%B6%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-news718609.html", "text": "Американският президент Доналд Тръмп не изключи възможността САЩ „евентуално“ да се завърне в Парижкото споразумение за климата, съобщи Франс Прес, цитирани от Фокус. “Честно казано, това е нещо, с което нямам проблем, но имам проблем с подписаното от тях (б.р. бившата американска администрация) споразумение, защото, както обикновено, те сключиха лоша сделка“, отбеляза Тръмп по време на пресконференция. „Може евентуално да се включим отново“, добави той. Тръмп изтегли САЩ от Парижкото споразумение на 1 юни 2017 г.", "date": "2018.01.11", "title": "Обрат! Доналд Тръмп не изключва „евентуално“ връщане на САЩ в Парижкото споразумение"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%B1%D0%B5-%D1%83%D0%B1%D0%B8%D1%82-news718608.html", "text": "Депутатът от Националното учредително събрание на Венецуела Томас Лусен е бил убит, съобщава РИА Новости, като се позовава на съобщение в личиния профил в „Туитър“ на председателя на  Националното учредително събрание на Венецуела Делси Родригес. „Остро осъждаме убийството на члена на Събранието от Трухильо Томас Лусен. Виновните за това отвратително престъпление ще бъдат наказани. Лети високо, Томас. Нищо няма да спре Учредителното събрание и работата му по защитата на Венецуела“, написа Родригес. От генералната прокуратура на Венецуела все още не са предоставили каквато и да е информация за детайли около убийството.", "date": "2018.01.11", "title": "Трагедия! Венецуелски депутат бе убит"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%BC%D0%BE%D1%80%D1%8F%D1%86%D0%B8-%D0%BE%D1%82-%D0%B8%D1%80%D0%B0%D0%BD%D1%81%D0%BA%D0%B8-%D0%B1%D0%BE%D0%B5%D0%BD-%D0%BA%D0%BE%D1%80%D0%B0%D0%B1-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%BA%D0%B0%D1%81%D0%BF%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5-news718607.html", "text": "Ирански боен кораб се е блъснал във вълнолом край пристанище в Каспийско море, съобщава Reuters, цитирани от Фокус. Агенцията се позовава на данни в иранските медии. В резултат на инцидента двама души от екипажа на морския съд са в неизвесност. Катастрофата се е случила в пристанището на иранския град Бандар Анзали по време на силна буря, която е предизвикала вълни, високи до четири метра. Шестима души са паднали зад борда вследствие на инцидента, като четирима от тях са намерени бързо след това. Операцията по издирването на останалите двама продължава. Към момента правителството в Техеран не е излязло с официално съобщение, засягащо произшествието.", "date": "2018.01.11", "title": "Двама моряци от ирански боен кораб в неизвестност след инцидент в Каспийско море"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B4%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D0%BA%D0%B0%D1%86%D0%BD%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0---%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-%D0%BD%D0%B0-%D0%B0%D0%B2%D0%B0%D1%82%D0%B0%D1%80%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8--%D0%B2%D0%B8%D0%B4%D0%B5%D0%BE-news718536.html", "text": "Семейството на бившия футболист Ваня Джаферович продължава с обиколката си из Америка, където техен домакин е Денис Ризов. След като отделиха време за посещение на културни забележителности във Флорида, като историческия музей в Сарасота \"Ca' d'Zan\", и изгледаха мача от Националната футболна лига между Тампа Бей Бъканиърс и Ню Орлиънс Сейнтс, четиримата Джаферович се озоваха и в света на аватарите. Увеселителният парк \"The World Of Avatar\", който пресъздава до най-малкия детайл планетата Пандора от филма на Джеймс Камерън, е построен от компанията \"Уолт Дисни\". Инвестицията е за над 500 милиона долара. Фантастичната планета се намира в комплекса \"Дисниленд\", където са изградени летящи канари и планини от долината Мо'Ара. Паркът е съвсем нов, бе открит в края на май миналата година. Във видеото под снимките вижте сами за какъв фантастичен, но напълно реален свят става дума: Увеселителният парк \"The World Of Avatar\", който пресъздава до най-малкия детайл планетата Пандора от филма на Джеймс Камерън, е построен от компанията \"Уолт Дисни\". Инвестицията е за над 500 милиона долара. Фантастичната планета се намира в комплекса \"Дисниленд\", където са изградени летящи канари и планини от долината Мо'Ара. Паркът е съвсем нов, бе открит в края на май миналата година. Във видеото под снимките вижте сами за какъв фантастичен, но напълно реален свят става дума:", "date": "2018.01.11", "title": "УНИКАЛНО! Семейство Джаферович кацна на Пандора - планетата на аватарите!  (СНИМКИ + ВИДЕО)"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D0%BE%D0%B3%D0%BD%D0%B0-%D0%BC%D1%8A%D0%B6-%D1%81-%D0%BD%D0%B0%D1%85%D0%B0%D0%BF%D0%B0%D0%BD-%D0%BF%D0%B5%D0%BD%D0%B8%D1%81-news718588.html", "text": "Южноафриканската полиция издирва мъж, обвинен в изнасилване, чийто пенис е бил нахапан от неговата жертва, съобщава Франс прес. Според данни на следствието жената била бременна и пътувала на автостоп в провинция Мпумаланга в северозападната част на страната, заедно с 5-годишния си син. Спрели й двама мъже и я качили в автомобила си. Тогава един от мъжете я изнасилил пред детето й, като я заплашил с нож. Но жертвата успяла да ухапе интимните части на насилника, който избягал. Полицията предупредила всички медицински заведения в околността да й се обадят, ако пред тях се представи пациент със споменатите наранявания. В РЮА изнасилванията са истинско бедствие, където годишно се регистрират около 40 хиляди случая. Въпреки това, едва при 10 на сто от случаите се стига до осъдителна присъда за сексуалните насилници, отбелязва БТА.", "date": "2018.01.11", "title": "Полицията погна мъж с нахапан пенис"}
{"url": "http://pik.bg/%D0%BC%D0%BE%D0%BC%D0%B8%D1%87%D0%B5%D1%82%D0%B0-%D1%81%D0%B5-%D1%81%D0%BA%D0%B0%D1%80%D0%B0%D1%85%D0%B0-%D0%B2-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%B4%D0%B2%D0%B5-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%B1%D1%83%D1%80%D0%B3%D0%B0%D1%81-news718590.html", "text": "Ученици от седми клас на ОУ „Княз Борис” и шестокласници от ОУ „Васил Априлов” се сблъскаха директно след спор в социалните мрежи тази вечер. Около десетина възпитаници на ОУ „Княз Борис” причакали в двора след петия час съперниците си от ОУ „Васил Априлов”. „Имало е спречкване, но няма пострадали деца. Преди малко разговарях с децата, утре ще поканя и родителите им. До инцидента се е стигнало след обиди в една от социалните мрежи. Едно от децата е позвънило на тел. 112 и полицията е пристигнала за 5 минути, като само е записала имената на децата”, каза за БургасИНФО директорът на ОУ „Васил Априлов” Марияна Стефанова. Охраната на училището не е успяла да реагира веднага, защото в същия момент от входа е излизала голяма група деца. Майки ученици от ОУ „Васил Априлов” казаха пред БургасИНФО, че всъщност сблъсъкът е провокиран от live chat между тяхна ученичка и момиче от седми клас на ОУ „Княз Борис”. Разменили са си груби реплики, тъй като имали съперничество още от лятото. Очевидно именно враждата между двете е предизвикала и опита за саморазправа. Първо в двора на „Васил Априлов” влезли трима от приятелите на момичето от „Княз Борис”, което на този етап ще назовем с инициал Г. След това към тях се присъединили още две групи деца. Според възпитаници на училището двете момичета имали синини по лицето и се скубали.", "date": "2018.01.11", "title": "Момичета се скараха в Инстаграм, подпалиха война между две училища в Бургас  "}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0%D1%82%D0%B0-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-15-news718624.html", "text": "Жертвите на калните свлачища в американския щат Калифорния се увеличиха до 15 души, съобщава Франс Прес, цитирана от Фокус. Работата по издирване на затрупаните под калните маси хора продължава, като в процеса са включени и кучета следотърсачи. Ситуацията в щата бе предизвикана от обилни валежи във вторник, които доведоха до наводнения. Няколко реки излязоха от коритата си и заляха хълмовете на Монтесито и други градове в района на Санта Барбара, носейки кал и отломки. Освен загиналите 15 души има и 25 ранени, съобщиха местните власти. Бедствието е засегнало региона, където през декември горя силен пожар, който унищожи голяма част от растителността.", "date": "2018.01.11", "title": "Броят на жертвите на свлачищата в Калифорния достигна 15"}
{"url": "http://pik.bg/%D0%B0%D1%80%D0%B5%D1%81%D1%82-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BF%D0%BB%D0%BE%D0%B4%D0%B2%D0%B8%D0%B2%D1%87%D0%B0%D0%BD%D0%B8%D0%BD-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D1%82%D1%80%D0%BE%D0%BD%D0%B8-%D0%B2-%D0%B1%D0%B0%D0%B3%D0%B0%D0%B6%D0%B0-%D0%BC%D1%83-news718612.html", "text": "64-годишният пловдивчанин Иван Борисов е арестуван на летище „Пловдив“, съобщава Трафикнюз. Мъжът пътувал за Стандстед. При проверка на багажа му летищните власти открили 13 патрона. Борисов е задържан за 24 часа, като полицията прави проверка на случая. Боеприпасите са конфискувани. Материалите са докрадвани на Районна прокуратура.", "date": "2018.01.11", "title": "Арест! Задържаха плодвивчанин на летището заради патрони в багажа му"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81-%D1%80%D1%83%D1%81%D0%B8%D1%8F-%D0%B5-%D0%B4%D0%B0%D0%BB%D0%B5%D1%87-%D0%BF%D0%BE-%D0%B8%D0%B7%D0%B3%D0%BE%D0%B4%D0%BD%D0%BE-%D0%B4%D0%B0-%D1%81%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8%D0%BC-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%B2%D1%80%D0%B0%D0%B6%D0%B4%D1%83%D0%B2%D0%B0%D0%BC%D0%B5-news718611.html", "text": "Американският президент Доналд Тръмп смята, че за страната му е далеч по-изгодно да си сътрудничи с Русия, вместо двете държави да враждуват. Това лидерът на САЩ заяви по време на съвместна персконференция с премиера на Норвегия Ерной Солберг, съобщава РИА Новости. „Убеден съм, че е по-добре да си сътрудничим с Русия. Това е много по-добре, когато се налага да си имаме работа със Северна Корея“, анализира Доналд Тръмп, подчертавайки, че този проблем е трябвало да бъде решен още преди много години. Според Тръмп, на президента на Русия Владимир Путин може да не му допада политиката на американския лидер, който е за „силна армия, за голямо количество енергия“. „Страхотно е да се работи добре с други страни, било то Китай, Русия, Индия, или която и да е друга страна по света. Това е добре, а не лошо“, добави Доналд Тръмп. За пореден път американският президент заяви, че между него, президентската му кампания и Русия не е имало сговор.", "date": "2018.01.11", "title": "Доналд Тръмп: С Русия е далеч по-изгодно да си сътрудничим, вместо да враждуваме"}
{"url": "http://pik.bg/%D1%81%D0%B5%D0%B4%D0%B5%D0%BC-%D1%8E%D0%B6%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%8F-%D0%BA%D0%BE%D0%BD%D1%82%D1%80%D0%BE%D0%BB-%D1%81%D1%80%D0%B5%D1%89%D1%83-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news718614.html", "text": "Седем южноевропейски страни излязоха със становище, в което насотяват за засилване на борбата срещу прилива на нелегални мигранти към Европа, съобщава Франс Прес, цитирана от Фокус. Официални лица от Кипър, Франция, Гърция, Италия, Малта, Португалия и Испания, които се срещнаха в Рим на работна вечеря, заявиха, че са твърдо \"ЗА\" формирането на „обща европейска политика за миграцията“. Макар страните да са обсъдили също така бъдещето на Еврозоната и възможния икономически растеж, главната тема от дневния ред е била тази за мигрантите. „Трябва да се борим заедно за мигрантска политика, която да показва солидарност със страните, които приемат големия приток на мигранти“, заяви по време на пресконференция гръцкият министър-председател Алексис Ципрас. Френският президент Еманюел Макрон също осъди „непоследователните“ правила за прием на мигранти в Европа, които принуждават страните по външните граници на Съюза да дадат убежище на по-голямата част от идващите към Европа бежанци.", "date": "2018.01.11", "title": "Седем южноевропейски държави поискаха засилване на граничния контрол срещу мигрантите"}
{"url": "http://pik.bg/%D1%88%D0%BE%D0%BA-%D0%B4%D0%B5%D1%82%D1%81%D0%BA%D0%B8-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%BF%D1%80%D0%B8%D0%B5%D0%BC-%D0%B1%D0%B5%D0%B7-%D0%B1%D0%B5%D0%BB%D1%8C%D0%BE-%D1%81%D0%BD%D0%B8%D0%BC%D0%BA%D0%B0-news718550.html", "text": "Руските социални мрежи завряха от коментари, след като се появи снимка на детския омбудсман на Башкортостан Милана Скоробогатова. Ефектната блондинка, известна със слабостта си към модните дрехи, този път срази всички с \"откровеното\" си облекло. Добре изглеждащата и поддържана 50-годишна Милана се появи на прием при губернатора във вечерна рокля с дръзко изрязан гръб. Дълбочината на изрязаната част бе толкова голяма, че разкри и друга пикантна подробност - оказа се, че детският омбудсман не носи бельо, съобщава «ВладТайм». Щом разобличаващите снимки се появиха в мрежата, феновете на Скоробогатова се увеличиха, но самата дама заяви, че на фотосите не е тя. \"Не е имало такъв случай и не може да има. Това не е моят стил на обличане\", заявява омбудсманът.", "date": "2018.01.11", "title": "ШОК! Детски омбудсман се появи на прием без бельо (СНИМКА) "}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%BC%D0%B5%D0%BD%D0%B8-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news718617.html", "text": "Президентът на Мексико Енрике Пеня Нието прие оставката на Мигел Анхел Осорио Чонга от поста на вътрешен министър на страната, съобщава РИА Новости. Малко по-късно Нието назначи и наследник на Чонга. „Днес приех оставката на Мигелм Анхел Осорио Чонга от поста на министър на вътрешните работи, който той заемаше от декември 2012 година. Той стана инициатор на сключването на така нареченото споразумение „Пакт заради Мексико“, под негово ръководство Министерството на вътрешните работи успя да постигне много успехи за развитието и укрепването на страната ни и за сътрудничеството между институциите в страната“, се казва в изявлението на президента Енрике Пеня Нието. Новият вътрешен министър на Мексико е Алфонсо Наварете, който по-рано бе министър на труда и социалното прогнозиране. За времето, в което Мигел Осорио бе начело на вътрешното министерство, то се превърна в „супер ведомство“, след като към него бе включено  бившето министерство на обществената безопасност. За пет години бяха неутрализирани 108 от 122-ата най-опасни престъпници в страната, като един от големите удари бе задържането и екстрадирането в САЩ на лидера на могъщия картел „Синалоа“ Хоакин Гусман Лоера. От друга страна Мексико приключи 2017 година в условията на повишаване на престъпността.", "date": "2018.01.11", "title": "Президентът на Мексико смени вътрешният министър на страната"}
{"url": "http://pik.bg/%D1%81%D0%B5%D0%BC%D0%B5%D0%B5%D0%BD-%D1%80%D0%B8%D0%BA%D0%B8-%D0%BC%D0%B0%D1%80%D1%82%D0%B8%D0%BD-%D1%81%D0%BA%D0%BB%D1%8E%D1%87%D0%B8-%D0%B1%D1%80%D0%B0%D0%BA-news718629.html", "text": "46-годишният пуерторикански музикален изпълнител Рики Мартин официално потвърди, че е сключил брак с приятеля си, лондонският художник от сирийски произход Джван Йосеф, съобщава E!News. Според информацията, двойката си е разменила вечалните клетви, но сватбеното тържество тепърва предстои. „Сключихме брак, а в най-скоро време ще организираме голямо празненство по този повод. Ще направя така, че всичи да научат за него“, коментира музикантът. Рики Мартин и Джван Йосеф се срещат от 2016 година. Още през ноември същата година в шоуто на Елън Дедженерис двамата признаха, че са се сгодили.", "date": "2018.01.11", "title": "Семеен! Рики Мартин сключи брак"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B0%D1%89-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%B2%D0%B8%D0%BA%D1%82%D0%BE%D1%80-%D0%B1%D1%83%D1%82-news718622.html", "text": "Американските власти са отказали медицинска помощ на излежаващият 25-годишна присъда в САЩ руски гражданин Виктор Бут, съобщава руското издание Вести, цитирано от Фокус. Информацията е дошла от руското посолство в САЩ, което се позовава на официалната страница на ведомството в социалната мрежа \"Фейсбук\". Според разпространената информация, след като са разбрали за заболяването на Бут, което не е посочено в статията, от посолството са се свързали със затвора в Марион, щата Илинойс и поискали руският гражданин да получи адекватна и навременна медицинска помощ, но това не се е случило, пояснява изданието. Наложило се е от руското посолство в САЩ да апелират до Държавния департамент със същата молба, след което Бут е получил небходимата му медицинска помощ, като в момента състоянието му е стабилизирано Виктор Бут бе арестуван през 2008 г. в Тайланд по искане на американски съд. Той е обвинен в незаконна продажба на оръжие за колумбийската въоръжена групировка „Революционни въоръжени сили на Колумбия“, която е определена като терористична в САЩ. През 2010 г. руснакът бе депортиран в САЩ, където през април 2012 г. бе осъден на 25 години затвор. Съпругата на Бут заяви, че той страда от тежък грип, но според администрацията на затвора, руснакът би могъл да получи медицинска помощ чак след две седмици.", "date": "2018.01.11", "title": "Властите в САЩ отказаха медицинска помощ на руския гражданин Виктор Бут"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0%D1%82%D0%B0-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%80%D0%B0%D1%81%D1%82%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0-17-news718634.html", "text": "Броят на жертвите на свлачищата в Калифорния продължава да расте. Шерифът на окръг Санта Барбара Бил Браун съобщи, че жертвите са вече 17, съобщава РИА Новости. По-рано бе обявено за 15 жертви. „Със съжаление трябва да съобщим, че броят на жертвите на свлачищата в Калифорния вече достигна 17 души. Останките на още две жертви бяха открити днес“, заяви шериф Браун на пресконференция, излъчвана от телевизионния канал NBС. Отбелязва се, че още 13 души се водят безследно изчезнали. Заради лошото време са били унищожени около 100 жилищни дома.", "date": "2018.01.11", "title": "Броят на жертвите на свлачищата в Калифорния продължава да расте. Достигна 17"}
{"url": "http://pik.bg/%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%BD%D0%B0%D1%84%D1%82%D0%B0-%D0%B0%D0%BA%D0%BE-%D1%81%D0%B0%D1%89-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%BF%D0%BE-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%81%D0%BF%D0%BE%D1%80%D0%B0%D0%B7%D1%83-news718645.html", "text": "Мексико ще напусне преговорите за обсъждане на Северноамериканската зона за свободна търговия (НАФТА), ако американският президент Доналд Тръмп стартира шестмесечна процедура за излизане на страната от търговското споразумение. Това съобщи Ройтерс, позовавайки се на източници, запознати с хода на преговорите. Посочва се още, че в Канада се подготвят за това, че Доналд Тръмп ще обяви излизането на САЩ от споразумението. По-рано от Министерството на външните работи на Мексико предупредиха САЩ за последствията от прекратяването на споразумението за НАФТА.", "date": "2018.01.11", "title": "Мексико ще напусне преговорите за НАФТА, ако САЩ стартират процедура по излизане от споразумението"}
{"url": "http://pik.bg/%D0%B2%D0%B7%D1%80%D0%B8%D0%B2-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%BD%D0%B5%D1%84%D1%82%D0%B5%D0%BD-%D1%82%D0%B0%D0%BD%D0%BA%D0%B5%D1%80-%D0%B3%D0%BE%D1%80%D1%8F%D1%89-%D0%BA%D1%80%D0%B0%D0%B9-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%B1%D1%80%D0%B5%D0%B3%D0%BE%D0%B2%D0%B5-news718639.html", "text": "От иранския нефтен танкер, който се запали след сблъсък с китайски товарен кораб, се е чул взрив, предава РИА Новости, цитирана от Фокус. Агенцията се позовава на съобщение от министерството на транспорта на Китай. Съгласно разпространената информация, взривът е станал „на 10 януари около 13:35 часа (местно време – бел.ред)“. В резултат работата по гасенето на горящия четвърти ден огън на танкера е временно преустановена. Прекратена за кратко е и операцията по издирването на все още липсващия екипаж на танкера. По-рано бе съобщено, че издигащият се над кораба пушек е токсичен и вреден за хората, което създаде трудности пред работещите на място екипи. Едно от телата на моряк от 32-членния екипаж на танкера бе открито по-рано тази седмица, все още продължава работата по издирването на останалите.", "date": "2018.01.11", "title": "Взрив на иранския нефтен танкер, горящ край китайските брегове"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B5%D0%BC%D0%B0-%D0%BC%D0%B2%D1%80-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8-news718662.html", "text": "От 08.30 часа в сградата на Министерски съвет, премиерът Бойко Борисов ще се срещне със синдикатите от КНСБ, представляващи интересите на работещите в системата на МВР. Обществената организация ще бъде представена от Венцислав Станков, президент на синдикатът на пожарникарите и спасителите „Огнеборец“ и Христо Христов, председател на Националния синдикат на гражданската администрация в МВР. По-късно през деня синдикатите в МВР ще протестират на няколко места в столицата. Между 16.30 и 17.00 часа част от полицаите ще посрещнат чуждестранните гости с плакати на английски език на булевардите \"Брюксел и \"Цариградско шосе\". Около 18.00 часа протестът ще продължи в района на Народния театър \"Иван Вазов\". Синдикатите настояват за увеличение на заплатите им с 15% със задна дата и изработване на нов закон за МВР. В сряда бе премахнат протестен билборд на синдикатите в МВР. Съобщението, изписано на английски език гласеше, че българските полицаи получават основна заплата от по 340 евро. То бе поместено на билборда на кръстовището на ул. „Гурко\" и бул. „Евлоги Георгиев\". С него полицаите щяха да посрещнат чуждестранните гости. На правителственото заседание в сряда премиерът Бойко Борисов изрази възмущението си от премахването на билборда.", "date": "2018.01.11", "title": "ИЗВЪНРЕДНО! Премиерът Борисов приема МВР синдикати "}
{"url": "http://pik.bg/%D0%B4%D0%BD%D0%B5%D1%81-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81%D0%B2-%D1%82%D0%B5%D0%BE%D0%B4%D0%BE%D1%81%D0%B8%D0%B9-%D0%B2%D0%B5%D0%BB%D0%B8%D0%BA%D0%B8-%D0%B8%D0%BC%D0%B5%D0%BD-%D0%B4%D0%B5%D0%BD-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-news718613.html", "text": "На днешния 11 януари отдаваме почит на Св. Теодосий Велики. Теодосий Велики е този, на когото дължим първите общежителни манастири. Това той сторил между 424 и 529 година. Теодосий е роден в Магарион, Кападокия. „Теодосий“ значи „от Бога даден“ или „Богдан“. Той е закърмен още от малък с вярата в Христа. Изпълнява задачата на общ архимандрит на общежитията. Св. Теодосий изпълнявал перфектно своите задължения там, като съчетавал Христовата вяра със строгата справедливост. Св. Теодосий Велики разгадал собствената си смърт години по-рано. Дни преди нея, той знаел жестоката истина и заповядал да бият камбаната по случай смъртта му. Не след дълго Антиохия пострадала от земетресение и той загинал. Теодосий, Богдана, Богдан, Богомила, Богомил.", "date": "2018.01.11", "title": "Днес почитаме Св. Теодосий Велики. Имен ден празнуват..."}
{"url": "http://pik.bg/%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D1%81%D0%B0%D1%89-%D0%BF%D0%BE%D0%BA%D0%B0%D0%B7%D0%B0-%D1%81%D0%B2%D0%BE%D0%B9-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news718646.html", "text": "Министерството на отбраната на САЩ показа разрушителя USSCarney по време на патрулиране в Черно море, съобщава електронното издание Лайф. Снимки са се появили в официалния акаунт на ведомството в „Туитър“, както и на страницата във „Фейсбук“. „Черноморско небе. Разрушителят USSCarney в Черно море по време на патрулиране в рамките на мисия за подкрепа на съюзниците и на интересите на националната сигурност на САЩ в Европа“, се посочва в съобщението на Пентагона в „Туитър“. Във „Фейсбук“ се уточнява, че снимката е била направена на 7 януари. На 3 януари разрушителят напусна италианското пристанище Бриндизи, където бе на Нова гоидна, и пристигна в Одеса. Разрушителят ще остане там до 11 януари. По-рано бе съобщено, че целта на посещението е участие в операция по осигуряване на безопасността на морето.", "date": "2018.01.11", "title": "Демонстрация! САЩ показа свой разрушител в Черно море"}
{"url": "http://pik.bg/%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BF%D1%80%D0%BE%D1%86%D0%B5%D1%81%D0%B0-%D1%81%D1%80%D0%B5%D1%89%D1%83-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BD%D0%B0%D1%80%D0%BA%D0%BE%D0%B1%D0%B0%D1%80%D0%BE%D0%BD-%D1%85%D0%BE%D0%B0%D0%BA%D0%B8%D0%BD-%D0%B3%D1%83%D1%81%D0%BC%D0%B0%D0%BD-%D0%BB%D0%BE%D0%B5%D1%80%D0%B0-%D0%B1%D0%B5-%D0%BE%D1%82%D0%BB%D0%BE%D0%B6%D0%B5%D0%BD%D0%BE-%D0%B7%D0%B0-%D1%81%D0%B5%D0%BF%D1%82%D0%B5-news718647.html", "text": "Американски съд реши да отложи старта на процеса срещу мексиканския наркобарон, ръководителят на картела „Синалоа“ Хоакин Гусман Лоера, наричан Дребосъка, за септември месец, съобщава  New York Post. Според информацията, до това решение се е стигнало след молба на защитата на обвиняемия. Адвокатът на Лоера Едуардо Баларезо е поискал от съда да получи повече време за подготовка, която, както се очаква, ще му отнеме между три и четири месеца. Отбелязва се, че първоначално бе обявено, че съдебният процес ще стартира на 16 април. Мексиканският наркобарон нееднократно отправяше жалби за условията, при които е държан, твърдейки че страда от депресия и слухови халюцинации, като чувал „мексиканска музика“ през цялото време. През януари 2017 година Хоакин Гусман Лоера бе депортиран в САЩ. Срещу него са повдигнати 17 обвинения, сред които продажба и разпространение на наркотици, пране на пари и убийства. Лоера е заплашен да получи няколко доживотни присъди.", "date": "2018.01.11", "title": "Началото на процеса срещу мексиканския наркобарон Хоакин Гусман Лоера бе отложено за септември"}
{"url": "http://pik.bg/%D0%B2-%D0%BA%D0%B0%D0%BD%D0%B0%D0%B4%D0%B0-%D1%81%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0%D0%BB%D0%B8-%D0%BE%D0%BA%D0%BE%D0%BB%D0%BE-60-%D0%B1%D0%BE%D0%B9%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news718650.html", "text": "Около 60 бойци на терористичната групировка „Ислямска държава“ са се завърнали в Канада от Близкия Изток. Това обяви премиерът на Канада Джъстин Трюдо, цитиран от CBC. По думите му, разузнавателните служби на страната внимателно следят за тези хора, заради което всички канадци може да се чувстват в безопасност. Премиерът на Канада каза още, че разузнаването има данни за 180 лица, които са свързана с Канада, за които се знае, че са пътували до други страни, за да се присъединят към части на групировката „Ислямска държава“ и други терористични формирования.", "date": "2018.01.11", "title": "В Канада са се завърнали около 60 бойци на „Ислямска държава“"}
{"url": "http://pik.bg/%D1%82%D0%B5%D0%BC%D0%B8%D0%B4%D0%B0-%D1%81%D0%B8%D0%BD%D1%8A%D1%82-%D0%BD%D0%B0-%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-%D0%B8%D0%B7%D0%BB%D0%B8%D0%B7%D0%B0-%D1%87%D0%B8%D1%81%D1%82-%D0%B7%D0%B0-%D0%BF%D0%BE%D0%B1%D0%BE%D0%B9-news718711.html", "text": "Районният съд във Враца оправда сина на бившия кмет на Галиче Ценко Чоков - Мартин, който бе обвинен за побой по хулигански и расистки подбуди. Магистратите постановиха, че няма достатъчно доказателства за извършено престъпно деяние от Мартин Чоков, съобщи \"Конкурент\" Отменена бе и паричната гаранция в размер на 200 лева на подсъдимия. В обвинителния акт беше записано, че на 12 януари 2016 г. Мартин Чоков е нападнал и нанесъл лека телесна повреда на 19-годишния Радослав Илиев. По време на делото обаче жертвата изненадващо се отказа от показанията си. На заседанието вчера съдия Красимир Георгиев разпита двама свидетели, след което оповести решението си. Мотивите за него ще бъдат оповестени по-късно. Решението може да бъде обжалвано пред Окръжния съд. Ценко и Мартин Чокови са в ареста от края на май 2016 г., когато бяха задържани при полицейска спецоперация. Срещу Ценко Чоков са повдигнати 5 обвинения - като ръководител на организирана престъпна група, за лихварство, отвличане, побой с нанасяне на телесни повреди, палежи. На Мартин Чоков също са повдигнати обвинения за участие в престъпната група, лихварство, отвличане и побой. Освен това, той е привлечен и за принуда, както и за заплаха със смърт. Обвинения за участие в групата са повдигнати на Иван Тодораков, Димитър Каменов, Иван П. Тодораков, Касъм Касъмов и Васил Филиповски. Част от тях са привлечени като участници в конкретни престъпления на групата. .", "date": "2018.01.11", "title": "ТЕМИДА! Синът на Ценко Чоков излиза чист за побой "}
{"url": "http://pik.bg/%D1%81%D0%B5%D0%BC%D0%B5%D0%B9%D0%BD%D0%B0-%D0%B4%D0%B2%D0%BE%D0%B9%D0%BA%D0%B0-%D0%BE%D1%82-%D0%BC%D0%B0%D1%81%D0%B0%D1%87%D1%83%D0%B7%D0%B5%D1%82%D1%81-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%B0-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE-1-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-news718649.html", "text": "Семейна двойка от Масачузетс, Съединени щати, спечели от лотарията на два пъти по 1 милион долара в рамките на по-малко от пет месеца, съобщава Daily Mail. Изданието уточнява, че всеки от двамата спечелил по 1 милион долара. Съпругът Робърт Гудуин спечелил своя милион на 8 януари, а за печелившия билет платил пет долара. Съпругата му Джейн първа станала милионерка, като спечелила парите миналият август. Съпрузите разясняват, че част от общите им пари вече изхарчили за да си върнат дълговете и да купят порадъци за близките си. Останалата част от парите двойката Гудуин има намерение да инвестира в покупката на къща в район, в който не вали сняг.", "date": "2018.01.11", "title": "Семейна двойка от Масачузетс спечели на два пъти по 1 милион долара от лотарията"}
{"url": "http://pik.bg/%D1%84%D0%B5%D0%B4%D0%B5%D1%80%D0%B8%D0%BA%D0%B0-%D0%BC%D0%BE%D0%B3%D0%B5%D1%80%D0%B8%D0%BD%D0%B8-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B5-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D1%81-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D1%80%D0%B0%D0%BD-news718621.html", "text": "Върховният представител на Европейския съюз по въпросите за външната политика Федерика Могерини ще се срещне днес с иранския външен министър Мохамад Джавад Зариф, съобщава РИА Новости, цитирана от Фокус. Двамата ще обсъдят иранското ядрено споразумение, като на преговорите ще присъстват също така външните министри на Франция, Германия и Великобритания. По-рано представител на американския Държавен департамент съобщи, че на 12 януари САЩ ще решат дали да наложат санкции срещу Иран във връзка с ядреното споразумение. Според американският президент Доналд Тръмп, Техеран не спазва условията по сделката за ограничаване на ядрената си програма, която Иран сключи с няколко западни държави, срещу което икономическите санкции срещу Техеран бяха премахнати. От Техеран заплашиха, че ако САЩ решат да наложат санкции срещу страната, то властите в близкоизточната страна ще отговорят, като подновят и ускорят процесите по ядрената си програма. В навечерието на решението на американската администрация, външният министър на Иран посети Москва, където е обсъдил ситуацията със своя колега Сергей Лавров, като днес той ще се срещне с Могерини и първите дипломати на Берлин, Париж и Лондон. Срещата ще се проведе в Брюксел.", "date": "2018.01.11", "title": "Федерика Могерини ще се срещне в Брюксел с външния министър  на Иран"}
{"url": "http://pik.bg/%D0%B8%D1%81%D0%BA%D0%B0%D0%BC%D0%B5-500-%D0%BB%D0%B2-%D0%BF%D0%B5%D0%BD%D1%81%D0%B8%D1%8F-%D1%81%D1%82%D0%B8%D0%B3%D0%B0-%D0%BC%D0%B8%D0%B7%D0%B5%D1%80%D0%B8%D1%8F-news718747.html", "text": "28 години в политиката и управлението на България вкарваме само и единствено предатели, без значение дали са леви, десни, либерали и всякакви там, които работят за себе си, но не и за народа си. В резултат на безхаберието и гьонсуратлъка им България днес е най-бедната страна в Европа. А купуваме лекарствата си на пределни цени. Много важно – който иска да живее, да плаща! Предателството започва Андрей Луканов, избирайки пътя на демократичния капитализъм. За съжаление, вместо него се насади варварският, грабителски унищожителен капитализъм, който разруши страната и направи 2.5 млн. българи бедняци, изнемогващи, загубили всякаква надежда. Тези, които навремето преследваха и убиваха хората с повече имоти, добитък, земя, се самозабравиха. Всички сме свидетели на това как те и децата им се сдобиха със земи, с по няколко апартамента, хотели, язовири, цели селища, курортни комплекси. Предателят Филип Димитров ликвидира селското стопанство. Следващият предател Иван Костов ликвидира промишлеността. Добре се нагуши, разпродавайки предприятията на безценица и изпращайки машините и съоръженията я за чужбина, я за скрап. Следващите предатели се заеха с банките, превръщайки търговските банки в частни. Така „умните\" мошеници чрез необезпечени кредити, фалити на банките и инфлацията се превърнаха в милионери. Предателят Иван Нейков, подкрепен от съратника си Иван Костов, също не остана по-назад. С пагубната точкова система той оряза пенсиите наполовина. Върхът на наглостта е, че потърпевшите са принудени да им слушат съветите и нравоученията по телевизиите. За да не остане по-долу и по-назад, Ивайло Калфин пък увеличи възрастта за пенсиониране и необходимия за това стаж, с едничката надежда колкото се може по-малко българи да дочакат пенсийката. А какви са тези, които вече 10 години не са предприемали преизчисляване на пенсиите на най-ощетените пенсионери. Това безхаберие съкращава дните ни на този свят. И колкото по-упорито ни тикат в блатото на мизерията и нищетата, толкова по-разюздан, скъп и безочлив става луксът, в който живеят. Братя българи, знам, че нямате стотинчици дори за вестник, но моля ви, събудете се от дълбокия сън. Станете всички да доведем Видовден, защото никой друг освен нас не може да направи това. Хората, отдали на държавата си 30-40 години труд, заслужават спокойни старини, уважение и признателност! Израз и доказателство за изпълнен дълг към тях ще бъде повишаване на минималната пенсия на 500 лв. Всичко друго би било фалш и бягство от отговорност!", "date": "2018.01.11", "title": "Искаме 500 лв. пенсия, стига мизерия!"}
{"url": "http://pik.bg/%D1%81%D0%BA%D1%80%D1%8A%D0%B1%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BD%D0%B0%D1%81%D0%BA%D0%BE-%D1%81%D0%B8%D1%80%D0%B0%D0%BA%D0%BE%D0%B2-news718744.html", "text": "Скръбна новина разтърси семейството на Наско Сираков и Илиана Раева. Тази сутрин е починала майката на легендарния футболист и ръководител – Славея. Трагичната вест беше обявена от голямата дъщеря на Сираков и Раева. Славея Сиракова, която е кръстена на баба си, сподели тъгата си в социална мрежа. Майката на Илиана Раева - Виолета, почина в началото на септември 2016 година.", "date": "2018.01.11", "title": "Скръбна вест! Почина майката на Наско Сираков"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B1%D1%81%D0%BF-%D0%B8-%D0%B4%D0%BF%D1%81-%D1%81%D0%B5-%D1%81%D0%BA%D0%B0%D1%80%D0%B0%D1%85%D0%B0-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-news718742.html", "text": "Разкол в опозицията е станал тези дни, научи ексклузивно ПИК в парламента. ДПС и БСП са се сдърпали за вота на недоверие, като фитилът е бил запален от соцлидерката Корнелия Нинова. В кулоарите на Народното събрание депутатът от Движението Йордан Цонев разкри, че само преди няколко дни на Националния съвет на червените са взели решение да внесат вота сами, без участито на ДПС. \"Между Коледа и Нова година не бяхме потърсени, след Нова година също. Днес разбрахме, че БСП вчера на свой форум са взели решението да внесат вота сами. Днес Корнелия Нинова уведоми Мустафа Карадайъ за това решение. Вие преценете какво е това действие“, коментира Йордан Цонев. Въпреки разкола между двете опозиционни партии обаче ДПС все пак са решили да гласуват \"против\" правителството, но щели да изложат техни си мотиви и аргументи. Какво е провокирало Нинова да вземе това решение остава загатка, но едно е ясно - изолацията на БСП става все по-осезаема.", "date": "2018.01.11", "title": "СКАНДАЛ! БСП и ДПС се скараха за вота на недоверие"}
{"url": "http://pik.bg/%D0%BE%D1%82%D0%BD%D0%BE%D0%B2%D0%BE-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-news718750.html", "text": "Сигнал за взривно устройство на Летище София е подаден и днес, съобщава БГНЕС. Във връзка със злоумишлено обаждане, получено днес в 12.10 часа, на Летище „София“ веднага са предприети действия и е започнала стандартна проверка, заявяват от МВР. Припомняме, че вчера бяха затворени и двата терминала на летището. След щателна проверка се оказа, че подадените сигнали са фалшиви.", "date": "2018.01.11", "title": "ОТНОВО! Сигнал за бомба на Летище София"}
{"url": "http://pik.bg/%D0%BD%D0%BE%D0%B2%D0%BE-%D0%BD%D0%B0%D1%87%D0%B0%D0%BB%D0%BE-%D0%B0%D1%81%D0%B0%D0%BD%D0%B4%D0%B6-%D1%81%D1%82%D0%B0%D0%B2%D0%B0-%D0%B5%D0%BA%D0%B2%D0%B0%D0%B4%D0%BE%D1%80%D0%B5%D1%86-news718687.html", "text": "Основателят на Уикилийкс Джулиан Асандж е получил гражданство в Еквадор. Уебсайтът на вестник El Universo дори публикува номера на издадения паспорт. По-рано в Туитър Асанж пусна снимка, на която е облечен с тениска с цветовете на еквадорския флаг. Според експерти даването на паспорт на Асандж е първата стъпка към осигуряването на дипломатически статут, което може да му гарантира и имунитет. Асандж е в посолството на Еквадор в Лондон от 2012 г.. Той призова още тогава еквадорските власти за политическо убежище, заради евентуално екстрадиране в Съединените щати във връзка с дейността му, свързана с Уикилийкс.", "date": "2018.01.11", "title": "Ново начало! Асандж става еквадорец"}
{"url": "http://pik.bg/%D0%B2%D1%83%D0%B7%D1%84-%D0%BE%D1%82%D0%BA%D1%80%D0%B8%D0%B2%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%B0%D0%B3%D0%B8%D1%81%D1%82%D1%8A%D1%80%D1%81%D0%BA%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%BA%D1%80%D1%8A%D0%B3%D0%BE%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B8-%D1%83%D1%81%D1%82%D0%BE%D0%B9%D1%87%D0%B8%D0%B2-%D0%BC%D0%B5%D0%BD%D0%B8%D0%B4-news718751.html", "text": "Висшето училище по застраховане и финанси (ВУЗФ), съвместно с Cleantech Bulgaria, откриха първата в България магистърска програма „Кръгова икономика и устойчив мениджмънт – иновации, предприемачество и чисти технологии“. Тя стартира oфициално в края на февруари и e подходяща за мениджъри на средно и високо ниво. Фокусът на програмата е да изгради у магистрите нови модели, съзнание и инструменти за управление, с които те да въведат своите екипи в прехода към кръгова икономика. В магистърската специалност ще преподават висококвалифицирани лектори на европейско и национално ниво, както и представители на бизнеса от доказали се световни компании, които ще поставят акцент върху практиката и ще споделят опита си в прилагането на кръговия бизнес модел в собствените си организации. Един от водещите лектори в програмата е Маркус Лаубшер - директор “Устойчивост и кръгова икономика” във Philips, Холандия. Форматът на обучение е изграден на принципа учене чрез преживяване и предлага гъвкави възможности за дистанционно обучение и онлайн модули за достъп до знания. Това прави магистърската програма подходяща за работещи, активни хора с много ангажименти. Занятията ще се провеждат в удобни съботно-неделни курсове. Приемът на студенти вече е отворен и ще продължи до края на февруари, като процесът на кандидатстване се състои от подаване на документи и кратко събеседване с кандидатите относно техния профил. Повече информация за магистърската програма „Кръгова икономика и устойчив мениджмънт – иновации, предприемачество и чисти технологии“, както и за начина на кандидатстване, може да научите от уебсайта на програмата EDU.CLEANTECH.BG. Това е поредната нова специалност, която универститетът открива. През последните години висшето училище се доказа като една от най-активните образователни институции в България, която се отличава с иновативни и практически академични програми. Университетът създава нови образователни продукти, които да отговарят на реалните потребности на бизнеса и нуждата от добре подготвени кадри в различните сфери на икономиката. Това е и една от причините над 94% от студентите, които завършват ВУЗФ, да се реализират успешно. Над 30% от тях пък заемат мениджърски или други ръководни позиции.", "date": "2018.01.11", "title": "ВУЗФ открива първата в България магистърска програма за кръгова икономика и устойчив мениджмънт"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%B2%D1%81%D0%B5-%D0%BE%D1%89%D0%B5-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%BD%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%88%D0%B8%D1%80%D0%BE%D0%BA%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-news718623.html", "text": "„Ангела Меркел се върна към старото“ е една от статиите на страниците на вестник Коммерсант, носеща подзаглавието „Германският канцлер все още се надява да сформира Широка коалиция“. Всеки момент преговорите между Съюза (ХДС/ХСС) и Германската социалдемократическа партия могат да приключат, отбелязва вестникът, цитиран от Фокус. Въпреки разногласията, политиците се надяват да „отмият срама“ и формират възможно най-скоро ново правителство, коментира още руското издание. Преговорите, които се водят тази седмица в Берлин, носят името „предварителни разговори“, което означава, че са междинна фаза на консултации за формиране на ново правителство. Ако те приключат успешно, то това ще означава, че четири месеца след парламентарните избори през септември, водещите политически формации в лицето на Съюза (ХДС/ХСС) и ГСДП, могат да започнат официалната фаза по формирането на правителство. От началото на седмицата 13 представители от Християндемократическия съюз, 13 от Християнсоциалния съюз и 13 от Германската социалдемократическа партия, се опитват да положат основните на бъдещия компромис. Изданието припомня създалата се след септемврийските избори ситуация. Канцлерът Ангела Меркел и нейният баварски партньор Хорст Зеехофер започнаха сондажи за формиране на правителство с германската Свободна демократическа партия и „Зелени“. Те обаче неочакване се разпаднаха след близо два месеца преговори, когато в края на ноември лидерът на Свободната демократическа партия Кристиан Линднер заяви, че водената от него формация се оттегля от сондажите за формиране на т.нар. „ямайска“ коалиция. Последва натиск върху лидерът на Германската социалдемократическа партия – бивш коалиционен партньор на Меркел, да започне преговори за формиране на нова Широка коалиция със Съюза (ХДС/ХСС). Лидерът на ГСДП Мартин Шулц се съгласи. Според лидера на Християнсоциалния съюз Хорст Зеехофер, преговорите ще свършат по-бързо ако ГСДП намали своите условия. Недоволството на партньора на Меркел е предизвикано от искането на ГСДП, според което Германия трябва да смекчи политиката относно мигрантите, коментира руското издание. Освен това Шулц има изисквания и що се отнася до здравната система, които ако бъдат изпълнени, според данни на германски медии, ще доведат до увеличаване на бюджета в сферата повече от два пъти. „Ще работим бързо и активно“ – това обеща Меркел, цитирана от руския вестник. Но дори ако политическите лидери преминат към официалните преговори за формиране на правителство (предварителните разговори се очаква да приключат до дни), това не означава, че коалиция ще бъде формирана в близко бъдеще, тъй като различията между формациите остават, завършва вестникът.", "date": "2018.01.11", "title": "Ангела Меркел все още се надява на създаването на  Широка коалиция"}
{"url": "http://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%B2-%D1%86%D1%81%D0%BA%D0%B0-%D0%BA%D0%B0%D1%80%D0%B0%D0%BD%D0%B3%D0%B0-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D0%B1%D0%B0%D0%B9%D0%B5%D1%80%D0%BD-%D0%B2-18-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D1%88%D0%BB-news718728.html", "text": "Голмайсторът на ЦСКА - Фернандо Каранга, е основна трансферна цел на турския шампион Бешикташ. Новината е на \"Фотоспор\" и е потвърдена от ръководството на \"черните орли\". Истанбулският гранд търси усилено нападател, след като продаде своя голмайстор Дженк Тосун в Евертън за около 25 млн. паунда. В клуба разполагат и с Алваро Негредо, който от началото на сезона не може да оправдае очакванията. Бешикташ ще се изправи срещу Байерн (Мюнхен) в осминафиналите в Шампионската лига. Твърди се, че скаутът на турския колос Касъм Арълък е останал впечатлен от изявите на Каранга с екипа на ЦСКА. Представителят на \"черните орли\" е наблюдавал 3 мача на \"червените\" от Първа лига през есента. Очаква се в следващите дни от турския шампион да изпратят конкретна оферта за 26-годишния бразилец. Каранга вкара 17 гола в 18 мача за ЦСКА през първата половина на сезона у нас, акцентира \"Топспорт\". Главният мениджър на \"червените\" Стойчо Стоилов обяви, че клубът няма намерение да се разделя с нападателя, а ако това стане, то ще е за умопомрачителна сума за българския пазар. Медиите в Турция спрягат още Андре-Пиер Жиняк, Оливие Жиру, Демба Ба и Фьодор Смолов като потенциални нови попълнения на Бешикташ.", "date": "2018.01.11", "title": "Огромна сделка в ЦСКА! Каранга излиза срещу Байерн в 1/8-финалите на ШЛ?"}
{"url": "http://pik.bg/%D0%B4%D0%B5%D0%BD-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B8%D0%BB%D0%B8-%D0%B4%D0%B5%D0%BD-%D0%BD%D0%B0-%D0%BF%D0%BE%D0%B7%D0%BE%D1%80%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F---%D0%B7%D0%B0-%D0%BF%D0%B0%D1%80%D0%B8-%D0%BB%D0%B8-%D1%81%D0%B8-%D1%81%D1%82%D1%80%D1%83%D0%B2%D0%B0-%D0%B4%D0%B0-%D0%BF%D0%BB%D1%8E%D0%B5%D0%BC-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%BF%D1%80-news718740.html", "text": "Днес е исторически ден за България, страната ни поема председателството на съвета на ЕС. Всеки един българин незавасимо дали живее тук или не, би трябвало да се гордее с това и да очакваме да се случи нещо хубаво за всички нас. Вместо това обаче почти не остана българин, който няма да излезе на протест, за това или онова. Всеки с неговите си искания, въпросът е протест да има и да продължаваме да се вглеждаме на дребно само в негативното, вместо с общи усилия да удвоим позитивното. А такова в България има много. Самият Юнкер го каза вчера, казват го и всички отвън! Само ние не... Навръх откриването на европредседателството, когато цяла Европа нас ще гледа, ние пак решихме да се изложим пред чужденците, а уж от това най-много ни било страх като психология. Пенсионери, пожарникари, екорекетьори, репресирани, трети пол и какви ли не излизат по софийските улици, за да искат пари, пари и пак пари. Все едно Юнкер и Туск идват днес с празни чекове от Европа и започват да раздават пари! Вашите искания може да са основателни, но днес ли точно?! Днес ли точно трябва да се покажете, да извиете глас и пред кого?! Пред кого протестирате, защото от тези чиновници, които идват днес у нас не зависи нито да ви се увеличи пенсията, нито заплатата ви, най-малко пък да се опази Пирин. За последните е ясно - те с това се изхранват, с дудукане по жълтите павета, но останалите не разбраха ли, че вашите искания зависят от правителството, от политиците, които вие излагате, излагате и държавата си. Това е най-ужасният, но за съжаление типично български синдром. Ставата съучастници на всеки, който пише доноси за страната си в Брюксел, защото протестите днес не са по-различни от това да плюеш държавата си пред еврочиновниците - това е родоотстъпничество и предателство!", "date": "2018.01.11", "title": "Ден за историята или ден на позора за България - за пари ли си струва да плюем родината пред света"}
{"url": "http://pik.bg/%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D1%81-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8-news718718.html", "text": "От втория учебен срок се увеличава размерът на ученическите стипендии. От 50 лева те ще станат 60 лева. Разширява се и обхватът на учениците, които ще могат да ги получават. Шест са новостите за получаването на стипендии в училище. Размерът на стипендията, която получава ученикът, както и броят на децата, които имат право на нея, се определя от комисия в съответното училище: Тъй като основният критерий, когато става въпрос за образователни резултати, е успехът, а когато става въпрос за образование, вече е доходът на член от семейството. Нямаме фиксиран, строго определен отличен успех - да речем - над 5.50… Училището го определя в зависимост от това какви са учениците, които се обучават там, какви образователни резултати постигат, каза пред БНР Грета Ганчева, експерт от просветното министерство. \"Всички ученици от осми клас ще започнат да взимат стипендия, не от девети, както беше до момента. Другото ново е за учениците от частните училища, стипендии ще получават и търсещите или получили международна закрила ученици. До момента получаваха само чужденците. Другото много важно нещо е това, че се увеличава размерът на стипендията, а другото още по-важно нещо е, че всички деца със специални образователни потребности имат право да получават различни видове стипендии\", каза още Ганчева.", "date": "2018.01.11", "title": "Учениците с по-високи стипендии"}
{"url": "http://pik.bg/wc-%D0%BA%D1%80%D0%B8%D0%B7%D0%B0-%D0%BE%D1%81%D0%BC%D1%8A%D1%80%D0%B4%D1%8F-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news718722.html", "text": "Из помещенията на британския парламент плъзна доста неприятна миризма, след като спукана тръба на канализацията „затвори” над 200 тоалетни, пише в. „Сън”. Най-сериозни проблеми има по горните етажи на сградата, където са кабинетите на високопоставените чиновници. Депутатите призоваха да бъде извършен ремонт в сградата.", "date": "2018.01.11", "title": "WC криза осмърдя британския парламент"}
{"url": "http://pik.bg/%D0%B2%D0%B0%D0%B6%D0%BD%D0%B0-%D1%81%D1%80%D0%B5%D1%89%D0%B0-%D1%80%D0%B5%D1%88%D0%B0%D0%B2%D0%B0%D1%82-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%BB%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news718720.html", "text": "Министерството на здравеопазването и кредиторите на ловешката болница ще договарят днес условията за дълготрайно разсрочване на задълженията на лечебното заведение към тях, съобкама БНР. Това е част от оздравителния план за спасяване на болницата, който беше представен снощи пред персонала ѝ от заместник-министъра на здравеопазването Жени Начева. Спешният оздравителен план предвижда намаляване на леглата в болницата с 40 на сто, без да се закриват отделения и съкращаване с близо 30 на сто на персонала на лечебното заведение. Планира се всеки месец само по 66 хиляди лева от заработените от болницата по клиничните пътеки да бъдат разпределяни между кредиторите, обясни заместник-министърът на здравеопазването Жени Начева. \"Още декември месец проведохме среща с кредиторите, поехме ангажимент към тях да изготвим план за оздравяване и преструктуриране. Те ни дадоха тримесечен срок да имаме конкретни предложения пред тях, за да имат и те предвидимост. Те са разумни хора и никой от тях няма интерес ловешката болница да не работи\", заяви  Начева. Част от лекарите не са оптимисти, че планът ще заработи. Припомняме, че заради неизплатени заплати от миналата година, работещите в болницата също се оказват сред кредиторите, тъй като не е ясно кога ще си получат забавените възнаграждения.", "date": "2018.01.11", "title": "ВАЖНА СРЕЩА! Решават съдбата на ловешката болница"}
{"url": "http://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news718749.html", "text": "Добра новина за най-бедния район в цяла Европа съобщи депутатът от ВМРО Искрен Веселинов. Той заяви, че само преди минути МОСВ е одорило ОВОС за магистрала между Русе и Велико Търново. \"С това пада последната административна пречка пред същинския процес на проектиране и строителство за този жизнено важен за Северна България обект. Мисля, че всички русенци можем да сме доволни - в този случай институциите си вършат работата адекватно\", пише в социалната мрежа Веселинов.", "date": "2018.01.11", "title": "Добра новина за Северна България"}
{"url": "http://pik.bg/%D1%81%D1%83%D0%BF%D0%B5%D1%80-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B7%D0%B4%D1%80%D0%B0%D0%B2-%D0%BC%D0%BE%D0%B7%D1%8A%D0%BA-news718669.html", "text": "Тревожите се, че паметта ви отслабва? Трудно ви е да съсредоточите вниманието си върху всекидневните задачи? Ако отговорът на тези въпроси е \"Да\", международни експерти, цитирани от в. \"Дейли експрес\", препоръчват спазването на следните \"златни правила\" за добро здраве на мозъка: Около 60 процента от мозъчното вещество се състои от мазнини, основно омега-3 мастни киселини. Смята се, че въпросните мастни киселини подобряват концентрацията, запаметяването и настроението. Отличен източник на омега-3 мастни киселини са мазните риби като скумрия, сьомга и сардини, лененото семе, чията, орехите. Други здравословни мазнини като мононенаситените мастни киселини могат да се набавят от зехтина и авокадото. Изяждането на две яйца на закуска може да е най-лесния начин за по-ефикасно отслабване Закуската с яйца е отлично средство за сутрешен мозъчен заряд. Протеините в яйчния жълтък повишават нивата на аминокиселините в кръвта и са важни за производството на невротрансмитерите допамин и серотонин, които играят ключова роля за доброто настроение. Яйцата освен това съдържат полезния за добра памет холин (витамин В4). Редица изследвания са установили ползата от подправката куркума за доброто мозъчно здраве. Активното ѝ вещество куркумин подобрява паметта, забавя свързаното с възрастта намаляване на познавателните способности и противодейства на депресията. Колкото повече \"предизвиквате\" мозъка, толкова повече невронни пътеки създава органът. Не се колебайте да изпробвате нов спорт, да прочетете стимулираща мисленето книга или да усвоите нов език. Тялото използва съня, за да ремонтира и обновява мозъчните клетки. Изследвания са установили, че сънят допринася за растежа на нови неврони в части от мозъка, отговорни за дългосрочната памет. Качествената почивка подобрява също способността за фокусиране и запаметяване на нова информация. Човешките черва се обитават от миниатюрни полезни бактерии, оказващи благоприятно влияние върху мозъка. Въпросните микроорганизми отделят невротрансмитери и аминокиселини, които контролират възпалителните процеси и производството на хормони и оказват въздействие върху мозъчните функции. Консумацията на ферментирали продукти като кисело мляко, кефир и кисело зеле стимулира полезните чревни бактерии. Редовната консумации на зелени листни зеленчуци - например като салата за обяд, подобрява способностите за мислене и запаметяване Зелените продукти като спанак, броколи и кейл са отлична храна за мозъка. Те освен това са източник на магнезий, който помага на тялото и ума да противодействат на стреса. Включвайте поне две порции зелени храни във всекидневното си меню. Само 30 минути движение на ден са достатъчни за добро мозъчно здраве. Аеробните упражнения като ходене пеша, бягане и плуване допринасят за развитието на нови мозъчни клетки и противодействат на отслабването на паметта. Движението подобрява и комуникацията между мозъчните клетки, като по този начин подпомага запаметяването и мисленето.", "date": "2018.01.11", "title": "Супер правила за здрав мозък"}
{"url": "http://pik.bg/%D0%BA%D1%83%D0%BB%D1%82-%D0%B7%D0%B5%D0%BB%D0%B5%D0%BD%D0%B8-%D0%B8-%D0%BF%D1%80%D0%BE%D1%82%D0%B5%D1%81%D1%82%D1%8A%D1%80%D0%B8-%D1%81%D0%B8-%D0%B2%D0%BA%D0%B0%D1%80%D0%B0%D1%85%D0%B0-%D0%B0%D0%B2%D1%82%D0%BE%D0%B3%D0%BE%D0%BB-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%B7%D0%B8%D0%BC%D0%BD%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC-%D0%BD%D0%B0-%D0%B2%D0%B8%D1%82%D0%BE%D1%88%D0%B0-news718780.html", "text": "По повод дадената днес пресконференция от общински съветници на ДСБ и Зелените в Столичен общински съвет, Витоша ски изразява радост от факта, че след 10-годишни разговори с тези две партии имаме обща визия за туризма във Витоша. Пред медиите, г-жа Марта Георгиева от ДСБ поиска „цялостен план за развитието на ски и други спортове, проучване на възможностите за нови писти и връзка между съществуващите без излишна сеч и премахване на морени“. Витоша ски от десет години предлага идентични стъпки за развитието на туризма в парк Витоша като сме разработили и цялостен план за създаване на ски зона „Алеко“. Той включва всичко, описано от съветник Георгиева. Проектът не е реализиран, тъй като първоначално беше блокиран в съда от зелени неправителствени организации, а впоследствие изменения в Закона за горите де факто забраниха всяко ново развитие на туризма в парка. По-специално, това са изискванията за смяна на предназначение на земята под спортната инфраструктура, която е изрично забранена от действащия план за управление на парк Витоша – своеобразен параграф 22. От Витоша ски многократно сме призовавали законодателната, изпълнителната и местната власт да изчистят нормативната рамка като приемат добрите европейски практики за изграждане на спортни съоръжения, но към този момент ситуацията не е променена. С оглед високия обществен интерес, преди две години отправихме и публична покана към всички експерти в сферата, че сме готови да приемем всяко юридически издържано решение за модернизиране на съоръженията в парк Витоша. Към днешна дата, не е постъпило нито едно такова предложение, включително от редица политически партии и НПО-та, заявяващи, че знаят как това да се случи. И днес препотвърждаваме готовността си да приемем всяка юридически валидна идея и да развием планинската инфраструктура в рамките на закона. В редица срещи на работната група в столичен общински съвет, ние сме изложили гореспоменатото си становище. В случай, че съветник Георгиева или друг общински съветник впоследствие е открила начин за модернизацията на съоръженията във Витоша и реализиране на предложения от нея план за създаване на нови писти, връзки и съоръжения за други спортове, ние сме готови да я изслушаме и заедно да работим за превръщането на парк Витоша в европейско място за отдих и спорт с модерна инфраструктура.", "date": "2018.01.11", "title": "КУЛТ! Зелени и протестъри си вкараха автогол, подкрепят зимния туризъм на Витоша"}
{"url": "http://pik.bg/%D0%B2%D0%B0%D0%B6%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%82%D0%BE%D0%BF-%D0%BA%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3%D1%8A%D1%82-%D0%B3%D0%B5%D0%BE%D1%80%D0%B3%D0%B8-%D1%80%D0%B0%D1%87%D0%B5%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B8%D0%BC%D0%B0%D1%82%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D1%81-%D0%BF%D1%8A%D0%BB%D0%BD-news718692.html", "text": "\"Този смог, който беше в София е от лондонски тип. Но и през лятото има проблем. Тогава се получава лосанджелески тип смог, който вие не виждате и не може да разберете, че ни вреди. Преди да усетим едно парене горе в трахеята, не знаем, че има проблем. През зимата поне има аларма, защото го виждаме.\" Това заяви климатологът доц. Георги Рачев в ефира на БНТ. Според прогнозата до 20-и няма опасност за наднормени количества замърсители. След 20-и има антициклон и има предпоставки отново за замърсяване, което е опасно за хората. След 22 януари ще има един антициклон, уточни доц. Рачев. „Вече има динамика за смяна на синоптичната обстановка. От днес до към сряда ще има високо атмосферно налягане. Между 18 и 20 януари два средиземноморски циклона ще минат точно над България и ще има предпоставки да паднат доста валежи дъжд, а в планините – сняг. Температурите ще паднат до 10 градуса“, посочи още той. Динамично време ни очаква през цялата седмица. Ще започне да вали при Черноморието. При планините валежите няма да бъдат от дъжд, а от сняг. Неделя и понеделник ще бъдат може би най-студените дни. Сутрешните температури ще са от -4 до -6 градуса“, заяви експертът. По думите му досега имаше една температурна аномалия. „Връщаме се към зимното време. По-хладно и по-мрачно. По-опасно ще е през фазовия преход – дъжд и сняг ще има през събота и неделя в Предбалкана и Рило-Родопския масив. София ще се измъкне по терлички и снежната покривка няма да надхвърли 4-5 см“, смята климатологът. 26-и януари е далече, но ще има антициклонно състояние с -6 градуса - студено време“, заяви още той. Той направи и ранна прогноза за следващия месец. „За февруари засега тенденцията е да бъде малко по-топъл с нормални валежи. Сърбия смени дългосрочната си прогноза и от сравнително сух февруари месец, го дава за нормален. Убеден съм, че до 22 януари в планините ще има много по-хубав сняг за спортуване и почивка“, завърши експертът.", "date": "2018.01.11", "title": "ВАЖНА ПРОГНОЗА! Топ климатологът Георги Рачев с ексклузивен коментар: Зимата се връща с пълна сила! Лондонски смог покрива София"}
{"url": "http://pik.bg/%D1%80%D1%83%D1%82-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D1%81-%D0%BB%D1%8E%D0%B1%D0%B8%D0%BC%D0%B8%D1%8F-%D0%B2-%D0%B1%D0%B0%D0%BB%D0%B8-news718769.html", "text": "Рут се отдаде на заслужена почивка с приятели на остров Бали. Тя сподели снимки с приятелите и феновете си в социалните мрежи. На кадрите от приятната ваканция е и актрисата Силвия Петкова, която е близка приятелка на Рут. Любимият на певицата също е до нея и споделят романтични моменти. Борислав Банев е главен редактор на електронното издание \"Егоист\". Освен своите снимки и тези на приятелите си Рут е посветила и кадри на цветния живот в Индонезия. Въпреки че сме свикнали да гледаме разголените снимки на родните плеймейтки, Рут също има какво да покаже, при това абсолютно естествено.", "date": "2018.01.11", "title": "Рут на почивка с любимия в Бали"}
{"url": "http://pik.bg/%D0%BA%D1%83%D1%80%D1%83%D0%BC%D0%B1%D0%B0%D1%88%D0%B5%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%B5%D0%BA-%D0%BE%D1%89%D0%B5-120-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D0%BD%D0%B0%D1%83%D1%87%D0%BD%D0%B8-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F-news718767.html", "text": "“Следващият седемгодишен бюджет на ЕС трябва да насърчи развитието на електрическата мобилност и използването на горивни клетки и водород в транспорта”, смята евродепутатът Петър Курумбашев. По думите Европейската комисия трябва да улесни достъпа и навлизането на пазара, както и финансирането за малките и средни предприятия. Днес депутатите от ITRE приеха становище относно Многогодишната финансова рамка след 2020 г., в което бяха включени по голямата част (12 от общо 13-те) от измененията, инициирани от българския евродепутат. Курумбашев призова Европейската комисия да осигури финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства. Евродепутатът смята, че Комисията трябва да продължи да подкрепя развитието на инициативи като Europe-wide electromobility (Електрическа мобилност в цяла Европа) и Съвместното предприятие „Горивни клетки и водород. Според българския евродепутат парламентът трябва да повтори призива за увеличаване с поне 120 млрд. евро на бюджета на рамковата програма за научни изследвания иновации.", "date": "2018.01.11", "title": "Курумбашев поиска от ЕК още 120 млрд. евро за научни изследвания"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D1%80%D0%B8%D0%B7%D1%80%D0%B0%D1%86%D0%B8%D1%82%D0%B5-%D1%81%D0%B5-%D1%8F%D0%B2%D1%8F%D0%B2%D0%B0%D1%82-%D0%B2-%D0%B4%D0%BE%D0%BC%D0%BE%D0%B2%D0%B5-%D1%81-%D0%BC%D1%83%D1%85%D1%8A%D0%BB-news718708.html", "text": "Американски учени твърдят, че призраците са халюцинации, причинени от дишане на токсичен въздух. Разказите за поява на духове напомнят много за психичните и неврологични симптоми на хора, изложени на токсична плесен. Призраците обикновено се явяват в среда, благоприятна за развитието ѝ, твърдят учените от университета „Кларксън“. Антраксният бацил например може да причини такива халюцинации, както плесени като моравото рогче по ръжта и местата с мухъл. Учените обясниха, че целта им не е да развенчават митове, а да разберат защо някои места се смятат за обитавани от духове. „Духовете обикновено се появяват в по-стари сгради, където е възможно въздухът да е с лошо качество“, твърди ръководителят на изследването проф. Шейн Роджърс. „По същия начин някои хора са съобщавали за депресия, тревожност и други ефекти заради биологически замърсители във въздуха в помещения“, добавя той. Самият Шейн Роджърс, който е от факултета по гражданско строителство на университета, е голям почитател на истории за духове. Той работи с група студенти, с които измерва качеството на въздуха в няколко сгради, за които се разказват такива легенди. Като сравняват пробите с други, взети от обекти, където няма духове, те се надяват да установят общи характеристики за благоприятстващия появата им микробиом.", "date": "2018.01.11", "title": "ВНИМАНИЕ! Призраците се явяват в домове с мухъл"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B5%D0%BA%D0%BE%D0%BB%D0%BE%D0%B3%D1%8A%D1%82-%D1%84%D0%B8%D0%BB%D0%B8%D0%BF-%D1%86%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B7%D0%B0%D1%89%D0%BE-%D0%B7%D0%B5%D0%BB%D0%B5%D0%BD%D0%B8%D1%8F%D1%82-%D0%BE%D0%BA%D1%82%D0%BE%D0%BF%D0%BE%D0%B4-%D1%81%D0%BC%D0%B5%D0%BD%D0%B8-%D0%BE%D0%BF%D0%BE%D1%80%D0%BD%D0%B0%D1%82%D0%B0-%D1%82%D0%BE%D1%87%D0%BA%D0%B0-%D0%B1%D0%B0%D0%BD-news718739.html", "text": "Председателят на екоорганизацията \"България за хората и регионите\" Филип Цанов разкрива защо Зеленият октопод внезапно смени опорната си точка срещу втория лифт в Банско с призиви за замразяване на ски туризма на Витоша и защо проваленият правосъден министър и повторно провален кандидат-депутат и лидер на бутиковата партия \"Да, България\" Христо Иванов се въоръжава за новата посока на екотероризма. Месеци наред слушаме едни и същи опорки за Банско, които категорично бяха разрушени и стъпкани от еврокомисаяр Кармело Вела, който категорично заяви, че няма никакво нарушение в Банско. Цанов припомни думите на Вела, който поздрави правителството за решението и пожела успех на проекта. Последния аргумент на зелените, че 48 процента от парк Пирин ще бъде застроена отново не издържа, защото е напълно невъзможно да бъдат застроени 200 кв.км. Такива глупости, такива измислици. На мен ми е интересно как политици, които се смятат за политици ги подкрепят. Сега след това, което се случи и заявката на всички, които подкрепят зимния туризъм - започнаха опорките, които стартираха от БНР. Те са е превърнали в една радиоточка за зелените. Всеки ден канят еколози по една и съща тема, чак до дебилщина, заяви Филип Цанов. Той определи като пълководец на всичко това Ирина Недева, както и Силвия Великова. Цанов призова заспалия СЕМ да се разбуди, като заяви, че ще изпрати писма до тях. \"Знам, че в разни поръчки свързани със зелените те са участвали като медиатори, взимали са сериозни пари да прочетат две изречения в ефир. Говори се, че тези които изброих са взимали и по 5 до 6 бона\". Цанов се изненада от енергията, която проявяват екорекетьорите през последните дни относно туризма във Витоша и се запита как пък не хващат Чепеларе, като със сигурност Каолин не е прихванато от тях. По думите му и според документите, текстът който спира каквито и да е разширения и развития в Пирин присъства и в плана за управление на Витоша. Първият текст изготвен от Тома Белев, а втория за Витоша просто преписан. Там ясно е упоменато при остаряването на старите влекове и лифтове, просто да бъдат отстранени, а не може да бъдат подменени, защото пише, че трябва да бъдат на същия стълб, в същата стъпка, което е абсолютно невъзможно. Освен това има определена точка в която се казва, че не се допуска нарушаване под каквато и да е форма на тревното покритие, при това положение подмяна не може да има. Цанов изрази увереност, че след като за Пирин промяната от страна на правителството е тръгнала, се надява да има за Витоша и останалите ни курорти, където с години \"зелените\" не дават да се развива нищо. Тук става въпрос единствено за спортни съоръжения, само и единствено за лифтове, категоричен е Цанов, който заяви, че всички тези, които спират плана за Пирин го правят срещу пари. Същият този план за Пирин, който спира цялото развитие на зимния ни туризъм е финансиран от швейцарска компания. За задръстванията както на Банско така и на Витоша, Цанов заяви, че това е защото на Витоша има само една писта от километър, а потокът от коли, който замърсява природата не интересува еколозите. \"Корояда си вървула десетилетия, хижите са разрушени. За това обаче не се говори. Говори се за други неща, а истината е, че просто ще се увеличи капацитета и ще се подмени съоръжението\". Водещата Ива Николова припомни думите на Тома Белев по чиято вина се е развил короядът, че това е естествен процес. Цанов заяви, че и грипът е такъв процес, но се лекува. В заключение Цанов изрази доверие в думите на премиера Бойко Борисов, вицепремиерите Валери Симеонов и Красимир Каракачанов, които ясно са заявили, че ще работят за развитието на зимния туризъм у нас.", "date": "2018.01.11", "title": "САМО В ПИК TV! Екологът Филип Цанов разкрива защо Зеленият октопод смени опорната точка \"Банско\" с \"Витоша\" (ОБНОВЕНА)"}
{"url": "http://pik.bg/%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-%D1%87%D0%B5%D0%BD%D0%B3%D0%B5%D1%82%D0%B0-%D0%B2-%D1%81%D1%82%D0%B8%D0%BB-%D0%B1%D1%8A%D1%80%D0%B7%D0%B8-%D0%B8-%D1%8F%D1%80%D0%BE%D1%81%D1%82%D0%BD%D0%B8-news718746.html", "text": "31-годишен мъж от старозагорското село Дъбово разигра местните полицаи в стил \"бързи и яростни\" по пътищата на региона. Мъжът бил в отпуск от затвора и след близо 5-часова гонка с униформените, бил заловен в мъглижкото село Сливито . В автомобила му са открити множество ВиК части, откраднати от работилницата на затвора. Началото на екшъна е поставено около 8.30 часа на 10 януари на ул. \"Индустриална” в областния град, когато екип на Пътна полиция се опитал да спре за проверка кола с английска регистрация. Водачът обаче и збягал с висока скорост, навлязъл в насрещното движение на бул. „Св. Патриарх Евтимий”, а по-късно се отправил в посока Казанлък, следван от полицейския екип. На черен път близо до село Сливито колата аварирала, а водачът избягал . След издирване той е заловен . Установено е, че мъжът бил в отпуск от затвора в Стара Загора, където излежавал присъда, нямал и шофьорска книжка , тъй като му била отнета за година. В автомобила са открити ВиК-части, откраднати от работилницата в затвора. Алкохолният тест бил отрицателен. Мъжът отново е върнат в старозагорския затвор.", "date": "2018.01.11", "title": "Затворник разиграва ченгета в стил \"Бързи и яростни\""}
{"url": "http://pik.bg/%D1%81%D0%B8%D0%BD-%D1%8E%D0%BC%D1%80%D1%83%D0%BA-%D1%82%D0%B8%D1%82%D0%B8-%D0%BF%D0%B0%D0%BF%D0%B0%D0%B7%D0%BE%D0%B2-news718741.html", "text": "\"Само искам да припомня на тези, които много умуват. На злобата и завистта, която цари в българския баскетбол, първо нея трябва да излекуваме и тогава ще започнат и резултатите. Левски - същият този отбор и миналата година беше Левски 2014. Когато беше девети никой не се сещаше за неговата история, как е станало, какво е станало. Ние бяхме принудени или да няма баскетбол в София, или да направим нов клуб. Нито съм фалирал някой, нито нищо. Да се погледне историята\", заяви наставникът на Левски Лукойл - Константин Папазов. След известни размествания в пластовете на българския баскетбол, към момента \"сините\" са фаворити за титлата в шампионата. А Папазов е категоричен, че отборът има всички основания за синя автентичност. Припомняме, че се разразиха полемики относно въпросния баскетболен проект.", "date": "2018.01.11", "title": "\"Син\" юмрук! Тити Папазов..."}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B5%D0%BB%D0%B5-%D1%88%D0%B5%D1%81%D1%82-%D0%BA%D0%BE%D0%BB%D0%B8-%D1%81%D0%B5-%D0%BD%D0%B0%D0%BD%D0%B8%D0%B7%D0%B0%D1%85%D0%B0-%D0%BD%D0%B0-%D0%B1%D1%83%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-news718754.html", "text": "Пешеходец пострада леко при верижна катастрофа на столичния бул. „България\", съобщава Би Ти Ви. Удари ли са се шест автомобила. Инцидентът става при спирка на градския транспорт. Пострадалият е бил на спирката. Тя е снабдена с предпазни колчета, но едно от тях се е счупило при инцидента.", "date": "2018.01.11", "title": "ЖЕСТОКО МЕЛЕ! Шест коли се нанизаха на бул. \"България\", пострада пешеходец"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%B4%D0%B0%D0%B4%D0%B5-%D1%81%D0%B5-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BE%D1%82-%D0%BE%D1%80%D0%BB%D0%B0%D0%BD%D0%B4%D0%BE%D0%B2%D1%86%D0%B8-%D0%BD%D0%B0%D0%BC%D1%83%D1%88%D0%BA%D0%B0%D0%BB-%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D1%81%D0%B8-15-%D0%BF%D1%8A%D1%82%D0%B8-%D1%81-%D0%BD%D0%BE%D0%B6-news718829.html", "text": "Пепи Стоянов се е придвижвал с лек автомобил „Ситроен Ксара“, червен металик, С8389 НК. Издирваният Пепи Христов Стоянов, на 52 години от София, който намушка с нож половинката си и избяга, се е предал в столично РПУ, казаха пред ПИК разследващи. Жената е намушкана от него 15 пъти и в момента се бори за живота си. Тя е имала връзка с извършителя през последните 5-6 години. По-рано днес СДВР обяви, че издирва извършителя за тежко престъпление. Сигналът за престъплението е подаден  около 8,35 сутринта.", "date": "2018.01.11", "title": "ПЪРВО В ПИК! Предаде се нападателят от \"Орландовци\"! Намушкал е половинката си 15 пъти с нож"}
