{"url": "http://pik.bg/%D0%BF%D1%80%D0%B5%D0%B4-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%BF%D1%80%D0%BE%D1%82%D0%B5%D1%81%D1%82-news763811.html", "text": "Протест под надслов „Спаси Скаптопара“ се проведе пред сградата на Община Благоевград, съобщи радио Фокус-Пирин. Гражданското си недоволство изразиха около 30 души. Полицейското присъствие в района на протеста бе засилено. Лазар Андреев, който е част от инициативен комитет от граждани на Благоевград, обединили се в подкрепа и за запазване на мястото на римската вила, открита по трасето на автомагистрала „Струма“ – ЛОТ 3.1, коментира, че протестиращите не са против изграждането на автомагистралата, но за тях е важно археологическите открития да не бъдат разрушени. „Важно е да се знае, че освен запазване на археологическите находки, то нашето искане е обектът да се социализира, да се направи необходимата инфраструктура, за да може той да се използва за създаването на предпоставки за развитието на икономиката, привличайки повече туристи. Искаме обектът да не остава просто като голи камъни, които след петия дъжд или сняг да се разруши, а да се направи цялостна концепция за развитието на археологическите находки“, разясни Андреев. Той добави, че във вторник тази седмица, протестиращите са били на среща заедно с инж. Дончо Атанасов, член на Управителния съвет на Агенция „Пътна инфраструктура“, археологът доц. д-р Здравко Димитров от Националния археологически институт с музей при БАН, доц. д-р Людмил Вагалински, директор на НАИМ към БАН, експерти и археолози, на която е било обсъдено бъдещето на обекта. Андреев благодари за инициативността от страна на инж. Атанасов за провеждането на срещата и изрази задоволството си от нещата, които са били коментирани на нея. „По време на срещата говорихме за това какво трябва да се случи на обекта, за да може нещата да се стекат по най-добрия начин, тоест да удовлетворят нашите желания, да видим къде ще намерим допирна точка между това което може да стане, което те искат и това което ние искаме“, коментира Андреев. Той заяви, че за протестиращите най-добрият вариант е разкопките да бъдат запазени на 100 %, а обектът да се социализира, за да може туризма да се развива. „За нас варианта или разкопки или магистрала не е успешния, не е варианта, който ние искаме. Защо трябва да се противопоставя един проект, който е с национално значение, с един археологически обект, който ще спомогне за развитието на региона?“, подчерта Андреев. Сподели:", "date": "2018.07.07", "title": "Пред сградата на Общината в Благоевград се проведе протест"}
{"url": "http://pik.bg/%D0%B4%D0%BE-42-000-%D0%B4%D1%83%D1%88%D0%B8-%D1%89%D0%B5-%D0%BF%D1%80%D0%B8%D0%B5%D0%BC%D0%B0-%D1%81%D1%82%D0%B0%D0%B4%D0%B8%D0%BE%D0%BD-%E2%80%9E%D0%BF%D0%BB%D0%BE%D0%B2%D0%B4%D0%B8%D0%B2%E2%80%9C-%D1%81%D0%BB%D0%B5%D0%B4-%D1%80%D0%B5%D0%BD%D0%BE%D0%B2%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5%D1%82%D0%BE-%D1%81%D0%BD%D0%B8%D0%BC%D0%BA%D0%B0-news763809.html", "text": "Стадион „Пловдив” ще бъде с 42 000 седящи места, като ще се запази лекоатлетическата писта и габаритите на стадиона. Това е записано в техническото задание на арх. Валентин Маринов, който изготви основата за бъдещия проект на стадиона, научи Трафикнюз. Официално капацитетът на съоръжението е 55 000 души, но е имало мачове, в които е побирало над 65 000. Намаляването на стадиона е нужно заради новите изисквания за разстоянието между седалките, както и мерките за безопасност. Припомняме, че техническото задание на стадион „Пловдив” е готово. В момента от градските власти изчакват документацията, която удостоверява авторските права на стадиона на арх. Валентин Маринов. Детайлното конструктивно обследване от 2015 година, както и последните резултатите от скенерите, които са изследвали стадиона, са показали, че съоръжението е годно за ремонт. Част от трибуните – тези около зала „Чайка” трябва да се съборят, а други да се засилят конструктивно. Очаква се градските власти да пуснат обществена поръчка за цялостен проект на стадион, като тогава ще стане ясно колко ще струва ремонтът и ще се търси финансиране. По време на гледането на бюджета бяха изкарани 600 000 лева от заделените пари за стадиона. Те обаче ще бъдат върнати в същото перо, когато има готово техническо задание. Идеята е на мястото на зала „Чайка” да се изгради ВИП-ложа и другите необходими неща за взимането на лиценз. Освен това ще се сложат седалки, ще бъде сменено тревното покритие  и ще се изгради ново осветление. Идеята е съоръжението да приема мачове от Първа професионална лига и други републикански шампионати. Снимка: Трафикнюз.бг Сподели:", "date": "2018.07.07", "title": "До 42 000 души ще приема стадион „Пловдив“ след реновацията на съоръжението (СНИМКА)"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%80%D0%B0%D0%B7%D0%BA%D0%BE%D0%BF%D0%B0%D1%85%D0%B0-%D0%B3%D1%80%D0%BE%D0%B1-%D0%B8-%D0%B8%D0%B7%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%B0%D0%BC%D0%B5%D1%82%D0%BD%D0%B8-%D0%BF%D0%BB%D0%BE%D1%87%D0%B8-%D0%B2-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%BE-%D1%81%D0%B5%D0%BB%D0%BE-news763813.html", "text": "За груб вандализъм в габровското село Градница съобщиха пред БТВ. Според информацията, двама мъже са разкопали гроб и са изпотрошили десетки паметни плочи. Населението готви саморазправа, ако институциите не накажат вандалите. Мъжете вилнели в селските гробища миналата неделя вечерта. Необезпокоявано поругали 55 мюсюлмански и 15 християнски гроба. Вандалите не се задоволили само със събарянето на паметни плочи. \"Безработни са и не смятам, че това е на етническа основа. Влизали са в къщи, ограбвали са няколко къщи. Единият е бил в затвора, преди 5-6 месеца е излязъл\", коментира ситуацията кметът Мусабие Ахмедова. Хората в селото искат възмездие и споделят, че системно страдат от набезите им. Прокуратурата в Севлиево е образувала две досъдебни производства за унищожаване на надгробни паметници. Сподели:", "date": "2018.07.07", "title": "Брутално! Разкопаха гроб и изпотрошиха десетки паметни плочи в габровско село"}
{"url": "http://pik.bg/%D0%B8%D1%80%D0%B0%D0%BD-%D0%BE%D0%B1%D0%B2%D0%B8%D0%BD%D0%B8-%D1%82%D1%80%D1%8A%D0%BC%D0%BF-%D1%87%D0%B5-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%8F%D1%82%D0%B0-%D1%81%D0%B8-%D0%B2-%D1%82%D1%83%D0%B8%D1%82%D1%8A%D1%80-news763824.html", "text": "Президентът на САЩ Доналд Тръмп \"дестабилизира пазара\" на петрола със \"забележките си\" и със своите \"послания\" в Туитър. Това заяви днес иранският министър на петрола Биджан Намдар Зангане, цитиран от Франс прес и Ройтерс. \"Тези дни цената на барела зависи от поведението на Тръмп\", заяви Зангане в ефира на иранската държавна телевизия. Всеки ден Тръмп отправя ново послание и нова забележка, пораждащи безпокойство на пазара. Освен това той дава разпореждания на членки на ОПЕК, а това е твърде обидно, или пък на други страни извън ОПЕК - да увеличат производството си\", допълни Зангане. Това е обида за народите на тези страни и за националния суверенитет на тези страни и освен това е източник за дестабилизиране на пазара, допълни иранският петролен министър. В най-новото си послание в Туитър, посветено на петролния пазар, Тръмп заяви в сряда, че цените на бензина се повишават, а ОПЕК не прави кой знае какво, за да спре това. Преди това на няколко пъти в Туитър Тръмп призова ОПЕК да увеличи производството си. Освен това Тръмп обяви преди седмица, че Саудитска Арабия, по негово искане, е приела да увеличи производството си, за да се запълнят липсващите обеми заради напрежението и нарушенията доставките в Иран и Венецуела, както и да не се допусне да се повишат цените. Иран и Саудитска Арабия са членки на ОПЕК. Картелът се споразумя на 22 юни да увеличи общо производството с 1 милион барела дневно, за да избегне прегряване на пазар на фона на повишението на цените на черното злато. След туита на Тръмп за увеличаването на производството на Саудитска Араби иранската информационна агенция Сана публикува писмо на Зангане до президента на ОПЕК, в което го призовава \"да припомни\" на страните членки \"да спазват ангажиментите си и да се въздържат от всякакви едностранни мерки, които могат да подкопаят единството и независимостта на ОПЕК\". Решенията на ОПЕК не дават право по никакъв начин на членките на организацията да отговорят на настояване за увеличаване на производството, каквото искат САЩ, с политическа цел, която е да се навреди на Иран, подчерта Зангане. Иран и Саудитска Арабия прекъснаха дипломатическите си връзки през януари 2016 година, припомня АФП. Сподели:", "date": "2018.07.07", "title": "Иран обвини Тръмп, че дестабилизира пазара на петрола заради посланията си в Туитър"}
{"url": "http://pik.bg/%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2-%D0%BA%D0%BE%D0%BC%D0%B8%D1%82%D0%B5%D1%82-%D0%B7%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B8-%D0%BE%D1%82%D0%BB%D0%B8%D1%87%D0%B8%D1%8F-news763841.html", "text": "Повече от 100 шведски интлектуалци се обединиха за създаване на нов комитет за награди в знак на протест срещу Шведската академия, която раздава Нобеловите отличия и която в момента е в сериозна криза след скандал. В резултат на това академията обяви през май, че отлага даването на тазгодишната награда за литература, припомня \"Франс прес\", цитирана от БНР. Новата награда за литература ще бъде дадена на церемония на 10 декември, а носителят ѝ ще получи и сумата от 1 милион шведски крони, събрани чрез набиране на средства и дарения. Срокът за номинациите изтича в утре. Сподели:", "date": "2018.07.07", "title": "Интелектуалци се обединиха за създаване на нов комитет за Нобелови отличия"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B5%D0%BD-%D0%BB%D1%83%D0%BA%D1%81-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B8-%D0%BD%D0%B8%D0%BA%D0%B8-%D1%81%D0%BC%D0%B5%D0%BD%D0%B8%D1%85%D0%B0-%D0%BF%D0%B0%D1%80%D0%B8%D0%B6-%D1%81-%D0%BC%D0%BE%D0%BD%D1%82%D0%B5-%D0%BA%D0%B0%D1%80%D0%BB%D0%BE---%D1%84%D1%83%D0%BA%D0%B0%D1%82-%D1%81%D0%B5-%D0%BE%D1%82-%D1%85%D0%BE%D1%82%D0%B5%D0%BB%D0%B0-%D0%BD%D0%B0-%D0%BC%D0%B8%D1%82%D0%BA%D0%BE-%D0%B1%D0%B5%D1%80-news763831.html", "text": "Ваканцията на Николай Михайлов и Николета Лозанова продължава. След като минаха през Доминикана и Париж, сега двамата разпускат в Монте Карло. Те се отправиха натам в края на миналата седмица. Пътуваха за княжеството от френската столица, където празнуваха рождения ден на вратаря. И се настаниха не къде да е, а в най-известния хотел в Монако - \"Монте Карло Бай хотел енд Ризорт\", пише ежедневник. Това е любимият комплекс на всички богаташи. ПИК припомня, че преди Ники и Николета луксозото място бе обитавано от Димитър Бербатов. Стрелецът и семейството му живееха във ВИП-апартамент на хотела, докато той носеше екипа на \"Монако\". Мястото се слави се с отличното си местоположение в една от лагуните на залива. Разполага с един от най-посещаваните СПА центрове в Европа. Гостите могат да се потопят и в огромния басейн на хотела или да хапнат в един от трите ресторанта. В непосредствена близост е най-известният нощен клуб - Jimmy's. Там Николета може да се засече с любимия си дизайнер Филип Плейн, който е чест посетител на заведението. Разбира се, всичкият този лукс не излиза никак евтино. Най-ниската цена за стая е близо 700 лева. Знаейки любовта на двойката към доста по-добрите условия - те най-вероятно са в някоя от луксозните стаи. Това означава, че двамата броят по около 2000 лв. на вечер. За тази цена разполагат с просторно помещение с изглед към залива. Интересно е, че Ники и Николета отново не са сами. Както и в Париж, те са в компанията на фризьора на Лозанова - Венелин Кондаков. Именно той издаде местоположението им с няколко свои снимки. Сподели:", "date": "2018.07.07", "title": "ЗВЕЗДЕН ЛУКС! Николета и Ники смениха Париж с Монте Карло - фукат се от хотела на Митко Бербатов"}
{"url": "http://pik.bg/%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5-%D0%BF%D0%BE-%D0%BF%D0%BE%D0%B4%D0%B2%D0%BE%D0%B4%D0%B5%D0%BD-%D1%80%D0%B8%D0%B1%D0%BE%D0%BB%D0%BE%D0%B2-%D0%B2-%D1%81%D0%B5%D0%BB%D0%BE-%D1%82%D1%8E%D0%BB%D0%B5%D0%BD%D0%BE%D0%B2%D0%BE-news763909.html", "text": "В шабленското село Тюленово се проведе състезание по подводен риболов. Близо 50 любители на атрактивния спорт се гмурнаха във водите на най-северната точка на Черноморието. Състезателите не ползват кислородни бутилки и не стрелят по риби, които са под 300 грама.Разчитат на късмета да уловят повече риба. И въпреки че днес времето е подходящо за гмуркане, слука имаха малцина, разказва Би Ти Ви. \"За съжаление тези брегове са малко сурови. Обикновено южният вятър, който е в момента, носи един слой от студена вода. Това винаги е така. Като донесе тоя слой, рибата отива някъде, където е топло. Те не са глупави рибите\", коментира Иво Иванов. Сподели:", "date": "2018.07.07", "title": "Състезание по подводен риболов в село Тюленово"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B2-%D0%BF%D1%85%D0%B5%D0%BD%D1%8F%D0%BD-news763742.html", "text": "Държавният секретар на САЩ Майк Помпео продължава разговорите със севернокорейските официални лица в Пхенян за прекратяване на ядрената програма на изолираната комунистическа държава, предава Voice of America, цитирани от „Фокус“. Помпео започна втория ден от преговорите в Пхенян с телефонен разговор с американския президент Доналд Тръмп, след което се срещна с бившия директор на разузнаването Ким Йонг Чол, високопоставен член на управляващата в Северна Корея партия. Към настоящия момент остава неясно дали държавният секретар на САЩ ще проведе среща с лидера на Северна Корея Ким Чен Ун, но тази възможност не се изключва. В предишните си посещения Помпео разговаря с лидера на Пхенян. От началото на годината Помпео посети Северна Корея три път. Това е първата му визата след историческата среща на върха между Доналд Тръмп и Ким Чен Ун в Сингапур. Първият дипломат на Вашингтон бе натоварен от президента на САЩ със задачата да контролира Северна Корея в изпълнението на поетия ангажимент за денуклеаризация на Корейския полуостров. В тази връзка Помпео се надява да натисне Северна Корея да работи за изготвянето на график за прекратяване на ядрената програма на страната и да уточни подробностите за това как може да се извърши проверка на изпълнението на обещанията, които Пхенян даде в Сингапур. Сподели:", "date": "2018.07.07", "title": "Държавният секретар на САЩ продължава преговорите в Пхенян"}
{"url": "http://pik.bg/%D0%BF%D0%BE%D1%82%D0%BE%D0%BF-%D1%87%D0%B0%D1%81%D1%82%D0%B8-%D0%BE%D1%82-%D1%81%D1%8A%D1%80%D0%B1%D0%B8%D1%8F-%D0%BF%D0%BE%D0%B4-%D0%B2%D0%BE%D0%B4%D0%B0-%D0%BE%D0%B1%D1%8F%D0%B2%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news763911.html", "text": "Извънредно положение е обявено заради обилните валежи в някои части на Сърбия, предава \"Макфакс\". Силните дъждове в Младеновац, Лиг и Аранджеловац наводниха улиците и няколко сгради. РТС съобщи, че е обявено извънредно положение в Лиг и Аранджеловац. Бурята е засегнала най-сериозно центъра на Аранджеловац, където река Кубуршница е излязла от коритото си и е наводнила жилищни и търговски сгради, информира \"Фокус\". И в района на Чачак има наводнени къщи в четири населени места. Там река Лозничка е излязла от коритото си и е наводнила пътя. Сподели:", "date": "2018.07.07", "title": "ПОТОП! Части от Сърбия под вода, обявиха бедствено положение (СНИМКИ/ВИДЕО)"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B2%D1%8A%D0%BB%D0%BD%D0%B0-%D0%B2-%D0%BA%D0%B2%D0%B5%D0%B1%D0%B5%D0%BA-%D0%BF%D0%BE%D0%B3%D1%83%D0%B1%D0%B8-54-%D0%B4%D1%83%D1%88%D0%B8-news763826.html", "text": "Броят на починалите вследствие на горещата вълна в източната канадска провинция Квебек достигна 54, съобщи канадската телевизия, цитирана от ДПА. Данните са на здравните власти, според които само в Монреал вчера са починали 28 души. Много от починалите са на над 65-годишна възраст и са имали хронични заболявания. Очаква се броят на жертвите да се увеличи, защото горещините влияят зле на организма ни, особено на възрастните и хората с хронични заболявания, както и заради натрупалата се топлина в сградите, заяви канадското министерство на здравеопазването, цитирано от канадската телевизия. В Квебек поради високата влажност температурите се покачиха до над 34 градуса, което е с 10 градуса повече от обичайните за региона по това време на годината. През уикенда температурите спаднаха, което е сигнал за край на горещата вълна. Сподели:", "date": "2018.07.07", "title": "Горещата вълна в Квебек погуби 54 души"}
{"url": "http://pik.bg/%D0%B2%D1%8A%D0%BD%D1%88%D0%BD%D0%BE-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B8%D0%BC%D0%B0-%D0%BB%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%B8-%D0%BF%D0%BE%D1%82%D0%BE%D0%BF%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-news763910.html", "text": "Няма данни за пострадали български граждани при наводненията в Япония, при които загинаха 46 души, а 48 се водят за безследно изчезнали, съобщиха от пресцентъра на МВнР. До момента наши сънародници не са се обръщали за помощ към посолството ни в Токио. По информация на мисията най-пострадали са префектурите Хирошима, където броят на жертвите е достигнал 22 души, Ехиме – с 12 загинали, Осака, Шига, Киото и Хього. Днес сутринта беше отменено предупреждението за очаквани проливни дъждове във Фукуока, Сага, Нагасаки, Хирошима, Тоттори и Окаяма, но положението в тези префектури продължава да е изключително тежко. Преустановени са учебните занятия в училищата и университетите в засегнатите региони. Правителството е мобилизирало около 50 000 души от силите за самоотбрана за справяне с извънредно тежката ситуация. Прогнозите за времето сочат, че валежите в засегнатите префектури ще продължат и през следващото денонощие. Министерството на външните работи препоръчва настоятелно да се следят информационните сайтове и конкретно сайта на Японската метеорологична агенция (JapanMeteorologicalAgency- https://www.jma.go.jp/jma/indexe.html), да не се предприемат пътувания до нормализиране на обстановката, да се следят и спазват инструкциите на местните власти, да се вземат мерки за незабавна евакуация и подслоняване на безопасно място при необходимост. Дежурен телефон на Посолството на Република България в Япония: + 81 80 7966 5608. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. Сподели:", "date": "2018.07.07", "title": "Външно с последна информация има ли пострадали българи при потопа в Япония"}
{"url": "http://pik.bg/%D0%BF%D0%BE%D0%B6%D0%B0%D1%80%D0%B8-%D0%BD%D0%B0%D0%BB%D0%BE%D0%B6%D0%B8%D1%85%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news763776.html", "text": "Горещата вълна, която обхвана Калифорния, предизвика серия пожари в южната част на американския щат, които изпепелиха редица домове в Сан Диего и Санта Барбара, съобщава The Los Angelis Times, цитирани от „Фокус“. Изданието допълва, че в региона е разпоредена евакуация. Силният вятър допринесе допълнително за разгръщането на огъня в различни посоки, което затруднява допълнително усилията за потушаването му. В ранните часове на днешния ден стихията все още не е била овладяна. Към настоящия момент властите не са в състояние да представят конкретни данни за броя на унищожените домове. Аварийните служби поясниха единствено, че са провели над 1,2 хил. телефонни разговори, за да информират гражданите за необходимостта от евакуация. Сподели:", "date": "2018.07.07", "title": "Пожари наложиха евакуация в Калифорния"}
{"url": "http://pik.bg/%D0%BF%D0%B8%D1%80%D0%BE%D0%BC%D0%B0%D0%BD-%D0%B7%D0%B0%D0%BF%D0%B0%D0%BB%D0%B8-%D0%B4%D0%B2%D0%B5-%D0%BA%D0%BE%D0%BB%D0%B8-%D0%B2-%D0%BF%D0%B5%D1%89%D0%B5%D1%80%D0%B0-news763833.html", "text": "Пироман запали два автомобила в Пещера и бе задържан от местните полицаи.Сигналът за случилото се бил подаден около 2:30 часа през нощта в петък в дежурната на пожарната и полицейското управление в Пещера. По първоначални данни възникнал пожар в частен имот, който е обхванал автомобили и навес. Огнеборците потушили огъня, но стихията унищожила леки автомобили „Рено“ и „Дачия“. Пожарът засегнал дървен навес, както и част от прозорците на две къщи. Униформени и криминалисти установили, че става дума за умишлен палеж, пише \"Монитор\". След няколко часа разследващите задържали автора на палежа – 22-годишния В.Д. от родопския град. При разследващия екип той направил пълни самопризнания, открити са и веществени доказателства, сочещи неговото авторство. По случая е образувано полицейско производство, а работата по пълното му изясняване продължава. Сподели:", "date": "2018.07.07", "title": "Пироман запали две коли в Пещера"}
{"url": "http://pik.bg/%D1%89%D0%B0%D1%81%D1%82%D0%B8%D0%B5-%D0%BE%D1%89%D0%B5-%D0%B5%D0%B4%D0%BD%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D1%8F---%D0%BD%D0%B8%D0%BA%D0%BE%D0%BB-%D1%81%D1%82%D0%B0%D0%BD%D0%BA%D1%83%D0%BB%D0%BE%D0%B2%D0%B0-%D0%BF%D0%BE%D0%B7%D0%B8%D1%80%D0%B0-%D0%B3%D0%BE%D1%80%D0%B4%D0%BE-%D1%81-%D0%BD%D0%B0%D0%B5%D0%B4%D1%80%D1%8F%D0%B2%D0%B0%D1%89%D0%BE-%D0%BA%D0%BE%D1%80%D0%B5%D0%BC%D1%87%D0%B5-news763894.html", "text": "Красивата и умна Никол Станкулова чака бебе и вече позира гордо с наедряващото си коремче, пише столичен всекидневник. Само след месец-два синоптичката с математически ум ще излезе в майчинство, за да се наслади на най-великия момент от живота на всяка жена. \"Нямам право да коментирам това. Вие си правете изводите от думите ми.\" Това сподели майката на Никол Станкулова – Елена, като не отрече новината за щастливото събитие в семейството си. Самата Никол не желае да коментира ситуацията. От няколко месеца насам упорито се твърдеше, че моделката с диплома на математик чака наследник, но доскоро това не беше вярно. Самата Никол дори опроверга твърдението. С днешна дата бременността е факт. Според приближени до Никол новината за сватбата и бъдещото бебе на колежката й Деси Банова много развълнували Станкулова и тя решила, че времето да забременее и за нея е дошло. Противно на слуховете, Деси и Никол са близки и не е имало момент, когато двете да са скарани. \"Споделяха си, дори имаха планове едновременно да родят. И когато това се случи с Деси, колегите решиха, че на ред е Никол\", разказаха от нюзрума на Нова тв. С днешна дата красивата водеща продължава да информира зрителите за времето и по всичко личи, че е повече от щастлива. Синоптичката опитва все по-упорито да прикрива корема си и носи само голям размер дрехи. Въпреки широките туники и рокли феновете на лъчезарната брюнетка отдавна разобличиха тайната и в интернет форумите на телевизията вече залагат какъв ще е полът на бебето. В официалните профили на Никол тя публикува стари снимки, на които все още не личи заобленото й коремче. Но на една от последните то вече се вижда. В ефир обаче тя не може да се скрие, но усмивката й я издава. Очаква се Никол да слезе от екран чак в последните месеци от бременността си, тъй като работата не я затруднявала, а и самата тя е доста стриктна. \"Леко ми е, храня се нормално, нямам сутрешните проблеми, които съпътстват някои жени в този период. Единствено ми е нервно понякога, но е обяснимо\", споделила Станкулова с колежките си. В коридорите на телевизията близките на синоптичката вече шушукат кой ще заеме мястото й. Според колегите й Никол вече е към края на 5-ия, началото на 6-ия месец. Бейби бумът в екипа на синоптичките на „Нова“ е повод за доста шеги в коридорите на телевизията. След като стана ясно, че бебета очакват Деси Банова, Гери Малкоданска, а сега и Никол Станкулова, в нюзрума залагат коя ще е следващата. \"Остана и Нора Шопова да забременее и вече наистина няма да има кой да казва на хората прогнозата за времето\", майтапят се в „Нова“. Именно поради този факт дойде и мениджърското решение на шефове и редактори да сложат репортера Николай Василковски като водещ на времето. \"За него е сигурно, че няма да забременее\", бъзикали го колегите. От 18 юни Василковски се включва с алтернативен поглед в прогнозата и показва любопитни факти, които вълнуват зрителите. Сподели:", "date": "2018.07.07", "title": "ЩАСТИЕ! Още една синоптичка забременя - Никол Станкулова позира гордо с наедряващо коремче"}
{"url": "http://pik.bg/%D0%B1%D0%BE%D0%B3%D0%B0%D1%82%D0%B0%D1%88-%D0%BC%D0%B0%D1%80%D0%BA-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B2%D0%BB%D0%B5%D0%B7%D0%B5-%D0%B2-%D1%82%D0%BE%D0%BF-3-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0-news763834.html", "text": "Съоснователят на корпорацията Фейсбук Марк Зукърбърг вече е трети по богатство в света според новото подреждане в \"Индекса на милиардерите\" на агенция Блумбърг. Той изпревари заемащия до петък това място Уорън Бъфет, след като цената на акциите на Фейсбук се повиши с 2,4%. Зукърбърг изостава от първия и втория по богатство в света - съоснователя на Амазон Джеф Безос и съоснователя на Майкрософт Бил Гейтс. Богатството на 34-годишния Зукърбърг се изчислява на 81,6 милиарда долара. Имотното състояние на Джеф Безос е 142 милиарда долара, а на Бил Гейтс - 94,2 милиарда долара. Това е първият случай, когато челната тройка на свръхбогатите се заема от хора, придобили имуществото си от технологии. Индексът установява също, че технологичният бранш генерира пет милиард богатство, повече от всеки друг бранш, отбеляза Блумбърг. Сподели:", "date": "2018.07.07", "title": "БОГАТАШ! Марк Зукърбърг влезе в Топ 3 на милиардерите в света"}
{"url": "http://pik.bg/%D0%B2%D0%B8%D0%BF-%D0%BF%D1%80%D0%B8%D1%89%D0%B5%D0%B2%D0%BA%D0%B8-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D1%83%D0%B4%D0%B0%D1%80%D0%BD%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D1%82%D1%83%D0%BD%D0%B8%D0%BD%D0%B3-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D1%81%D0%BB%D0%B5%D0%B4-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81%D0%BD%D0%B8%D0%BC-news763860.html", "text": "Вече бившата синоптичка и настояща г-жа Плевнелиева, дава мило и драго, за да е с перфектна визия. Прясната булка започва да се тунингова, като най-първо поправи носа си, пише Хотарена. На снимката на Деси Банова за корицата на списание ясно се вижда, че предната част на обонятелния орган е стеснена и леко повдигната. Това изцяло променя визията на красавицата. Явно предишната месеста форма на носа не се е нравил на Деси. Близки до екс синоптичката споделят, че тя е готова на всичко, за да изглежда перфектна. Веднъж хванала златната кокошка, нямала намерение да я изпусне, заради някоя засукана и по-млада мацка. Преди време се заговори, че е започнала и процедури с т.нар „вампирски“ лифтинг, чрез който кожата на шията и лицето се подмладява с години. Банова се е подложила на ускорена терапия от последователни процедури в продължение на няколко месеца, за да изглежда перфектно за сватбата си с Плевнелиев. Koлeжĸитe й Гepи Maлĸoдaнcĸa и Hиĸoл Cтанкулова злобеели из ĸopидopитe нa Нова, че скоро бившата им колежка ще заприлича на плeймeйтĸa и манекенка в eднo. Сподели:", "date": "2018.07.07", "title": "ВИП ПРИЩЕВКИ! Деси Банова ударно започна с тунинг ремонтите след сватбата с Плевнелиев (СНИМКА)"}
{"url": "http://pik.bg/%D0%B3%D0%B0%D1%84-%D1%88%D0%B5%D1%84-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80-%D0%B8%D0%B7%D0%BB%D0%B8%D0%B7%D0%B0%D1%89-%D0%B2-%D0%BF%D0%B5%D0%BD%D1%81%D0%B8%D1%8F-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5-news763799.html", "text": "Излизането в пенсия на дългогодишния началник Сектор \"Дисциплина и вътрешен ред\" (СДВР) във Врачанския затвор Мария Генадиева предизвика нейното \"повишение\". За странната ситуация разкрива „Конкурент“. Според информацията, Генадиева  е била \"назначена\" за заместник-началник на мястото за лишаване от свобода. Реално врачанският затвор няма да остане без заместник-началник, тъй като такъв от години е Румен Вачев, който не смята да напуска. За мястото на Мария Генадиева ще бъде обявен конкурс. Но той ще е за шеф на Сектор \"Дисциплина и вътрешен ред\", коментираха източници от администрацията. Генадиева изкара повече от 20 години зад портала на пандиза, като в по-голямата част от тях беше психолог за лишените от свобода. Сподели:", "date": "2018.07.07", "title": "Гаф! Шеф във врачанския затвор, излизащ в пенсия получи повишение"}
{"url": "http://pik.bg/%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D1%80%D0%B0%D0%B7%D1%80%D0%B5%D1%88%D0%B8%D1%85%D0%B0-%D0%B7%D0%B0%D0%BA%D0%BE%D0%BD%D0%BD%D0%BE-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BA%D0%B0%D0%BD%D0%B0%D0%B1%D0%B8%D1%81-news763754.html", "text": "Правителството на Холандия разреши експериментално на десет общини да отглеждат законно канабис , предаде Франс прес. \"Кабинетът реши да се започне отглеждане на канабис, за да се оценят въздействията върху престъпността, сигурността, нарушенията на обществения ред и здравето \", се казва в изявление на правителството. През следващите четири години участващите в експеримента общини ще контролират производството на канабис и дистрибуцията му в кофи шоповете , където да се купува от клиенти. През 1976 г. Холандия декриминализира продажбата на малки количества канабис (под 5 грама), а з аконът разрешава на всеки гражданин да отглежда до пет стръка канабис з а лично ползване. Отглеждането и п родажбата на едро на марихуана обаче остават забранени, което кара около 600-те собственици на кофи шопове да се зареждат от организираната престъпност, за да покрият търсенето. Министрите на правосъдието Фердинанд Граперхаус и на медицинските грижи Бруно Бръйнс ще работят по прилагането на инициативата заедно с полицията, прокуратурата и други ведомства. Министрите ще трябва да вземат предвид и неотдавнашно изследване, в което се препоръчва участието на по-голям брой общини за постигане на меродавна научна основа за експеримента. \"Закон на тази тема ще бъде внесен в парламента\", се казва в изявлението на правителството. Сподели:", "date": "2018.07.07", "title": "В Холандия разрешиха законно отглеждане на канабис"}
{"url": "http://pik.bg/%D0%BA%D0%BE%D0%BF%D0%B0%D1%8F%D1%82-%D0%BD%D0%B0%D0%B4-100-%D1%82%D1%83%D0%BD%D0%B5%D0%BB%D0%B0-%D0%BA%D1%8A%D0%BC-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8%D1%82%D0%B5-%D0%B4%D0%B5%D1%86%D0%B0-%D0%B2-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B0%D1%82%D0%B0-%D0%BF%D0%B5%D1%89%D0%B5%D1%80%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-news763797.html", "text": "Спасители копаят над сто тунела в планината в Тайланд в опит да стигнат до 12-те деца от младежкия отбор по футбол и треньора им, които са блокирани в наводнена пещера, предаде АФП, цитирана от БНР. \"Някои от тунелите са дълбоки вече по над 400 метра, но все още не може да бъде открито местоположението им\", заяви ръководителят на спасителната мисия. От откриването на групата в понеделник вечерта са публикувани само два видеоклипа с тях. Младият мъж изглежда отслабнал и отпаднал духом и това породи бурни дебати в Тайланд за чувството му на вина, че е завел децата в пещера, която се наводнява в сезона на мусонните дъждове. Освен това, равнището на кислород в пещерата е спаднало, което пък поражда тревоги за здравето на децата. Спасителите публикуваха писма на момчетата до семействата им, в които те пишат на родителите си да не се притесняват и че имат сили - това са първите публични доказателства за живот в пещерата от вторник насам. Сподели:", "date": "2018.07.07", "title": "Копаят над 100 тунела към блокираните деца в наводнената пещера в Тайланд"}
{"url": "http://pik.bg/%D0%B4%D0%BC%D0%B8%D1%82%D1%80%D0%B8%D0%B9-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%89%D0%B5-%D0%B2%D0%BE%D0%B4%D0%B8-%D1%80%D1%83%D1%81%D0%BA%D0%B0%D1%82%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%B7%D0%B0-%D0%B8%D0%BD%D0%B0%D1%83%D0%B3%D1%83%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news763801.html", "text": "Министър-председателят на Русия  Дмитрий Медведев ще оглави делегацията на Москва за церемонията по встъпването в длъжност на президента на Турция Реджеп Ердоган, предава РИА Новости, цитирана от „Фокус“. Руската агенция се позовава на информация от пресслужбата на премиера на Русия. Ердоган ще положи клетва на 9 юли (понеделник). Това ще бъде първата му такава след преминаването на страната от парламентарна към президентска система на управление. След това се очаква той да обяви новия кабинет на страната. Церемонията ще се проведе в следобедните часове в сградата на парламента в Анкара. По-късно ще бъде организирана и втора в президентския комплекс, с която ще бъде отпразнуван преходът към новата система на управление. Сподели:", "date": "2018.07.07", "title": "Дмитрий Медведев ще води руската делегация за инаугурацията на турския президент"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BE%D0%BA%D1%80%D0%B0%D0%B4%D0%B5-%D0%BB%D0%B8-%D0%B5%D0%BC%D0%B8%D0%BB%D0%B8%D1%8F-%D0%B1%D0%B0%D0%BB%D0%B0%D0%B4%D0%B0%D1%82%D0%B0-%D0%BF%D0%BE%D1%81%D0%B2%D0%B5%D1%82%D0%B5%D0%BD%D0%B0-%D0%BD%D0%B0-%D0%B4%D0%BE%D0%B2%D0%B5%D0%B4%D0%B5%D0%BD%D0%B8%D1%8F-%D0%B9-%D1%81%D0%B8%D0%BD-%D1%84%D0%B5%D0%B4%D0%B8-%D0%B1%D0%B0%D1%88%D1%83%D1%80-%D0%B5%D1%82%D0%BE-%D1%8F-%D1%86%D1%8F%D0%BB%D0%B0%D1%82%D0%B0--news763631.html", "text": "Часове, след като Емилия пусна баладата \"Завинаги\", посветена на Феди Башур - сина на годеника й Жорж Башур, който загина в катастрофата на магистрала \"Тракия\", почитателите на балканските ритми обвиниха звездата в плагиатство. Естествено, намериха се меломани, които разпозната музиката на парчето. Истината е, че \"Завинаги\" е кавър на \"Сама и нервна\", песен на сръбкинята Мария Шерифович, издадена преди три години. Авторските права с Шерифович обаче са уредени черно на бяла и неоснователно Емилия е наричана крадла. \"И най-големият лаик знае, че вече законите на авторското право са изключително сурови и няма как изпълнител да направи чужда песен без уредени права. Съответно няма как песен без права да се появи и в официалния канал на телевизия \"Планета\". Освен това Емилия е доказан и достатъчно популярен изпълнител, как смятате, че ще си позволи да окраде когото и да било?! \"Новината\" е безпочвена и абсурдна. Живеем в 21 век, в който, както казах, законът за авторските права е категоричен, а не в 94-та, за да крадем песни. Едно време това наистина се правеше... \", коментира мениджърът на Емилия Светослав Кюркчийски и затвори темата. Според източници на ПИК и други певици на \"Пайнер\" са искали да откупят правата за парчето на Шерифович, но им е било отказано. Сподели:", "date": "2018.07.07", "title": "САМО В ПИК! Окраде ли Емилия баладата, посветена на доведения й син Феди Башур? Ето я цялата истина за скандала... (ВИДЕО)"}
{"url": "http://pik.bg/%D1%80%D0%B5%D0%BC%D0%BE%D0%BD%D1%82-%D0%B7%D0%B0%D1%82%D0%B2%D0%B0%D1%80%D1%8F-%D0%B1%D1%83%D0%BB-%D1%85%D1%80%D0%B8%D1%81%D1%82%D0%BE%D1%84%D0%BE%D1%80-%D0%BA%D0%BE%D0%BB%D1%83%D0%BC%D0%B1-%D0%B2-%D1%81%D0%BE%D1%84%D0%B8%D1%8F-%D0%B7%D0%B0-%D0%BC%D0%B5%D1%81%D0%B5%D1%86-news763832.html", "text": "От 8 юли бул. \"Христофор Колумб\" в столицата ще бъде затворен в отсечката между Източната тангента и ул. \"Продан Таракчиев\" заради ремонт. Настилката ще бъде подменена, ще бъдат изградени тротоари и осветление на стойност 1 милион лева. Това обясни заместник-кметът по транспорта на столицата Евгени Крусев, цитиран от \"Дарик\". Ремонтът ще отнеме месец, ще се извършва поетапно, а движението ще бъде спирано изцяло във всеки един от етапите. Като алтернативен маршрут се препоръчва Източната тангента, от там ще минават и колите на градския транспорт и с десен завой по ул. \"Мими Балканска\" ще продължават към терминалите на летището. След приключването на ремонта на бул. \"Христофор Колумб\" ще бъде затворен бул. \"Източна тангента\", който също ще бъде цялостно ремонтиран, а \"Колумб\" и бул. \"Брюксел\" ще поемат трафика. Сподели:", "date": "2018.07.07", "title": "Ремонт затваря бул. \"Христофор Колумб\" в София за месец"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BE%D0%BF%D0%B0%D1%81%D0%BD%D0%B8-%D0%BB%D0%B8-%D1%81%D0%B0-%D0%B2%D0%BE%D0%B4%D0%BD%D0%B8%D1%82%D0%B5-%D0%BF%D1%8A%D1%80%D0%B7%D0%B0%D0%BB%D0%BA%D0%B8-%D1%83-%D0%BD%D0%B0%D1%81-news763775.html", "text": "Изрядни ли са всички аквапаркове в страната? Поводът за засилените проверки у нас стана трагичният инцидент в турски курорт, където българче загина след удар в корема при спускане по водна пързалка. И не само – в този сезон контролът трябва да е по-сериозен. Необходими ли са още по-строги правила за водните пързалки и всякакви забавления в летните месеци? По документи актракционите трябва да са технически безопасни. А родители, търговци и спасители – с широко отворени очи. „Хората понякога сами казват, че документите не са толкова важни, но наличието на технически паспорти, на дневници за ремонти – това са абсолютно необходими реквизити, за да сме спокойни”, обясни пред Нова телевизия Димитър Маргаритов, председател на Комисията за защита на потребителите. Собствениците на водни пързалки у нас са задължени да осигурят поне един спасител, който да контролира спусканията. По морските паркове опашките по пързалките са дълги. Правилата са навсякъде, а табели дебнат отвсякъде. Но дали някой ги чете? „Малолетните до 14 години и непълнолетните до 18 години задължително да бъдат придружавани от възрастен – родител, роднина, попечител, който да полага грижа за тях. При нас няма как да влязат деца, ако няма кой да отговаря за тях”, категорична е Силвия Гогова, маркетинг мениджър в аквапарк. С пожелателен, но не и задължителен характер е децата да бъдат с вързани коси или с водни шапки, а от банските им да не стърчат връзки. Децата с ръст под 1.30 см не могат да се пускат по всички водни пързалки, за по-високите това е разрешено. Правилата са съобразени с дълбочината на басейните. Призивът към всички е – да се забавляваме разумно. А родителите да бъдат по-бдителни към децата си. „Няма как да сложим бавачка до всяко дете. Абсолютно обща е отговорността”, категоричен е Петър Костов – собственик на хидропарк. Сподели:", "date": "2018.07.07", "title": "СЛЕД ПОРЕДНАТА ТРАГЕДИЯ: Опасни ли са водните пързалки у нас"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%BF%D0%BE-%D0%BB%D0%B8%D0%BD%D0%B8%D1%8F-%E2%80%9E%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8%E2%80%9D-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news763805.html", "text": "Полицаи проведоха спецакция по линия „Наркотици” във Врачанско на  6 юли (петък), съобщава Булнюз. За времето между 20:30 и 21:30 часа е била проведена спецоперация по линия „Наркотици” на територията на районното управление в Роман, съобщиха от областната дирекция на МВР във Враца. Униформените служители претърсвали района за лица, притежаващи, използващи или разпространяващи наркотични вещества. Проверените лица били 6 на брой, а автомобилите – 3. Било констатирано само едно нарушение и бил издаден един акт. Сподели:", "date": "2018.07.07", "title": "Полицаи проведоха спецакция по линия „Наркотици” във Врачанско"}
{"url": "http://pik.bg/%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%B8-%D1%84%D0%B5%D0%BD%D0%BE%D0%B2%D0%B5-%D0%B7%D0%B0-%D0%BC%D0%B0%D0%BB%D0%BA%D0%BE-%D0%B4%D0%B0-%D0%BF%D0%BE%D0%B4%D0%BF%D0%B0%D0%BB%D1%8F%D1%82-%D0%BE%D1%81%D1%82%D1%80%D0%BE%D0%B2-%D0%B3%D0%B0%D0%BB%D0%B5%D1%88%D0%BD%D1%8F%D0%BA-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%81-%D1%84%D0%BE%D1%80%D0%BC%D0%B0%D1%82%D0%B0-%D1%81%D0%B8-%D0%BD%D0%B0-%D1%81%D1%8A-news763906.html", "text": "Хърватски футболни фенове замалко да подпалят остров Галешняк, известен с формата си на сърце. По призив във Фейсбук стотина души отишли с факли на необитаемия остров да изразят подкрепата си за отбора преди днешния четвъртфинал срещу Русия. Непредпазливостта довела до възникването на малък пожар, който бил бързо потушен от пожарникари, предава БТА. \"Невероятно, но факт - някой е поканил над сто души да държат запалени факли на острова, обрасъл с гора. В сезона на пожарите. Истински късмет е, че участниците в това събитие бяха евакуирани на време и никой не пострада\", се казва в съобщение на полицията. Сподели:", "date": "2018.07.07", "title": "Хърватски футболни фенове за малко да подпалят остров Галешняк, известен с формата си на сърце"}
{"url": "http://pik.bg/%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%B8%D0%BC%D0%B0-%D0%BE%D0%BA%D0%BE%D0%BB%D0%BE-%D1%87%D0%B5%D1%82%D0%B8%D1%80%D0%B8-%D1%85%D0%B8%D0%BB%D1%8F%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D0%BE%D1%82-%D0%BA%D0%BE%D0%B8%D1%82%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-news763838.html", "text": "Към настоящия момент в Босна и Херцеговина има около четири хиляди мигранти, повечето от които икономически. Това заяви директорът на Службата по въпросите за чужденците Слободан Улич и поясни, че 99% от тях са без документи за самоличност, предава \"Ал Джазира\" в балканската си редакция. Съгласно думите на Улич, над 90% от мигрантите търсят закрила, но са злоупотребили с получената закрила. \"В 99% от случаите те са без документи и са унищожили всички доказателства за това как са стигнали до Босна и Херцеговина, за да не може да бъдат върнати обратно в страната, от която са дошли“, увери Улич, цитиран от \"Фокус\". След това мигрантите кандидатстват за убежище и получават удостоверения за международна закрила, които им служат за свободно движение в Босна и Херцеговина. Страната обаче е използвана от тях единствено като транзитна зона на пътя им към Европа, изрази увереност Улич. Сподели:", "date": "2018.07.07", "title": "В Босна и Херцеговина има около четири хиляди мигранти, повечето от които икономически"}
{"url": "http://pik.bg/%D0%B8%D0%B7%D0%BF%D0%BB%D0%B0%D0%BA%D0%BD%D0%B5%D1%82%D0%B5-%D1%83%D1%81%D1%82%D0%B0%D1%82%D0%B0-%D1%81%D0%B8-%D1%81%D1%8A%D1%81-%D1%81%D1%83%D1%81%D0%B0%D0%BC%D0%B5%D0%BD%D0%BE-%D0%BC%D0%B0%D1%81%D0%BB%D0%BE-%D0%B5%D1%84%D0%B5%D0%BA%D1%82%D1%8A%D1%82-%D0%B5-%D0%BF%D0%BE%D1%80%D0%B0%D0%B7%D1%8F%D0%B2%D0%B0%D1%89-news763808.html", "text": "ори се с акнето, дерматита, екземата и други кожни проблеми; - Облекчава синузит, астма и бронхит; - Регулира менструалния цикъл; - Подобрява съня. Толкова много \"бонуси\" и всичко това благодарение на натуралното масло! Изплакнете устата си с топла, леко осолена вода и измийте зъбите. Ако смятате, че тялото ви е препълнено с токсини, може да се повторите 2-3 пъти на ден след хранене . Както виждате, нищо сложно. Холивудските актриси Гуинет Полтроу и Шейлин Уудли отдавна използват масла за детоксикация . Опитайте и вие! Запишете статията и я споделете с приятелите си и бъдете здрави! Състоянието на устната кухина ще ви разкаже много за вашето здраве. Слаби емайли на зъбите, кариес, бяло покритие на езика, възпалени венци, лош дъх - всичко това са предупреждения, че нещо в тялото не е в ред. Аюрведа е древна индийска система за природна и холистична медицина. Когато се преведе от Санскрит, Аюрведа означава “наука за живота”, която твърди, че в устата ни е място, където живеят милиарди микроби, вируси и гъбички. Те провокират кариесите, артрити, дерматити и подкопават имунната система. Растителното масло, от своя страна, действа като гъба: неутрализират и премахват токсините от тялото. - Подобрява метаболитните процеси; - Избелва зъбите, премахва плаката и възпалението на венците, освежава дъха; - Подобрява функцията на бъбреците и черния дроб; Любимите ни за тази процедура са нерафинираното кокосово и сусамово масло, съобщава \"За жената\". Те са 50%, съставени от лауринова киселина, мощен антисептик. Също така може да използвате и по-евтини аналози - слънчогледът и зехтина. Сподели:", "date": "2018.07.07", "title": "Изплакнете устата си със сусамено масло! Ефектът е поразяващ! "}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D0%B5%D1%89%D0%B0-%D0%BD%D0%BE%D0%B2-%D0%B5%D1%82%D0%B0%D0%BF-%D0%BD%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B7%D0%B0-%D1%82%D1%83%D1%80%D1%86%D0%B8%D1%8F-news763839.html", "text": "Президентът на Турция Реджеп Тайип Ердоган обеща в събота, че неговата инаугурация ще отвори нов етап на развитие за страната му, предава Sputnik, цитиран от \"Фокус\". „В понеделник, 9 юли, церемонията за инаугурацията на турския президент ще се проведе, след което държавата ще навлезе в нов етап на развитие. Ние ще издигнем страната си значително нагоре, разрешавайки структурните проблеми на нашата икономика и ще започнем от външния дефицит, инфлацията и високите лихви“, заяви Ердоган в изявление пред парламентарната група на управляващата Партия на справедливостта и развитието (ПСР). Сподели:", "date": "2018.07.07", "title": "Ердоган обеща нов етап на развитие за Турция"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%89%D0%B5-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BC%D0%B5%D1%81%D0%B5%D1%86-13-%D1%82%D0%BE%D0%BD%D0%B0-%D0%BC%D0%B5%D0%BD%D1%82%D0%B5-%D0%B0%D0%BB%D0%BA%D0%BE%D1%85%D0%BE%D0%BB-news763840.html", "text": "В хода на специализираната операция полицаите са установили 4 адреса, на които заралията е държал на склад 13 тона смесен с различни оцветители и ароматизатори спирт, имало множество празни бутилки с налепени на тях етикети за квалитетни питиета. Според запознати с хода на досъдебното производство Милен от няколко месеца снабдявал с менте-питиета кръчми в района на Старозагорско и съседни области. Само по чудо се разминало със случаи на отравяне, твърдят експертите , които вече проверяват при какви условия са „забърквани“ различните напитки. Редом с бидоните униформените откриха 120 кг нарязан тютюн и над 4 000 кутии папироси без бандерол. В продължение на един месец експерти ще изследват пробите, взети от намерените на различни места в Стара Загора 13 тона твърд алкохол, а собственикът им остава за 72 часа в ареста, съобщиха от прокуратурата в Града на липите. 38-годишният, непознат до сега на криминалистите Милен Г. беше задържан след оперативен сигнал на центъра на село Ракитница, от багажника на лекия му автомобил „Фолкваген“ бяха извадени десетина 20-литрови туби, пълни с различни по цвят и градус течности, пише \"Монитор\". Сподели:", "date": "2018.07.07", "title": "Експерти ще изследват месец 13 тона менте-алкохол"}
{"url": "http://pik.bg/%D1%82%D1%80%D0%B8-%D0%B6%D0%B5%D0%BD%D0%B8-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0%D1%85%D0%B0-%D1%81-%D1%80%D0%B5%D0%BD%D0%BE-%D0%B4%D0%BE-%D0%B0%D1%85%D0%B5%D0%BB%D0%BE%D0%B9-news763892.html", "text": "Лек автомобил \"Рено\" се размаза след брутален удар на пътя Бургас-Слънчев бряг. Инцидентът е станал малко преди 18:00 часа в района на разсадника, в посока Ахелой. В \"Рено\"-то са пътували три жени, уточнява \"Флагман\". Те са с леки травми, няма опасност за живота им. По информация на очевидци шофьорката е карала с висока скорост и загубила контрол над управлението. След катастрофата няколко коли са спрели да окажат помощ на младите жени. Преди минути на място са пристигнали и полицаи, за да установят причините за катастрофата. Към местопроизшествието пътува и медицински екип, който ще прегледа пострадалите. Заради ПТП-то в района се е образувало задръстване и шофирайте внимателно! Сподели:", "date": "2018.07.07", "title": "Три жени се размазаха с \"Рено\" до Ахелой"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D1%82%D0%BE%D0%BA-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news763796.html", "text": "В РУ-Роман на 6 юли (петък) в 12:05 часа е било получено съобщение от служители на електроразпределителна фирма, че при извършена проверка на потребител от село Каменно поле е било установено неправомерното му присъединяване към електроразпределителната мрежа, с което са създадени условия за непълно отчитане на потребената ел. енергия. По информация на РУС-Роман, цитирани от „Конкурент“, униформените установили, че неправомерно присъединяване е извършил Ц.Н. на  50 години живущ на същият адрес. По случая в РУ-Роман е образувано досъдебно производство. Сподели:", "date": "2018.07.07", "title": "Спипаха крадец на ток във врачанско село"}
{"url": "http://pik.bg/%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%80%D0%B0%D0%BC%D0%B0---%D1%80%D1%83%D1%81%D0%B8%D1%8F-%D0%BE%D1%82%D0%BF%D0%B0%D0%B4%D0%B0-%D1%81%D0%BB%D0%B5%D0%B4-%D0%B4%D1%83%D0%B7%D0%BF%D0%B8-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BB%D0%B8%D0%BA%D1%83%D0%B2%D0%B0-news763904.html", "text": "Хърватия победи Русия след дузпи в огромна драма на стадион \"Фишт\" в Сочи. 1:1 в редовното време, 2:2 след продълженията. А при дузпите 4:3 за \"шахматистите\". Балканците се класират за полуфиналите на Мондиала, където ще спорят с Англия. Много силен мач на Модрич, Лука може да се похвали и с огромен късмет при дузпите, където реализира с голяма доза шанс. В другия 1/2-финал ще играят Франция и Белгия. Черишев в 31-ата минута, от далечна дистанция, с левия крак реализира ювелирен гол - 1:0 за Русия. Уникално отиграване. Крамарич в 39-ата минута вкара с изстрел с глава, асистенция на Манджукич - 1:1. Равностойно представяне на двата тима до почивката. Перишич в 60-ата минута овладя топката в близост до вратата, последва финт, шут от много добра позиция, а кълбото се удари в дясната странична греда, мина по голлинията и не пожела да влети в мрежата. Натиск на \"шахматистите\" през второто полувреме, но без много голови положения, така след 90 минути игра резултатът бе 1:1. В 101-ата минута Вида с глава реализира за 2:1 за Хърватия. Малко преди това се заформи дискусионна ситуация в наказателното поле на \"шахматистите\", реферът обаче прецени, че няма дузпа за Русия. Фернандес в 115-ата минута с глава, след центриране, прати кълбото в десния ъгъл на мрежата - гол за \"Сборная\", асистенция на Дзагоев - 2:2. РЕШАВАЩИ ДУЗПИ! Смолов пропуска за Русия Брозович вкарва - 1:0 за Хърватия. Дзагоев бележи - 1:1. Ковачич, пропуска, спасяване на Акинфеев. Фернандес стреля в аут. Модрич вкарва - 2:1 за Хърватия, огромен късмет за халфа, топката се удари в гредата и влезе в мрежата. Игнашевич е точен за Русия - 2:2. Вида реализира - 3:2 за Хърватия. Кузяев вкарва за 3:3. Ракитич реализира за Хърватия - 4:3, \"шахматистите\" се класират за 1/2-финалите, където ще спорят с Англия. Домакините на форума играха много силно в 1/4-финала, но отпадат след драма при дузпите. 1. Акинфеев, 2. Фернандес, 3. Кутепов, 4. Сергей Игнашевич, 6. Черишев, 7. Кузяев, 11. Зобнин, 13. Кудряшов, 17. Головин, 19. Самедов, 22. Дзюба 23. Субашич, 2. Върсалко, 3. Стринич, 4. Перишич, 6. Ловрен, 7. Ракитич, 9. Крамарич, 10. Модрич, 11. Манджукич, 18. Ребич, 21. Вида Сподели:", "date": "2018.07.07", "title": "НА МОНДИАЛА! Огромна драма - Русия отпада след дузпи! Хърватия ликува"}
{"url": "http://pik.bg/%D1%88%D0%BE%D0%BA-%D0%BE%D1%82%D0%BA%D1%80%D0%B8%D1%85%D0%B0-%D0%BC%D1%8A%D1%80%D1%82%D1%8A%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D0%B5%D0%B2%D0%B5%D1%86-%D0%B2%D0%BB%D0%B0%D1%82%D0%BA%D0%BE-%D0%B8%D0%BB%D0%B8%D0%B5%D0%B2%D1%81%D0%BA%D0%B8-news763815.html", "text": "Известният македонски поп и рок изпълнител Влатко Илиевски бе открит мъртъв в неговия автомобил в столицата Скопие тази нощ, съобщава БГНЕС. 33-годишният Илиевски, който е роден в Скопие, представи родината си на Евровизия през 2011 година в Германия с песента \"Рускиня\". Музикалната си кариера започва през 2000-та година. Сред най-известните му хитове са \"С теб съм най-богат на света\", \"Прегърне ме\", \"Скитник\", \"Остави ме да умра при други\". Сподели:", "date": "2018.07.07", "title": "ШОК! Откриха мъртъв македонския певец Влатко Илиевски"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D0%BF%D0%BE%D1%80%D0%BE%D0%B9-%D1%83%D0%B4%D0%B0%D0%B2%D0%B8-%D0%B0%D0%BC-%E2%80%9C%D1%82%D1%80%D0%B0%D0%BA%D0%B8%D1%8F%E2%80%9C-%D0%B0%D1%83%D1%82%D0%BE%D0%B1%D0%B0%D0%BD%D1%8A%D1%82-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D1%80%D0%B5%D0%BA%D0%B0-%D0%B2%D0%B8%D0%B4%D0%B5%D0%BE-news763812.html", "text": "Само дни след проливните валежи, които наводниха Пловдив и региона, магистрала \"Тракия\" отново е атакувана от обилен дъжд. Към момента над аутобана се изливат огромни количества вода. Видимостта е много лоша, а масово шофьори отбиват или намалят до критичния минимум, съобщава \"Трафик Нюз\". Всички участници в движението трябват да бъдат особено бдителни, а при възможност да отменят пътуването си. Заради пороя към момента шосето е залято обилно с вода, която не може да се оттече, което прави опасността от аквапланинг голяма. Припомняме, че жълт код за обилни валежи и гръмотевици е в сила за Пловдив още 11 области, включително Пазарджик и София. Очакваните сумарни количества за денонощието ще са между 15 и 35 л/кв.м, на отделни места в планинската част на областта и повече. Ще има краткотрайни, временно интензивни валежи и гръмотевични бури, възможни са и градушки. Сподели:", "date": "2018.07.07", "title": "СТИХИЯ! Порой удави АМ “Тракия“! Аутобанът се превърна в река (ВИДЕО)"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-56-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%8F%D0%BF%D0%BE%D0%BD%D0%B8%D1%8F-news763816.html", "text": "Земетресение с магнитуд от 5.6 по скалата на Рихтер е било регистрирано в близост до най-големия японски остров – Хоншу, сочи справка на официалната интернет страница на Европейския средиземноморски сеизмологичен център (EMSC), цитиран от „Фокус“ Според информацията, епицентърът на труса е бил на 110 километра югоизточно от Кавасаки, с дълбочина от 62 километра под земната кора. Земетресението е регистрирано в 20:23 часа местно време. Няма издадено предупреждение за цунами. Трусът разлюля страната в момент на тежки наводнения. Сподели:", "date": "2018.07.07", "title": "Земетресение с магнитуд 5.6 по Рихтер бе регистрирано в Япония"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%B4-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%B1%D0%B0%D0%BD%D0%B4%D0%B0%D1%82%D0%B0-%D0%B2%D0%B7%D1%80%D0%B8%D0%B2%D0%B8%D0%BB%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B0-news763821.html", "text": "Пловдив е под полицейска блокада. Входно-изходните артерии на града са блокирани. Има полицейски екипи на почти всички големи кръстовища в града, пише Пловдив24.бг Органите на реда провеждат акция по издирването и залавянето на бандата, която тази сутрин разби и обра банкомат в ЖР \"Тракия\". Припомняме, че около 4.40 ч. тази сутрин на 112 и получен сигнал за взривен банкомат в жк Тракия. В момента се извършва оглед. Текат процесуално-следствени действия. Устройството, разбито тази нощ, се намира до пазара в \"Тракия\" до хлебозавода. Разследващи установят сумата, която е взета. Преглеждат се близки охранителни камери. Предполага се, че бандитите са задигнали около 200 бона. Сподели:", "date": "2018.07.07", "title": "ОТ ПОСЛЕДНИТЕ МИНУТИ! Пловдив под полицейска блокада! Издирват бандата, взривила банкомата"}
{"url": "http://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B7%D0%B0-%D0%BD%D0%BE%D0%B2%D0%B8%D1%8F-%D1%81%D0%B8-%D0%BF%D1%80%D0%BE%D0%B5%D0%BA%D1%82-%D1%80%D0%B0%D0%B1%D0%BE%D1%82%D1%8F-%D0%B2%D1%8A%D1%80%D1%85%D1%83-%D1%84%D0%B8%D0%BB%D0%BC-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-news763773.html", "text": "Той остана половин век във Франция. Върна се само веднъж в България, но доведе дъщеря си. Леа Тодоров на свой ред започна да търси роднините на именития си баща – световноизвестния философ и семиотик Цветан Тодоров. Тя има смесени корени – български и френски. У нас е за втори път и вече търси роднините на баща си – философа Цветан Тодоров, ренесансовата личност от световна величина, която ние, неговите сънародници много малко познаваме. „Мисля, че не само на мен, но и на всички приятели около нас, на всички хора, с които той се срещаше, на семейството, той предаде едни изключителни уроци по толерантност и хуманност. Но аз имах късмета, че всеки ден получавах тези уроци”, заяви Леа Тодоров пред сутрешния блок на БТВ. Преди четири години баща и дъщеря за първи път стъпиха в София. Тогава Тодоров също за първи път заговори за уроците, които той иска да научи. „Аз съм дошъл тук, за да науча от своите колеги какво те мислят, а не да им давам уроци. Ако им давах уроци, щях да стана като тези пратеници на ОССЕ в Косово, които обясняват какво е демокрацията на бедните албанци и сърби”, каза тогава Цветан Тодоров. Когато уличният натиск свали от власт правителството на Пламен Орешарски, философът Цветан Тодоров сложи образованието и еволюцията сред ценностите с голямо обществено значение. И като истински професор отвори път на бъдещето. „Наистина вярвам в тази традиционна ценност, каквато е образованието, възпитанието, защото тези врагове са се родили един ден, те значи могат и да умрат един ден,  не бива да се отчайваме”, заяви Цветан Тодоров. А неговата дъщеря Леа донесе у нас документален филм за алтернативните модели на образованието между двете световни войни, на който е съсценарист. Филмът „Революция в училище” откри петото издание на фестивала „Срещи на младото европейско кино”. В момента Леа Тодоров подготвя нов проект за баща си и България – за следите, които историята оставя като отпечатък върху индивидуалните съдби. „Имам намерение да напиша сценарий за един документален филм, посветен на българската памет, на паметта на една страна, където моят баща вече не може да се върне. Но когато бяхме тук преди 4 години, моят баща, беше щастлив, че вижда млади хора в България, които никога не са се сблъсквали с комунизма и са решени да преосмислят, да променят страната си”, посочи Леа Тодоров. „За мен беше учудващо да усетя, че баща ми не се чувства удобно в тази страна… Той се е отрекъл от България, развил се е във Франция като творец и сега, когато се върна след толкова много години, се чувстваше неудобно”, допълни тя. Леа е завършила политически науки, но професионално се насочва към словото и киното. Има опит като актриса, режисьор и сценарист. Автор е на два филма – „Спасяване на човечеството в работно време” и „Руска утопия”. Ще се върне у нас наесен, когато има намерение да издири роднините на именития си баща. Сподели:", "date": "2018.07.07", "title": "Дъщерята на Цветан Тодоров ексклузивно за новия си проект: Работя върху филм за българската памет"}
{"url": "http://pik.bg/%D0%BC%D1%8A%D0%B6-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%BB%D0%B5%D0%B4-%D0%B3%D0%BE%D0%BD%D0%BA%D0%B0-%D1%81-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9-news763774.html", "text": "Във връзка с план за провеждане на спецоперация, автопатрул на РУ-Козлодуй е  предприел спиране на лек автомобил \"Рено-Меган\" около 00:20 часа тази нощ, съобщава „Конкурент“. Водачът на колата не се е подчинил на подадения разбираем сигнал със стоп палка образец на МВР  и продължил посоката си на движение като ускорил скоростта си. Служителите от автопатрула предприемат проследяване на водача като същият е застигнат и спрян, при което водачът отново отказва да изпълни полицейско разпореждане и прави опит за осуетяване на проверката, като се държи грубо и арогантно, обиждайки служителите.Същият е бил и  във видимо нетрезво състояние. Водачът е приведен в РУ-Козлодуй където е установена самоличността на лицето и собствеността на лекият автомобил, а именно И.И. на 38 години от Козлодуй. Лицето е отказало да бъде изпробвано за употреба на алкохол с техническо средство, както и да даде кръв за лабораторен анализ и е задържан за срок до 24-часа в РУ-Козлодуй. На водачът са съставени актове и е образувана преписка Сподели:", "date": "2018.07.07", "title": "Мъж попадна в ареста след гонка с полицията в Козлодуй"}
{"url": "http://pik.bg/%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BC%D0%B8%D0%B3-21-%D0%BF%D0%B0%D0%B4%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%82%D0%B8%D0%B2%D0%B5%D0%BD-%D0%BF%D0%BE%D0%BB%D0%B5%D1%82-news763828.html", "text": "Самолет МиГ-21 е претърпял катастрофа днес по време на демонстративен полет в рамките на мероприятие по случай ден на отворените врати в румънската военновъздушна база Борча (в района на Кълъраш, Южна Румъния), съобщава ТАСС, като се позовава на Медиафакс. Самолетът е паднал в поле, недалеч от базата, и при удара в земята е експлодирал. По данни на представители на районния инспекторат за извънредни ситуации пилотът е успял да катапултира. В мероприятието в базата Борча участват няколко хиляди души. Сподели:", "date": "2018.07.07", "title": "Румънски МиГ-21 падна по време на демонстративен полет"}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2%D0%B0-%D0%BA%D0%BE%D1%80%D0%B8%D0%B4%D0%B0-%D0%BF%D0%B5%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B8%D0%BA%D0%BE%D0%B2%D0%B5%D1%82%D0%B5-%D0%B2-%D0%BF%D0%B0%D0%BC%D0%BF%D0%BB%D0%BE%D0%BD%D0%B0-news763803.html", "text": "Един човек е с прободна рана и още четирима с охлузвания след първото пускане на биковете на фестивала на Сан Фермин в Памплона, съобщиха световните информационни агенции. Дъжд намокри тесните калдъръмени улици точно преди да бъдат пуснати биковете и те бяха по-хлъзгави от обичайно. Фестивалът на Сан Фермин ще продължи до 14 юли. Освен с тичане пред биковете, той се слави с денонощни пиршества. Сподели:", "date": "2018.07.07", "title": "КЪРВАВА КОРИДА! Петима пострадаха при пускането на биковете в Памплона"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%82%D0%B5-%D0%B4%D1%8A%D0%B6%D0%B4%D0%BE%D0%B2%D0%B5-%D0%B2-%D1%8F%D0%BF%D0%BE%D0%BD%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-21-%D0%B4%D1%83%D1%88%D0%B8-news763771.html", "text": "Броят на загиналите в резултат на проливните дъждове в Япония достигна до 21 души, предава руската информационна агенция TACC, цитирана от „Фокус“. Агенцията уточнява, че съдбата на 47 души остава неизвестна. Спасители, подкрепяни от силите за самоотбрана на Япония, продължават операцията по издирването на изчезналите. В по-голямата част от Западна Япония преваляванията спряха, което облекчава работа им. Остават в сила обаче предупрежденията за опасност от свлачища. Японската метеорологична служба издаде предупреждения за бедствието, което се наблюдава веднъж на няколко десетилетия. Най-засегнатите са префектурите Киото, Хиого, Окаяма и Гифу. Десет души загинаха в префектура Хирошима, три в префектура Ехиме и по един в Окаяма, Киото, Хиого, Шига и Фукуока, заради тайфун, който връхлетя островната държава на 3 юли с проливни дъждове. Към настоящия момент не може бъде потвърдено местонахождението на най-малко 39 души, главно в префектурите Хирошима, Окаяма и Фукуока. Сподели:", "date": "2018.07.07", "title": "Броят на жертвите на проливните дъждове в Япония достигна 21 души"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%E2%80%9E%D0%BF%D0%B0%D1%80%D0%B8-%D1%81%D0%B5%D0%BD-%D0%B6%D0%B5%D1%80%D0%BC%D0%B5%D0%BD%E2%80%9C-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%B4%D0%B6%D0%B0%D0%BD%D0%BB%D1%83%D0%B8%D0%B4%D0%B6%D0%B8-%D0%B1%D1%83%D1%84%D0%BE%D0%BD-%D0%BA%D0%B0%D1%82%D0%BE-%D0%BD%D0%BE%D0%B2%D0%BE-%D0%BF%D0%BE%D0%BF%D1%8A%D0%BB%D0%BD%D0%B5%D0%BD%D0%B8%D0%B5-news763779.html", "text": "\"Пари Сен Жермен\" представи официално най-новото си попълнение - легендарния италиански вратар Джанлуиджи Буфон, съобщава сайтът на френския шампион, цитиран от БТВ. От френския шампион потвърдиха, че Буфон е подписал договор за една година с опция за още една. Ветеранът пристига на \"Парк де Пренс\" със свободен трансфер след 17 сезона с екипа на \"Ювентус\", където изигра 655 мача и спечели девет титли на Италия. \"За мен е огромна чест да подпиша с \"Пари Сен Жермен\". За първи път в кариерата си напускам Италия и ще играя в чужбина. Ще донеса в отбора моята енергия, опит и жажда за победи и се надявам да помогна да спечелим трофеи\", каза Буфон. Сподели:", "date": "2018.07.07", "title": "Официално! „Пари Сен Жермен“ представи легендата Джанлуиджи Буфон като ново попълнение"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%81%D0%B5%D0%BA%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D0%BB%D1%8F%D1%82%D0%BE%D1%82%D0%BE-news763597.html", "text": "Стига от другата страна сградата да не е много близо, може да пробвате това екстремно преживяване. Не че на леглото няма да ви е доста по-удобно, но защо да не пробвате нещо   различно, като това да правите секс на балкона. А и ако гледката е към морето, още по-добре. Почти всеки хотел разполага с фитнес зала, която може да използвате заедно. Възползвайте се от времето през деня, когато залата е най-обезлюдена и се отдайте на страстни удоволствия. Ако се притеснявате, че е твърде рисковано, може да се „скриете“ в съблекалните или под душа във фитнес залата. Горещо, лепкаво горещо. Високите температури и парата определено ще разпалят сексуалните мераци на половинката ти. Трябва обаче да сте свикнали с посещенията в сауна, за да не ви прилошее. Освен това възбудата и горещината не са за хора с високо кръвно. Уверете се, че ще сте сами и не стойте прекалено дълго в сауната. Дори да не сте приключили със започнатото, прекъснете и след това ще продължите. Лятото е периодът, в който доказваме на света, че сексът не се случва само в спалнята, на леглото, между четири стени. Секс може да правим, където и когато пожелаем, стига да ни стиска и да не смущаваме околните. Ето нашите секс предложения. Дали сте с ново завоевание или постоянен партньор, няма значение. Лятото и ваканцията са страхотен афродизиак, от който трябва да се възползваме. Щом усетим пясъка под краката, аромата на море и летните жеги, хормоните веднага забушуват и осъзнаваме, че е време за похотливи изживявания. И за да сме ви максимално полезни, ви предлагаме места, където трябва да правите секс още този сезон. Едва ли не сте пробвали досега. Сексът в морето е нещо различно и адски вълнуващо. Проблемът идва от факта, че усамотение е почти невъзможно да се постигне, поради факта, че все ще се намери някой наоколо, по което и да е време на денонощието. Ако обаче сте достатъчно дискретни, може да си доставите това удоволствие в открито море или в басейна на хотела, в който сте отседнали. Определено няма да забравите преживяването! Пясък, лунна светлина, романтика, море... Как да не се настроите романтично и похотливо. Изберете си някое диво място и се запасете с голяма хавлия или одеяло. Отидете там късно вечер и се отдайте на любовта си под звездите. Внимавайте с пясъка, защото ако попадне където не трябва, усещането не е никак приятно. Екстремно е, да. Само че и адски вълнуващо. Наемете си водно колело и отидете възможно най-навътре. От там нататък знаете какво да правите. Само че внимавайте да не сте много бурни и резки в движенията, за да не обърнете колелото или да не паднете от него. Не се притеснявайте, че някой ще ви види, защото от брега не се разбира какво става на водното колело. Това не е място, което може да ползвате за секс похождения само през отпуската, но пък тогава настроението ви е най-палаво и сте настроени за експерименти. Нощен клуб или ресторант, дойде ли ви желанието в този миг, защо да не се възползвате. Може да не е най-романтичното и хигиенично събитие в живота ви, но определено ще е едно от най-възбуждащите. Без задръжки и без комплекси, отдайте се на мига и изживейте вълнуващи секс моменти. Ако не по време на летния отпуск, кога иначе? Сподели:", "date": "2018.07.07", "title": "ГОРЕЩО! Секс предложения за лятото"}
{"url": "http://pik.bg/%D0%B1%D0%B0%D0%BD%D0%BA%D0%BE%D0%B2%D0%B8%D1%8F%D1%82-%D0%BA%D0%BB%D0%BE%D0%BD-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%80%D0%B0%D0%B7%D1%80%D1%83%D1%88%D0%B5%D0%BD-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2%D0%B0-news763829.html", "text": "Клонът на банка ДСК до пазара в пловдивския квартал \"Тракия“ е понесъл големи щети след взрива тази сутрин. Както ПИК вече съобщи, бандити атакуваха с бомба банкомата пред банката около 4:35 ч. сутринта. Сподели:", "date": "2018.07.07", "title": "Банковият клон в Пловдив разрушен след взрива"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D0%B2%D0%BB%D0%B0%D0%B4%D0%BE-%D0%B2%D1%83%D1%82%D0%BE%D0%B2-%D1%81-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%BD%D0%B0-%D0%BA%D1%83%D1%80%D1%88%D0%B5%D0%B2%D0%B5%D0%BB-%D0%B8-%D0%B3%D0%BE-%D1%81-news763712.html", "text": "Голямата любов на Косьо Самоковеца бързо забрави прочулия се из Френските Алпи с шампанското и \"Шушана\" Владимир Вутов, и улови на въдичката си далеч по-едра риба. От няколко дни татуираната красавица разпуска на частен остров в Тихия океан в компанията на новия си любим. Според близки до синеоката Красимирова, тя е на екзотичния остров заедно със състоятелен банкер от Испания. Домакин на екзотичната почивка на Цеци Красимирова е Дитрих Матешиц, един от основателите на фирмата за енергийни напитки \"Ред Бул\". Островът Лаукала на Фиджи, на който се намира синеоката манекенка, е собственост на австрийския милиардер, разкрива светското предаване на ПИК TV \"Жълтите новини\". Как Цеци и гаджето й се глезях на райското кътче, кой е политикът, с когото бившата жена на Веско Маринов сключи таен брак, в коя държава Деси Банова и Росен Плевнелиев плануват да отглеждат децата си? Тези и още звездни клюки, гледайте сега: Сподели:", "date": "2018.07.07", "title": "ЕКСКЛУЗИВНО В ПИК TV! Цеци Красимирова забрави Владо Вутов с шампанското на Куршевел и го смени със собственика на \"Ред Бул\""}
{"url": "http://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%83%D0%BF%D0%BA%D0%B0-%D1%81%D0%B5-%D0%BE%D1%82%D0%B2%D0%BE%D1%80%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%BE-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5-news763843.html", "text": "Огромна яма затрудни движението на столично кръстовище. Дупката се отвори на улиците „Цар Шишман” и „Иван Вазов”. Пътната настилка в района е била наскоро ремонтирана, предава Би Ти Ви. Пропадането е било причинено от авария в системата на „Топлофикация”. На мястото вече текат ремонтни дейности за запълване на дупката. Сподели:", "date": "2018.07.07", "title": "Огромна дупка се отвори на столично кръстовище"}
{"url": "http://pik.bg/%D0%B0%D0%BA%D1%86%D0%B8%D1%8F-%D0%B8%D0%B7%D0%B7%D0%B5%D1%85%D0%B0-%D1%86%D0%B8%D0%B3%D0%B0%D1%80%D0%B8-%D0%B1%D0%B5%D0%B7-%D0%B1%D0%B0%D0%BD%D0%B4%D0%B5%D1%80%D0%BE%D0%BB-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news763782.html", "text": "В Бяла Слатина на 6 юли (петък) около 11:30 часа е била извършена полицейска проверка в магазин за хранителни стоки, стопанисван от И.И. на 53 години от Бяла Слатина, за наличие на акцизни стоки, съобщава „Конкурент“, като се позовава на информация от РУ- Бяла Слатина В магазина са намерени и иззети 2 бр. кутии с цигари от по 20 къса всяка без Български акцизен бандерол. Образувана е преписка по описа на РУ- Бяла Слатина. Сподели:", "date": "2018.07.07", "title": "Акция! Иззеха цигари без бандерол от магазин в Бяла Слатина"}
{"url": "http://pik.bg/%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D1%85%D0%B0-%D0%BE%D1%81%D0%B5%D0%BC-%D0%B4%D1%83%D1%88%D0%B8-%D1%83%D1%87%D0%B0%D1%81%D1%82%D0%B2%D0%B0%D0%BB%D0%B8-%D0%B2-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D1%82%D0%B5%D1%85%D0%B5%D1%80%D0%B0%D0%BD-%D0%BF%D1%80%D0%B5%D0%B4%D0%B8-%D0%B3%D0%BE%D0%B4%D0%B8%D0%BD%D0%B0-news763784.html", "text": "Осем души бяха екзекутирани в Иран заради участието им в миналогодишната терористична атака в столицата Техеран, при която загинаха 17 души, предава CNN, цитирани от „Фокус“ Осъдените на смърт бяха арестувани след събитията от юни 2017 г., когато нападатели извършиха самоубийствени атентати в сградата на парламента на Иран и в мавзолея на почитания като основател на републиката Рухолах Хомейни. Осмината бяха осъдени на смърт през май, а присъдите им бяха изпълнени в събота, 7 юли, съобщиха местни медии. Телевизията припомня, че за атаката в Техеран отговорност поеха джихадистите от „Ислямска държава“. Сподели:", "date": "2018.07.07", "title": "Екзекутираха осем души, участвали в терористичната атака в Техеран преди година"}
{"url": "http://pik.bg/%D0%BF%D1%80%D0%B5%D0%B4%D0%B8-%E2%80%9E161%E2%80%9D-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B0%D0%BD%D0%B0-%D0%B1%D1%8A%D1%80%D0%BD%D0%B0%D0%B1%D0%B8%D1%87-news763772.html", "text": ", която се провежда днес в НДК. Преди началото на срещата на върха „16+1” Бойко Борисов разговаря с премиера на Сърбия Ана Бърнабич. Сподели:", "date": "2018.07.07", "title": "Преди „16+1” Борисов разговаря с премиера на Сърбия Ана Бърнабич"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%B4%D1%81-%D0%B8%D0%B7%D0%B1%D1%80%D0%B0-%D0%BD%D0%BE%D0%B2-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-news763853.html", "text": "Румен Христов беше избран за председател на СДС на извънредна национална конференция на партията. За него гласуваха 369 делегати. За Антон Койчев, гласовете си дадоха 322-ма души. Общо гласувалите са 719, като действителните бюлетини са 691, а недействителните 28, съобщава агенция \"Фокус\". Гласуването за нов лидер на СДС беше тайно и продължи над 2 часа. Кандидатите за председателското място бяха двама – лидерът на столичната организация д-р Антон Койчев и бившият депутат проф. Румен Христов. До извънредната конференция се стигна, след като преди два месеца бе поискана оставката на Божидар Лукарски. Сподели:", "date": "2018.07.07", "title": "ИЗВЪНРЕДНО! СДС избра нов председател"}
{"url": "http://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D0%BA%D1%83%D0%BB%D0%B8%D0%BD%D0%B0%D1%80%D0%B8-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%B1%D0%B0%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news763756.html", "text": "Десетки кулинариучастват в Празника на баницата, който се провежда за 18-а поредна година във врачанското село Баница, съобщава БНР. Кулинари от над 10 читалища от общините Враца, Мездра и Плевен показват какви баници са направили. \"Празникът е една много добра традиция, доста помага да се съхранят старите рецепти, да се въведат много нови рецепти. Все повече младите жени, дори момчета, приготвят съвсем нетрадиционни и оригинални баници\", коментират организаторите на фестивала. Най-ентусиазирани са майсторките от с. Баница. \"Голямо значение има ръката, как ще я пипнеш, как ще я измайсториш\", категорични са майсторките от селото. След дегустация професионални готвачи и технолози ще отличат най-вкусните баници в категориите \"Солена\" и \"Сладка\". Сподели:", "date": "2018.07.07", "title": "Десетки кулинари участват в Празник на баницата във Врачанско"}
{"url": "http://pik.bg/%D0%B5%D1%82%D0%BE-%D0%B7%D0%B0%D1%89%D0%BE-%D1%87%D0%B0%D1%81%D1%82-%D0%BE%D1%82-%D0%BF%D0%BE%D0%BA%D0%B0%D0%BD%D0%B5%D0%BD%D0%B8%D1%82%D0%B5-%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%B0%D0%BD%D0%B3%D0%BB%D0%B8%D1%8F-%D0%BE%D1%82%D1%81%D0%B2%D0%B8%D1%80%D0%B8%D1%85%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%BE%D1%82%D0%BE-news763731.html", "text": "Част от поканените на сватба в Англия решиха да пропуснат церемонията заради изрична забрана от страна на булката да се гледат мачове от Световното първенство по футбол, съобщава The Mirror. Според информацията, булката официално обявила сватбата си за „тържество без футбол“. Тя предупредила, че гостите няма да имат възможност да гледат мачове от Световното първенство. Освен това забранила използването на всякакви бомилни средства за следене на резултатите от мачовете. След забраната, част от гостите решили да си спестят сватбеното тържество, недоволни от табуто, анложено върфу футбола. Сподели:", "date": "2018.07.07", "title": "Ето защо част от поканените на сватба в Англия отсвириха тържеството"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D1%80%D0%B0%D1%81%D1%82%D0%B5-%D0%B6%D0%B5%D0%B3%D0%B8%D1%82%D0%B5-%D0%B2-%D0%BA%D0%B0%D0%BD%D0%B0%D0%B4%D0%B0-%D1%83%D0%B1%D0%B8%D1%85%D0%B0-50-%D0%B4%D1%83%D1%88%D0%B8-news763727.html", "text": "Най-малко 50 души починаха в източната канадска провинция Квебек от нетипичните горещини в региона от края на юни. Това съобщи здравният министър на провинцията Люси Шарлебуа. По-рано бе съобщено за 33 починали, като 28 от смъртните случаи за регистрирани в най-големия град Монреал, припомня вестник „Монреал газет“, цитиран от БГНЕС. Температурата в южната част на Квебек, а също в атлантическите райони на Канада, достигна до над 40 градуса. Сподели:", "date": "2018.07.07", "title": "УЖАСЪТ РАСТЕ! Жегите в Канада убиха 50 души"}
{"url": "http://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BB%D0%B8-%D0%BA%D1%8A%D1%86%D1%8F%D0%BD-%D1%89%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B8-news763777.html", "text": "Отварянето на пазара е ключово за развитието на китайската икономика и ще бъдем отворени към света в отношенията към чуждите инвеститори и чуждите продукти, които отговарят на нуждите на китайските потребители. Това каза председателят на Държавния съвет на Китай Ли Къцян по време на откриването на Седмата среща на ръководителите на правителствата на страните от Централна и Източна Европа и Китай – „16+1“ в София. „Ние ще бъдем още по-отворени за тяхното приветстване в китайския пазар, ще намаляваме митата за внос – категоричен бе Ли Къцян. - Отварянето на пазара е съществено за развитието на Китай и затова ние ще продължим с развитието в тази посока, ще се постараем да променим функцията на правителството, за да отговаря по-добре на пазарните условия. Трябва да се придържаме към правилата на пазара, за подобряване на взаимоотношенията на двете страни“. Премиерът на Китай заяви още, че държавата му  по всякакъв начин ще помагаме за възползването от възможностите и условията за растеж. „Насърчаваме по всякакъв начин глобалната свободна търговия, за да има устойчива търговия и растеж, които ще помагат за по-благодатно развитие на нашето сътрудничество – заяви още Ли Къцян. - Вярвам, че сътрудничеството ни ще бъде пример за мотивация, за развитието в ЕС и подобряването и развитието на взаимоотношенията между Китай и ЕС, което ще подпомогне за допълнителното развитие и в глобален мащаб“. Сподели:", "date": "2018.07.07", "title": "Китайският премиер Ли Къцян: Ще намаляваме митата за внос на пазара ни"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B7%D1%83%D0%B5%D0%BA%D0%B0-%D0%B7%D0%B0%D0%B6%D0%B8%D0%B2%D1%8F-%D0%B2-%D0%BF%D0%B0%D0%BB%D0%B0%D1%82-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news763762.html", "text": "Васил Василев – Зуека, жена му Ани и техният 4-годишен син Стефан са емигрирали на топло в Испания, научи „Ретро“. Комикът и второто му семейство от няколко седмици обитавали огромна луксозна къща в прочутия курорт Бенидорм, който е любимо кътче на звездите от Холивуд. Според запознати актьорът взел под наем вилата за няколко месеца, като имал намерение да прекара целия летен сезон по испанските плажове. Господарят на ефира и жена му подбрали мястото, защото смятали, че там няма толкова голям наплив от българи, както е в Гърция, и ще си почиват спокойно като нормални туристи, но сгрешили в преценката си. Оказало се, че в съседство до тях имало няколко нашенски семейства, които веднага ги забелязали и дори си позволявали да ги заговарят. За ВИП ваканцията си Зуека профукал целия си хонорар от последния сезон на „Като две капки вода“, който възлизал на 20 хиляди лева. С тях предплатил наема на имота, а остатъка запазил за покупки и храна. С половинката му и детето рядко излизали по заведения не защото им се свидели пари, а понеже предпочитали домашния уют и тихите вечери. Всеки ден актьорът можел да бъде забелязан в близкия супермаркет от веригата „Карфур“, където пълнел количката с продукти по списък. Макар да получавал непрекъснато покани за ангажименти на частно, Васил имал мяра и не бил готов да жертва времето, прекарано със семейството му, за няколко хилядарки отгоре. Точно на обратния принцип постъпил неговият сценичен партньор Димитър Рачков, който нямало да си отдели и седмица за почивка. В момента Митко обикалял страната с авторското си комедийно шоу, от което лапвал по 500 лева на минута. Комикът забавлява публиката със смешки и скечове в рамките на час и 40 минути срещу 80 лева за билет на човек. Отделно от това приел да бъде атракция на няколко сватби и кръщенета. Все пак актьорът щял да се потопи в родното море в дупките между участията си и за поредна година имал намерение да погостува на стари приятели в Слънчев бряг, както и в родния Бургас. Сподели:", "date": "2018.07.07", "title": "САМО В ПИК И \"РЕТРО\"! Зуека заживя в палат в Испания  "}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%B1%D1%81%D0%BF-%D0%BF%D1%80%D0%B0%D0%B2%D1%8F%D1%82-%D1%81%D0%B8-%D1%80%D0%B5%D0%BA%D0%BB%D0%B0%D0%BC%D0%B0-%D0%B8%D0%B7%D0%BC%D0%B8%D1%81%D0%BB%D1%8F%D0%B9%D0%BA%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4-news763763.html", "text": "Усилията, които премиерът Борисов полага със срещата в момента в София, е балансиране на търговията. Диалогът и съвместната работа с Китай. Въпросът е какво правим ние и как да се излезе от икономисечката война между САЩ и Китай. Искаме да запазим националните ни интерес. Така председателят на ГЕРБ Цветан Цветанов коментира пред сутрешния блок на БТВ  форума в София с участието на китайския премиер. „Като пример можем да посочим АЕЦ „Белене“ с потенциален инвеститор от Китай – заяви Цветан Цветанов. - Не приехме обаче позицията на БСП по този въпрос. Не искаме държавата да носи отговорност и да зъдължи следващи поколения да плащат за това, което се прави сега. ГЕРБ работи за защитаване на националните интереси. С Китай и с целия свят искаме да имаме диалог. Заради това и премиерът Борисов заяви, че България може да е домакин на това събитие, което се провежда в момента“. Цветан Цветанов взе отношение и по атаката от страна на БСП, че напоследък има напрежение между него и премиера Борисов. „От БСП имат притеснения за отношенията между мен и премиера, но като доказателство, че нямаме проблеми, веднага ще ви разкрия, че с премиера тази сутрин в 07:15 часа обсъждахме двамата какво ще се случва днес на Форума. Тандемът Борисов – Цветанов и ГЕРБ са най-голямата група и парламентарна партия и ще продължим да работим заедно. БСП използват това за напрежение, като кризисен пиар. Те не са партията отпреди една или две години. Има вътрешни негодувания. Ето, Жельо Бойчев напуска, за да прави бизнес. Значи има условия да се прави бизнес в страната. Това противоречи на обвиненията на Корнелия Нинова, че в момента у нас няма условия за такова нещо“. Лидерът на ГЕРБ коментира и дали има напрежение в управляващата коалиция в момента. „Мога да кажа, че като коалиция нямаме разминавания – категоричен бе Цветанов. - Има различни нюанси, което е нормално. Вижте в Германия – ХДС и ХСС. Имаха ключови различия, които преодоляха. Няма непреодолими различия. Има обаче различия и това е нормално“. Цветанов говори и за законопроекта за акциза на бездимните цигари и за обвиненията, че става дума за лобизъм. „Що се касае до бездимните цигарите, едва ли може да се говори за лобистки поправки, когато искаш да повишиш акциз, който да донесе повече приходи – каза Цветанов. - Може би не е имало детайлизиране в тези законодателни намерения, но всичко е изчистено. В Австрия например, 70 процента е този акциз. Сто процента е нереалистично. Очаквам акцизът на бездимните цигари да се увеличи с не повече от 50-60 процента.  Потреблението на тези цигари ще се увеличава и не мисля, че този акциз ще доведе до някаква рязка промяна в обратна посока“. Лидерът на ГЕРБ взе отношение и по темата за сигурността и за работата на вътрешния министър Валентин Радев. „Едва ли аз съм човекът, който може да дава оценки на министър Радев – каза Цветанов. -  Само ще посоча фактите от работата, която е свършена. Върнахме за последната година страната ни във втора група за трафика на хора. При БСП ни бяха понижили. Имам доверие на Валентин Радев и смятам, че отношенията ни са добри. БСП не дават алтернативни решения. Не може да се коментира, че държавата се оттегля от темата сигурност. Имаме доста бъдещи предизвикателства, върху които продължаваме да работим в този сектор“. Сподели:", "date": "2018.07.07", "title": "ГОРЕЩА ТЕМА! Цветан Цветанов изригна срещу БСП: Правят си реклама, измисляйки напрежение между мен и премиера Борисов"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%84%D0%BE%D1%80%D0%BC%D0%B0%D1%82%D1%8A%D1%82-%E2%80%9E161%E2%80%9C-%D1%86%D0%B5%D0%BB%D0%B8-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news763778.html", "text": "Форматът „16+1“ цели укрепването на Европа. Ние нямаме за цел да разделяме Общността, както се опасяват някои. Това заяви министър-председателят Бойко Борисов при откриването на бизнес форума, съпътстващ седмата Среща на държавните и правителствени ръководители на страните от Централна и Източна Европа и Китай, която тази година се провежда в София. По думите му днешната инициатива е полезна както за държавите-членки на ЕС, така и за западнобалканските страни. “Тези срещи ни помагат по-бързо да наваксаме изоставането си от старите страни членки на ЕС. На тях намираме финансиране за проекти, за които еврофондовете не достигат\", каза Борисов. Премиерът посочи, че българският приоритет за перспективата за региона остава в европейския дневен ред. „Имаме големи възможности. Западните Балканите не могат да се разглеждат отделно”, каза Борисов и посочи, че всеки един проект за свързаност засяга и държавите от Централна и Източна Европа. „Имаме рядък шанс. Китай гледа много положително на тези процеси и всяка страна има възможност да увеличи своя БВП, изграждайки своята транспортна, енергийна и дигитална инфраструктура“, заяви още Бойко Борисов. Той допълни още, че когато няколко страни се обединят около един проект реализацията му би могла да стане много по-лесна. „Ако Европа бъде ослабена, това ще бъде лоша новина за Китай. Нашата страна насърчава колективното финансиране на проекти и се надява да предложи конкурентни проекти при равни стартови условия, съобразно с европейските изисквания“. Това заяви по време на форума председателят на Държавния съвет на Китай Ли Къцян. Той подчерта, че вратата на “16+1” е отворена и за държави от ЕС и допълни, че китайската страна може да се възползва от българския опит и българските селскостопански продукти и да предложи свои индустриални продукти в страните от ЦИЕ. Ли Къцян акцентира, че за Китай е изключително важно отварянето на пазара в региона и ще работи за намаляването на митата за внос, за да се насърчи глобалната търговия. Министър-председателят Бойко Борисов приветства и участието на представители на Световната банка и Европейската инвестиционна банка на бизнес форума. В бизнес форума днес участие взимат и представители на 1500 компании от Китай и страните от Централна и Източна Европа. Сподели:", "date": "2018.07.07", "title": "Първо в ПИК TV! Премиерът Борисов: Форматът „16+1“ цели укрепването на Европа"}
{"url": "http://pik.bg/%E2%80%9E%D1%84%D1%80%D0%BE%D0%BD%D1%82%D0%B5%D0%BA%D1%81%E2%80%9C-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BD%D0%BE%D0%B2-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D0%BC%D0%B0%D1%80%D1%88%D1%80%D1%83%D1%82-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0-news763736.html", "text": "Ръководителят на европейската гранична агенция „Фронтекс“ Фабрис Лежери предупреди за възникването на нов мигрантски маршрут към Европа. „Ако ме попитате какво предизвиква най-голяма загриженост към момента, отговорът ми е Испания“, разяснява французинът в интервю за германския национален ежедневник Die Welt, цитирато от „Фокус“. През юни са регистрирани около шест хиляди незаконни мигранти, предприели опит да се прехвърлят в Европа от Африка през западната част на Средиземно море. „Ако броят им се увеличи, този маршрут ще стане основният“, предупреди Лежери, като същевременно разясни, че половината от тези мигранти са граждани на Мароко. Останалите са от държави от Западна Африка. Според ръководителя на „Фронтекс“, през следващите месеци маршрутът от Мароко до Европа ще се наложи като алтернативен път за мигрантите, опитващи се да се установят на територията на държавите от Европа. Поради тази причина Лежери подчерта, че подкрепя плановете за настаняването на мигранти в центрове в северната част на Африка. От изданието подчертават, че по данни на Международната организация по миграция (МОМ) в периода януари-юли се наблюдава спад на мигрантите и бежанците, предприемащи опити да достигнат Европа през Средиземно море. Броят им за първото полугодие е около 46,5 хил. мъже, жени и деца. През същия период на 2017 г. са регистрирани повече от 101 хил. души, прекосили Средиземноморието в посока Европа, докато от началото на януари до началото на юли 2016 г. броят им е бил най-малко 232 хил. мигранти и бежанци. Сподели:", "date": "2018.07.07", "title": "„Фронтекс“ предупреди за нов мигрантски маршрут към Европа"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%87%D0%B0%D1%81%D1%82-%D0%BE%D1%82-%D0%BE%D1%81%D0%BD%D0%BE%D0%B2%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D0%B7%D0%B0-%D1%83%D0%B8%D0%BA%D0%B5%D0%BD%D0%B4%D0%B0-news763735.html", "text": "Заради извършване на строително-ремонтни работи, днес и утре се затварят двете платна на бул. \"Шести септември\" в Пловдив – от кръстовището с ул. \"Владая“ до бул. \"Цариградско шосе\", съобщиха от общинско предприятие „Организация и контрол на транспорта“ в Пловдив, цитиран от Трафикнюз. Маршрутът на автобусите по автобусна линия № 26 от основния вътрешноградски транспорт се променя както следва: Посока: кв. \"Изгрев\" – кв. \"Христо Смирненски“: Автобусите  ще се движат по бул.  \"Цариградско шосе\" – спирка №133 – училище \"Стоян Белинов\" – спирка №134 –хотел \"Кендрос\", спирка №135 – траурен парк \"Централен\" 1, спирка №136 – траурен парк \"Централен\" 2, десен завой по бул. \"Източен\" – спирка №137 – бул. \"Източен\" /сервиз \"Румекс\"/, спирка №353 – бизнес център \"Микрон\", ляв завой по бул. \"Шести септември\" – спирка №138 – магазин \"Била 1\", и по маршрута , утвърден с общинската транспортна схема. В обратна посока: бул. \"Шести септември\" – спирка №121 – срещу училище \"Любен Каравелов\", десен завой по бул. \"Източен\" – спирка №122 – бул. \"Източен\" /запад/ – спирка №437 – бул. \"Източен\" /срещу \"Румекс\"/, ляв завой по бул. \"Княгиня Мария Луиза\" – спирка №123 – ТПК \"Марица\" – спирка №124 – \"Полиграфия\"АД, спирка №125 – срещу Хладилника, спирка №126 – бензиностанция \"Шел\", и по маршрута, утвърден с общинската транспортна схема. Сподели:", "date": "2018.07.07", "title": "Важно! Част от основен булевард в Пловдив затворен за уикенда"}
{"url": "http://pik.bg/%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%BE-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BA%D0%B0%D0%BD%D1%86%D0%B5%D1%80%D0%BE%D0%B3%D0%B5%D0%BD%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B0-%D0%BA%D1%80%D1%8A%D0%B2%D0%BD-news763760.html", "text": "Съставката валсартан е възможно да попадне в организма ни благодарение на голяма част от продуктите, които консумираме. Основно те са продукти, които се обработват, за да се повиши тяхната трайност като обработени меса, риби, съдържа се дори в някои сирена и алкохолни напитки. Важно е да се отбележи, че валсартанът е разрешен за използване от Агенцията по храните, и може да се разпознае като натриев нитрит върху опаковките на продуктите. Това обясни в студиото на „Събуди се” магистър-фармацевтът Стефан Минков. Изказването му идва по повод блокирането на продажбата на медикаменти, които съдържат валсартан, инициирано в петък от Изпълнителната агенция по лекарствата. Партидите са блокирани заради наличие на вероятно канцерогенни примеси в активното вещество. Тази съставка се съдържа в лекарства за високо кръвно, сърдечна недостатъчност и терапия след инфаркт. Ограничението важи за целия Европейски съюз. „Има поне три компании, които произвеждат продукти с абсолютно същия състав, и чиито продукти не са в списъка с блокираните продукти на Изпълнителната агенция по лекарствата”, каза още магистър-фармацевтът Стефан Минков. Той поясни, че смяната на лекарствата няма да оскъпи терапията на хората, които използват блокираните лекарства. „Добре е да се знае, че в съобщението, което посочва Изпълнителната агенция по лекарствата, се казва, че тази допълнителна съставка валсартан има потенциално канцерогенен ефект”, обясни още магистър-фармацевтът Стефан Минков. По думите му тези заключения се извеждат на база лабораторни изследвания с гризачи. Сподели:", "date": "2018.07.07", "title": "ИЗКЛЮЧИТЕЛНО ВАЖНО! Фармацевт с ексклузивна информация за канцерогенните лекарства за кръвно "}
{"url": "http://pik.bg/%D0%BF%D0%BE-%D0%BD%D0%B5%D0%B2%D0%BE%D0%BB%D1%8F-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D0%B2%D0%B5-%D0%BE%D1%80%D1%8F%D1%85%D0%BE%D0%B2%D1%81%D0%BA%D0%B8-%D1%81%D0%B5%D0%BB%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D1%81%D0%B0%D0%BC%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D1%8A%D1%82-%D0%B2-%D1%80%D0%B0%D0%B9%D0%BE%D0%BD%D0%B0-news763739.html", "text": "За втори път жители на оряховските села Горни и Долни Вадин ще запълват дупки със собствен труд и средства от дарения, съобщава БНР. Първия път те ремонтираха важна за района пътна отсечка от републиканската мрежа. След като от АПИ започнаха цялостен ремонт на маршрута, днес местните хора ще изкърпват пътната настилка в двете села. Тежкото състояние на второкласния път е от съществено значение за живота в двете оряховски села, което провокира жителите им сами да се справят с проблема. \"Излязохме за първи път през юни и закърпихме около километър дупки по отсечката Кръсточка - Вадините към границата с Крушовене. Акцията по събиране на средства продължи, тъй като имаше още желаещи да даряват\", обясни Анелия Спасова. Събрани бяха 5 500 лева, 300 чувала студен асфалт на стойност над 4 000 лева и тон трошен камък. Междувременно от АПИ започнаха чакания от десетилетия ремонт на пътя на стойност 30 000 лева. Това обаче, не отказа хората да продължат с ремонти на общинската пътна инфраструктура. \"Така че асфалта и средствата, които са вложени за материалите ще ги изразходим за запълване на душките в двете села\", уточни Спасова. Сподели:", "date": "2018.07.07", "title": "По неволя! Жители на две оряховски села за втори път сами ремонтират път в района"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%B3%D0%B0%D1%81%D1%82%D0%B0%D1%80%D0%B1%D0%B0%D0%B9%D1%82%D0%B5%D1%80%D0%B8%D1%82%D0%B5-%D1%81%D0%BF%D0%B8%D1%80%D0%B0%D1%82-%D1%80%D0%B5%D0%BC%D0%BE%D0%BD%D1%82%D0%B8-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-news763737.html", "text": "Тунелите на „Витиня” и „Ечемишка” ще останат частично затворени и в летните месеци, съобщи регионалният министър Николай Нанков. Ремонтите по автомагистрала „Тракия” ще бъдат преустановени през лятото, но не и тези по „Хемус”, тъй като част от тях са неотложни. Общо около 500 километра второкласни и третокласни пътища ще се ремонтират и през летните месеци, но по думите на Нанков трафикът в този период по тях не е толкова висок. През уикендите и празничните дни отново ще бъде ограничено и движението на тежкотоварни камиони. \"По автомагистрала \"Хемус\" в участъка между Шумен и Варна също ще текат ремонтни дейности още пет дена. Тях ги стартирахме преди 20 дни. След пет дни приключваме 12-киломтровия участък, така че от автомагистралите по републиканската пътна мрежа остават тези участъци\", посочи Николай Нанков, цитиран от Дарик. От тази седмица се очаква и повишаване значително на трафика с около 30% във връзка със започването на придвижване на гастербайтерите от Западна Европа към Република Турция. Затова преустановихме всички ремонтни дейности по автомагистрала \"Тракия\", посочи министърът. Общо около 500 км. второкласни и третокласни пътища ще бъдат ремонтирани и през следващите месеци, но те не са толкова натоварени и през тях интензивността на движението през летните месеци специално не е толкова висок, каза още регионалният министър. Сподели:", "date": "2018.07.07", "title": "ЗАРАДИ ГАСТАРБАЙТЕРИТЕ: Спират ремонти по пътищата"}
{"url": "http://pik.bg/%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%BE-%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8%D1%82%D0%B5-%D0%B2-%D0%BF%D0%B5%D1%89%D0%B5%D1%80%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-%D0%B4%D0%B5%D1%86%D0%B0-%D0%BF%D0%BE%D0%BC%D0%BE%D0%BB%D0%B8-%D0%B7%D0%B0-%D0%BF%D1%80%D0%BE%D1%88%D0%BA%D0%B0-news763740.html", "text": "Футболният треньор, който придружава 12-те деца, блокирани в наводнена пещера в Тайланд , предаде чрез водолаз и писмо с молба за прошка до родителите на момчетата, предадоха Франс прес и ДПА. \"В момента всички деца са добре. Спасителите се грижат добре за тях. Б лагодаря за цялата морална подкрепа, моля за прошка всички родители\", пише 25-годишният треньор Екапол Чантавон в писмото, което публикуваха спасителите. От откриването на децата и треньора им в понеделник вечерта са публикувани само два видеоклипа с тях, а опит за инсталиране на телефонен кабел за връзка с тях бе неуспешен. Днес обаче спасителите публикуваха писма на децата до семействата им , които са първите публични доказателства за живот от вторник. \"Не се тревожете, тате и мамо, станаха две седмици откакто заминах, но ще се върна да ви помагам в магазина\", пише Екарат, подписал се с прякора си Бев. Родителите му имат малка бакалия. \"Ако изляза, моля ви заведете ме да хапна муу крата\", тайландско ястие със свинско на скара и зеленчуци, пише Пифат, подписвайки се с прякора си Ник. Вчера бивш водолаз от тайландските ВМС загина при операция за доставка на храна на младежите . Смъртта му повдига въпроса доколко е възможно безопасно изкарване на децата и треньора им от наводнената пещера, където те са блокирани от 14 дни. Много от децата, които са на възраст от 11 до 16 години, не знаят да плуват и никое не се е занимавало с водолазно гмуркане, което допълнително усложнява спасителната операция. В момента са нужни 11 часа на опитен водолаз да направи отиване и връщане до мястото, където са децата и треньорът им - шест часа на отиване и пет на връщане с помощта на течението. Маршрутът е дълъг няколко километра с трудни преходи под студена и мътна вода, с препятствия като тесни подводни участъци, скали и други отломки. В някои части видимостта е нулева. Спасителите обмислят пробиване на дупка с дължина 600 метра в горната част на пещерата и изваждане на децата и треньора им с хеликоптер, но този вариант все още се проучва. Американският предприемач Илон Мъск вчера съобщи, че изпраща инженери от две от фирмите си в Тайланд да помогнат при евентуално пробиване на проход. Сподели:", "date": "2018.07.07", "title": "ПОКЪРТИТЕЛНО! Треньорът на блокираните в пещера в Тайланд деца помоли за прошка"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BA%D1%80%D1%8A%D0%B3%D0%BE%D0%B2%D0%BE%D1%82%D0%BE-%D0%BD%D0%B0-%D0%B2%D1%85%D0%BE%D0%B4%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-news763785.html", "text": "Катастрофа блокира и без това натовареното кръгово кръстовище на входа на Бургас откъм АМ „Тракия“, съобщава Бургасинфо. Според информацията, инцидентът е между мотор и лека кола и е в платното от ж.к. „Изгрев“ към кръговото. На място са екипи на полицията. Няма нанесени сериозни щети, но движението е блокирано. Очевидци съобщават пред изданието и за катастрофи на пътя между Слънчев бряг и Поморие, както и в района на Пода към Созопол, образували са се колони автомобили. Снимка: Бургасинфо.ком Сподели:", "date": "2018.07.07", "title": "ИЗВЪНРЕДНО! Катастрофа блокира кръговото на входа на Бургас!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D1%81%D0%BF-%D0%BF%D0%BE%D0%B4%D0%B0%D0%B4%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%BB%D0%B8%D1%86%D0%B5%D0%BD%D0%B7-%D0%B7%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D1%81%D0%B8-%D0%B5%D1%82%D0%BE-%D0%BA%D0%BE%D0%B9-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%87%D0%B5%D1%80-news763770.html", "text": "БСП стартира процедура за издаване на лиценз за телевизия. Соцпартията подаде документи за регистрация на дружество, което ще се казва БЪЛГАРСКА СВОБОДНА МЕДИЯ. В рамките на месец дружеството трябва да направи втората стъпка и да подаде необходимите документи за получаване на лиценз от СЕМ за собствен телевизионен канал. Управител на дружеството е българският  журналист, политик и общественик Любомир Коларов. Той е бил главен редактор в БНТ, награждаван нееднократно за журналистическата си дейност и обществена ангажираност. Кавалер на ордена „Кирил и Методий“. Процедурата по регистрация стартира, съгласно решение на НС на БСП от 10.06.2018 година, което възложи документите да бъдат подадени през настоящия месец юли. Сподели:", "date": "2018.07.07", "title": "Извънредно в ПИК! БСП подаде документи за лиценз за телевизията си! Ето кой ще управлява червената кабеларка "}
{"url": "http://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B0%D1%8F-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BB-%D0%BC%D0%BB%D0%B0%D0%B4%D0%B5%D0%B6-%D0%B2-%D0%BD%D0%B0%D0%BD%D1%82-%D0%B2-%D0%BD%D0%B5%D0%BF%D1%80%D0%B5%D0%B4%D1%83%D0%BC%D0%B8%D1%88%D0%BB%D0%B5%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-news763744.html", "text": "Полицаят, който във вторник вечерта застреля младеж при проверка на документи в западния френски град Нант, е обвинен в непредумишлено убийство и поставен под съдебен контрол, съобщи адвокатът му, цитиран от „Франс Прес“ и БТВ. Полицаят \"е с повдигнато обвинение в нанасяне на телесна повреда, довела до непредумишлен смъртен изход\" разясни адвокат Лоран-Франк Лиенар. По-рано полицаят призна, че е стрелял по непредпазливост, а не при самозащита. След смъртта на 22-годишния Абубакар Фофана избухнаха безредици в някои проблемни квартали на Нант, които се повтарят всяка нощ. Разрушени бяха редица сгради и търговски обекти и са опожарени десетки коли. Според прокурора на Нант инцидентът, довел до смъртта на Фофана, е преминал в три етапа. Първо полицейската проверка, продължила 10-15 минути, когато Фофана дава фалшива самоличност, а полицаите му казват да паркира колата си и да ги последва в полицейското управление. Вторият етап настъпва, когато Фофана се опитва да избяга на заден ход, при което минава в опасна близост до полицай, до когото е имало две деца. Полицаят се е хвърлил встрани и е дръпнал със себе си момиченце, което е можело да бъде блъснато от колата. Тогава Фофана се блъска в паркирала кола. Накрая, след този сблъсък, шофьорът отново се опитва да избяга на заден ход. Тогава полицаят стреля по Фофана. Служителят на реда съобщи, че \"всъщност се пресегнал и се опитал да хване волана, за да спре колата. Тогава, при последвалото по думите му сборичкване, бил неволно произведен изстрел и шофьорът бил смъртоносно прострелян\", заяви прокурорът на Нант. Фофана бил прострелян във врата и починал по-късно в болница. Срещу Абубакар Фофана има издадена заповед за задържане за кражби като член на организирана престъпна групировка, укриване на крадени вещи и принадлежност към престъпна организация. \"Трябва да престанат безредиците, които разтърсват града от три дни, за да бъдат уважени оправданите очаквания на семейството на Фофана да се установят точните обстоятелства около смъртта му\", заяви прокурорът на Нант. Вътрешният министър Жерар Колон увери, че правителството ще направи всичко за успокояване на обстановката. Сподели:", "date": "2018.07.07", "title": "Обвиниха полицая, застрелял младеж в Нант, в непредумишлено убийство"}
{"url": "http://pik.bg/%D1%85%D0%B8%D1%82%D1%80%D1%83%D1%88%D0%B0-%D0%BF%D1%80%D0%B5%D0%B4%D1%81%D0%B2%D0%B0%D1%82%D0%B1%D0%B5%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B8%D0%B7%D0%BF%D0%BB%D1%8E-%D0%BA%D0%B0%D0%BC%D1%8A%D1%87%D0%B5%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%B0%D0%BA-%D0%B5-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%B3%D1%83%D1%89-news763716.html", "text": "Светлана Гущерова опроверга всеобщото мнение, че всички плеймейтки са готованки и не подхават нищо в кухнята. Блондинката, която миналата неделя сключи граждански брак с Християн Гущеров, разкри какви усилия е положила, за да спечели бизнесмена. \"Всичките ми близки приятели знаят, че съм много добра домакиня. Почти спечелих Християн с една баница. А го спечелих окончателно с мусака\", призна госпожа Гущерова по време на гостуването си в \"Мармалад\". Плеймейтката е прочута със своята баница. Дори преди време, когато светското предаване на ПИК TV \"Жълтите новини\" гостува в дома й, тя набърза спретна традиционния за страната ни тестен даликатес. Пред Радост Драганова и Иво Аръков половинката на Гущеров призна и за свой грях като дете. Светлана е пристрастена към сладкото и шоколада и до днес, а като малка родителите й я ограничавали. \"Веднъж толкова ми се ядеше сладко, че се наложи да открадна от дъвчащите бонбони, ягода и портокал, на чичо ми във Варна\", припомни си Гущерова. Идната седмица ще бъде и сватбата на младото семейство. Сподели:", "date": "2018.07.07", "title": "ХИТРУША! ПРЕДСВАТБЕНА ИЗПОВЕД: Светлана изплю камъчето: няма да повярвате как е спечелила Гущеров..."}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-%D0%BD%D0%B0-7-%D1%8E%D0%BB%D0%B8---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-news763719.html", "text": "Поставете начало на събиране на нова и полезна информация. Възможно е запознанство, което ще прерасне в сериозни делови отношения и може да доведе до съдружие в бизнеса ви. Деловите разговори са успешни, ако си наложите спокойствие, не проявявате агресия и не се стремите да налагате мнението си. Денят позволява да обмислите предстоящо ново начало, което отдавна планирате. То е нов обрат в живота ви и поемане в нова посока, която ще ви издигне на нов връх. Не бъдете прибързани в желанието си да се покачите на върха на професионалната стълбица, защото ще си спечелите подигравките и омразата на колегите си, ако решите да провеждате разговорите в този ден. Ще постигнете всички свои цели. Скоро ще получите висока оценка за възможностите си. Професионалните ви задължения изискват да сте максимално концентрирани и организирани. Обмислете най-краткия път за разрешаването на важни проблеми на работното място и коригирайте своите грешки. Независимо от неприятностите с вашите роднини, които ви изнервят, обмислете как да подобрите финансовото си състояние и да стабилизирате живота си. Не проявявайте наивност. Трудностите на работното ви място, са преодолими с търпение и упоритост. Неизвестно защо не се чувствате в хармония със себе си и с хората от обкръжението си. Поставете началото на нови занимания, които отдавна подготвяте, а и сте уверени в успеха си. Не пропускайте да се обогатите с нова полезна информация. Действията ви получават висока оценка. Не взимайте прибързани решения за промени и съхранете постигнатото. Импулсивните действия ви вредят. Заемете се със спешни задачи на работното си място. Ако нямате знанията, по-добре не се съгласявайте, за да избегнете финансови загуби и унизителните иронични забележки. От сутринта очаквайте недоразумения, с ваши колеги, които имат претенции към вашите приходи. Не се поддавайте на техните провокации. Поставете началото на нови занимания. Днес сте устремени към стабилност и имате възможност да потърсите нови възможности за печалба. Служебните задачи отхвърляте с лекота. Неприятностите ще ви заобикалят. Неприятели ще се опитат да ви злепоставят. Не обръщайте внимание. Ще научите за промени на работното място, които са неочаквани за вас, но ви носят полза и не бива да им се противопоставяте. Нямате повод за притеснения. Задължителен е анализът на собствените грешки и пропуски, за да избегнете бъдещи затруднения. Предпазвайте се от рисковани начинания. Увеличават заплата ви, а материалните успехи ще ви главозамаят. Не си струва заради приходи от отдавна положен труд да допускате грешки на работното място, които ще ви донесат загуби. Не бързайте да харчите и не обмисляйте инвестиции. Преценете добре възможностите си и не ги надхвърляйте, за да не се провалите. Денят е благоприятен за поставяне на ново начало, свързано с материалното ви състояние, ако не сте зависими от други хора. Всички импулсивни начинания са обречени на неуспех. Използвайте добре своите професионални шансове, за да ви предложат повишение или по-добра позиция на работното място. Струва ви се, че проблемите, които са възникнали във връзка с новите ви задачи, ще ви провалят, но повод за притеснение не съществува. Липсата на активност ви вреди. Прекалено напрегнати сте и емоцията ви пречи. Ако преодолеете напрежението и не се изпокарате с колегите си, успехът е с вас. Не давайте израз на желанието си да блеснете с успехите си. На вашето работно място веднага се захванете с нови задачи. Подредете ги по важност и след това направете крачката към тяхното изпълнение. Не разчитайте на подкрепата на вашите колеги. Прибързаността е забранена. Сподели:", "date": "2018.07.07", "title": "САМО В ПИК! Какво очаква всяка зодия на 7 юли - хороскопът на топ астроложката Алена"}
{"url": "http://pik.bg/%D1%81%D0%B0%D0%BC%D0%BE-%D0%B4%D0%B2%D0%B5-%D1%81%D0%B0-%D1%84%D1%83%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%89%D0%B8%D1%82%D0%B5-%D0%BA%D0%B8%D0%BD%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-news763623.html", "text": "Само две са функциониращите кина на територията на област Благоевград. Това съобщи за началникът на отдел „Статистически изследвания“ - Благоевград Емилия Илиева. \"През 2017 година в сравнение с предходната година прожекциите в кината намалят с 18.5% и достигат до 3 163. Посещенията на зрители през 2017 година в сравнение с 2016 година също намаляват с 1.5% и достигат до 106 хиляди“, каза още Илиева. Тя добави, че са били прожектирани 194 филма, които според националността им се разпределят както следва: 12 български, 36 европейски, 144 от САЩ и 2 от други страни. Илиева допълни, че през 2017 година броят на радиооператорите – 7 радиа и радио мрежи от Област Благоевград са излъчили – 51.4 хил. часа радиопредавания, което е с 0.1% повече в сравнение с 2016 година, предава още \"Фокус\". +На територията на областта функционират 4 регистрирани и лицензирани телевизионни оператора, а излъчените програми са с обща продължителност 19.8 хил. часа като в сравнение с предходната година те намаляват с 25.0%“, заяви Илиева. Сподели:", "date": "2018.07.07", "title": "Само две са функциониращите кина в Благоевградско"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BA%D0%BE%D0%B2-%D0%B7%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D0%B1%D1%81%D0%BF-%D0%BD%D0%B8%D0%BD%D0%BE%D0%B2%D0%B0-%D0%B4%D0%B0-%D1%81%D0%B8-%D1%85%D0%BE%D0%B4%D0%B8-%D1%81%D0%BC%D0%B5%D1%88%D0%BD%D0%BE-%D0%B5-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2-%D0%B4%D0%B0--news763764.html", "text": "„Очевидно е, че актуалното ръководство на БСП не може да овладее процесите на разпад в партията, не може да предложи смислена политика на опозиционна алтернатива. Доказателства има предостатъчно. Несериозно и карикатурно е, ако щете, зам.-председателят в Изпълнителното бюро Стефан Данилов да е ангажиран с медийната политика и изяви. Това неминуемо предполага провеждането на висш форум, на който да се търси смяната на председателя Корнелия Нинова”. Така бившият лидер на БСП Михаил Миков разкритикува пред \"Ретро\" партията заради неуспешния вот на недоверие, както и за скандалите около напускането на парламентарната група на зам.-председателя ѝ Жельо Бойчев, а също и от коалиционния земеделски водач Спас Панчев. Миков нахока парламентарната група на БСП заради липсата на решения, които да бъдат предложени в областта на образованието и здравеопазването. Той не вижда и промяна в обществените нагласи, която да доведе до възможност за предсрочни избори с различни резултати от сегашните: \"Виждате, че включително и ДПС, които гласуваха срещу правителството, говорят по-скоро за преконфигуриране, за изваждане на патриотичната компонента, а не съществена промяна на обществените нагласи. Не че няма обективни предпоставки за това\", заяви Миков. Сподели:", "date": "2018.07.07", "title": "ГОРЕЩО В ПИК И \"РЕТРО\"! Миков за войната в БСП: Нинова да си ходи, смешно е Стефан Данаилов да отговаря за медийната политика"}
{"url": "http://pik.bg/%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BD%D0%B0-%D0%B1%D0%B5%D0%B1%D0%B5-news763592.html", "text": "Персонализираният подарък е знак за внимание, грижа и винаги се харесва на майките, защото имат нещо, което да им остане за спомен, когато детето порасне. Обикновено това може да е одеалце или спален комплект, на който са изписани имената и рождената дата на бебето. Другият вариант е украса за детската стая с името на детето или комплект за количката. Ръчно изработените играчки също са сред фаворитите за първи подарък на бебе. Освен че са изработени от съобразени с възрастта на детето материали, те са по-цветни и оригинални. Може да е плетено мече, пачуърк зайче или тиха книжка, с която детето да си играе по-късно. Дрешките са най-практичният и може би най-често срещаният подарък за бебе, но тук трябва да сте по-внимателни. Съобразявайте месеците и килограмите на бебето. Вместо комплект от блузка и долнище по-добре купете отделно двете части, защото така дори едната да е голяма, ще може да се носи от бебето на по-късен етап. Лигавниците и детските чорапки никога не са излишни. Музикалните играчки са любими на най-малките, но не са толкова обичани от родителите им. Разгледайте играчката и вижте дали има копче за изключване или степен за намаляване на звука. Музикален инструмент, пееща книжка, говорещо кученце - разнообразието е голямо. Независимо дали става дума за ръчно изработен или за готов албум, това е оригинален и полезен подарък. В него родителите могат да вписват важни моменти от развитието на детето - първа усмивка, първа лъжичка с бебешко пюре, първо море и т.н. Отстрани се прилагат снимки и лични бележки. Напоследък фотосесиите при малките деца са на почит, затова може да подарите ваучер за един незабравим спомен. Ако става дума за сесия на новородено, помнете, че бебето трябва да е на не повече от месец и малко, така че съобразете датите на ваучера. Канени сте да се запознаете за пръв път с бебето на ваша приятелка, но си нямате идея какво да подарите. Ето няколко идеи какво да подарите на бебе, така че подаръкът да е оригинален, полезен и да се хареса на всички. Сподели:", "date": "2018.07.07", "title": "Какво да подарите на бебе?"}
{"url": "http://pik.bg/%D0%B2-%D0%B3%D1%8A%D1%80%D1%86%D0%B8%D1%8F-%D0%B2%D0%B5%D1%87%D0%B5-%D0%B5-%D0%BF%D0%BE-%D1%81%D0%BA%D1%8A%D0%BF%D0%BE-%D0%BE%D1%82-%D0%B8%D1%82%D0%B0%D0%BB%D0%B8%D1%8F-%D0%B8-%D0%B8%D1%81%D0%BF%D0%B0%D0%BD%D0%B8%D1%8F-news763685.html", "text": "Цените на хотелите в двата най-популярни гръцки острова - Миконос и Санторини, се покачват, като повечето гърци вече не могат да си ги позволят, пише \"Български новини\". Цените на гръцките хотели са се увеличили значително през предходната година, най-вече заради увеличението на данъците. Сега цените в Санторини и Миконос са най-скъпите в Средиземно море, особено в сравнение с Испания и Италия. През май цените на почивките на Миконос, Санторини, Ибиса и Сардиния показаха увеличение във всички категории. По-високите цени обаче се прилагат към гръцките дестинации. В категориите от 1-4 звездни хотели цените в Гърция са по-високи, като Санторини е на върха на цените в категория 5 звезди. Ето какво показват сравненията в петзвездните хотели - нощувката в Санторини е 413 евро (480 долара) (в сравнение с 374 евро през май 2017 г.) Ибиса € 325 (в сравнение с € 292 през май 2017) Миконос € 303 (в сравнение с € 257 през май 2017 г.) Сардиния € 274 (неналични цени за 2017). В категорията с четири звезди цената за резервация за Санторини достигна € 249 при € 226 през май 2017 г. в Ибиза - € 159 и в Сардиния - € 142. В Миконос цената е била 160 евро, а през май 2017 г. е 130 евро. В категорията от три звезди цената на резервацията за Санторини и Миконос се коригира до 108 евро, в Ибиза - 91 евро, а в Сардиния – 79 евро. В категорията 1-2 звезди цената за резервация за Миконос е 81 евро, а за Санторини – 86 евро. В Ибиза той е 71 евро, а в Сардиния – 63 евро. Сподели:", "date": "2018.07.07", "title": "В Гърция вече е по-скъпо от Италия и Испания"}
{"url": "http://pik.bg/%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%BC%D1%83%D0%B7%D0%B5%D1%8F-%D0%BD%D0%B0-%D1%81%D0%BE%D0%BB%D1%82%D0%B0-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D0%BF%D0%BE%D1%81%D0%B5%D1%89%D0%B0%D0%B2%D0%B0%D1%82-%D0%B3%D0%BE-%D0%BF%D0%BE-5-%D1%85%D0%B8%D0%BB-%D1%82%D1%83%D1%80%D0%B8%D1%81%D1%82%D0%B8-news763671.html", "text": "Между 5 хиляди и 6 хиляди души преминават месечно през единствения в Източна Европа музей на солта край Поморие. Соленото езеро, на което е разположен, пази историята и технологиите за добив на сол отпреди 2500 години и дава възможност за извличане на лиманна кал и поморийска луга, съобщава БНТ. Музеят има собствени открити солници и до ден днешен тук се добива сол по много древна и уникална - така наречената анхиалска, технология. \"Това, което е характерно за нашата технология, се отлагат вредните замърсители като калциевите соли или гипса, които биха придали един горчив вкус на солта, ако водата бъде директно изпарена. Солта излиза в сравнително чист вид и понякога няма нужда и от измиване“, каза пред камерата на националната телевизия уредникът на музея Елена Йорданова. На вкус поморийската сол е мека, естественото ѝ съдържание на йод е нестабилно, затова се йодира допълнително. Това я прави по-полезна от хималайската, черната и други видове сол, толкова модни в съвременната кулинария. Лугата пък е остатъчен продукт от производството. \"Това е една жълтокафява течност, гъста като моторно масло, на пипане мазна. Става въпрос за така наречената магнезиева течност, защото чрез нея се лекуват и профилактират различни заболявания – ставни, мускулни, на вегетативната нервна система“, поясни уредникът в Музея на солта Илия Кусев. Интересът към медицинските качества на солните продукти преживява истинско възраждане, затова и такава гледка – на плътно покрити със солена езерна кал хора, е обичайна край морето. Специалистите обаче напомнят, че дори приложена външно, солта силно дехидратира организма и самолечението е опасно, особено за децата и за възрастните със сърдечни проблеми и високо кръвно налягане. Сподели:", "date": "2018.07.07", "title": "Сериозен интерес към Музея на солта в Поморие, посещават го по 5 хил. туристи"}
{"url": "http://pik.bg/%D1%85%D0%BE%D1%80%D1%81%D1%82-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news763696.html", "text": "Der Spiegel, цитиран от \"Фокус\". Председателят на Християнсоциалния съюз (ХСС) и федерален министър на вътрешните работи на Германия Хорст Зеехофер отново заплаши с предприемането на мерки на местно ниво за защита на германската граница в Бавария, съобщава водещото издание Зеехофер предупреди „сестринския“ Християндемократически съюз (ХДС) на канцлера Ангела Меркел, че спорът за политиката в областта на убежището може отново да бъде разпален, ако се окаже, че постигнатият в началото на седмицата компромис между двете партии не сработи по подходящия начин. „Не би била добра стратегия да се заложи на липсата на двустранни споразумния. След това ще бъдем принудени да действаме директно на границата. Така всичко ще започне отначало“, подчерта пред изданието лидерът на ХСС. Двете „сестрински“ партии се споразумяха в понеделник да създадат т.нар. транзитни центрове на германско-австрийската граница, в които да бъдат настанявани бежанци и евентуално – връщани обратно към страните от ЕС, в които са регистрирани първоначално. В четвъртък вечерта Съюзът (ХДС/ХСС) най-накрая се договори и с ГСДП. Въпреки че терминът „транзитни центрове\" вече не се появява, все още се говори за „транзитните процедури\", при които кандидатите за убежище преминават в съществуващите съоръжения на Федералната полиция или в транзитната зона на летището край Мюнхен. За тази цел, както вече беше договорено между ХДС и ХСС, ще бъдат постигнати двустранни споразумения с Австрия и Италия. Засега обаче и двете страни отхвърлят идеята. Канцлерът Ангела Меркел (ХДС) заяви, че ОТ министъра на вътрешните работи зависи тези споразумения да бъдат договорени. Сподели:", "date": "2018.07.07", "title": "Хорст Зеехофер отново заплаши с регионални мерки за защита на германската граница"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BC%D0%B5%D0%B4%D0%B8%D1%8F-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BE%D1%87%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9-news763691.html", "text": "USA Today, цитиран от \"Фокус\". Държавният глава на САЩ Доналд Тръмп започна търговска война с Китай, най-важния търговски партньор на страната – и в Пекин отговориха с ответен удар, пише американският вестник Китайското правителство заяви в петък, че „незабавно\" ще отговори на увеличаването на тарифите за внос в САЩ. От Министерството на външните работи в Пекин обявиха, че въвеждат реципрочни мерки, които влизат в сила веднага. Други подробности не бяха разкрити. Пекин преди това загатнал, че Китай ще предприеме „необходима контраатака\", която ще засегне американския внос на соя и автомобили в страната. Митата на САЩ са насочени главно към индустриалните китайски стоки и някои електронни компоненти. Дългият списък със стоки от азиатската страна, купувани от американците - като телевизори, принтери и перални машини, бе преразгледан през юни, припомнят от редакцията. Тръмп не е доволен от големия търговски дефицит на САЩ с Китай и настоява, че Пекин е използвал несправедливи тактики, като е изисквал от американските компании да предадат технология в замяна на достъп до китайския пазар. Пекин отхвърли категорично обвиненията. Но много анализатори и икономисти все пак вярват, че новите тарифи на САЩ са контрапродуктивни и ще навредят главно на един конкретен сегмент от обществото: потребителите. „Решението за налагане на тарифи върху китайски стоки ще навреди на американските потребители и бизнеса, без да се обръща внимание на дискриминационните и системни китайски търговски практики и политики\", коментира Джош Калмър, изпълнителен вицепрезидент в Съвета на за информационни технологии. „Тревожно е, че администрацията на Тръмп продължава да предполага, че налагането на тарифи ще убеди Китай да разреши сложни търговски проблеми и ще бъде безотговорно да омаловажи влиянието им върху американските работници и фирми\", допълва експертът. Маартен-Ян Баккум, стратег в Investment Partners, предупреди, че „протекционистките мерки от една страна могат потенциално да излязат извън контрол, което води до повече ответни мерки от страна на повече страни, от страна на китайския (нововъзникващ пазар)“. През 2017 г. САЩ имат рекорден търговски дефицит с Китай в размер на 375 млрд. долара според данните на Bloomberg. Пекин е най-големият търговски партньор на Вашингтон, следван от Канада и Мексико. 28-членният политически блок на Европейския съюз е най-големият търговски партньор на САЩ, представляващ повече от 1,1 трлн. долара стоки и услуги през 2016 г., според официални данни от съответните компетентни органи. Тръмп вече усложни отношенията със съюзниците по отношение на търговията чрез увеличаване на вносните мита върху стоманата, алуминия и автомобилите от Европа, Канада, Мексико и Япония. В китайския „Държавен вестник“ администрацията на Тръмп бе обвинена в действия в стил „банда глупаци“, и бе предупредена, че Белият дом рискува да навреди на световната икономика, ако не преосмисли действията си. „Не трябва да има съмнения относно решимостта на Пекин\", написа вестникът. Китайското министерство на търговията алармира, че Тръмп е започнал „най-голямата търговска война в историята\". Белият дом все още не е коментирал мерките на Китай, въпреки че Уилиам Зарит, председател на Американската търговска камара в Китай, призова в изявление и на двете страни да договорят споразумение. „В търговската война няма победители\", категоричен бе Зарит. Сподели:", "date": "2018.07.07", "title": "Американска медия: Доналд Тръмп започна търговска война с Китай"}
{"url": "http://pik.bg/%D0%BD%D0%B5%D0%B2%D0%BE%D0%BB%D0%B8-%D0%BF%D0%BE%D0%B4-%D1%86%D0%B0%D1%80%D0%B5%D0%B2%D0%B5%D1%86-%D0%B1%D0%BE%D0%BB%D1%8F%D1%80%D0%B8-%D1%81%D0%B5-%D0%B6%D0%B0%D0%BB%D0%B2%D0%B0%D1%82-%D0%BE%D1%82-%D0%B1%D0%B5%D0%B7%D0%B2%D0%BE%D0%B4%D0%B8%D0%B5-news763681.html", "text": "Около 500 търновци, живеещи в най-високата част на квартал \"Картала\" се жалват на местната община от липсата на питейна вода. В продължение на по няколко дни семействата нямат вода, а когато най-после тя потече, заради липсата на достатъчно налягане, скоро отново спира. В района има помпена станция, която обаче досега не е пускана в експлоатация. Необходими са около 200 хил. лв.реконструкция, за поставяне на тръби и нови помпи и за решаване на проблема, пише \"Монитор\". От местната община са се заели с разрешаване на въпроса като ще се търсят начини за осигуряване на необходимото финансиране. Сподели:", "date": "2018.07.07", "title": "Неволи под Царевец: Боляри се жалват от безводие"}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%BA%D0%BE%D1%86-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BF%D1%80%D0%B5%D0%B4-%D1%81%D1%8A%D0%B4%D0%B0-news763694.html", "text": "Бившият управител на Комплексния онкологичен център в Пловдив д-р Красимир Вальов застава на подсъдимата скамейка заради прескъпа апаратура. През август 2016 г. е проведена процедура по Закона за обществените поръчки за доставка, монтаж и въвеждане в експлоатация на 32-срезов компютърен томограф с прогнозна цена 950 000 лева без ДДС. Избрана е фирма \"Меркурий комерсиал\" ООД, която доставила апаратурата за 898 000 лева без ДДС. Според прокуратурата, на \"КОЦ-Пловдив\" ЕООД са нанесени значителни щети в размер на 405 190.92 лв., като тази сума се явява разликата между стойността на томографа по договора и реалната пазарна стойност на доставения компютърен томограф. Престъплението е в особено големи размери, представляващо особено тежък случай. Наказанието е лишаване от свобода от 3 до 10 години. Делото е насрочено в разпоредително заседание. Ще се гледа на 10 юли от 9 ч. от състав на Окръжния съд с председател съдия Станислава Бозева. Сподели:", "date": "2018.07.07", "title": "Бившият шеф на КОЦ Пловдив се изправя пред съда"}
{"url": "http://pik.bg/%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%BD%D0%B0%D0%BF%D0%B8%D1%80%D0%B0%D1%82-%D0%B4%D0%B0-%D1%83%D1%87%D0%B0%D1%82-%D0%B7%D0%B0-%D1%82%D1%80%D0%B5%D0%BD%D1%8C%D0%BE%D1%80%D0%B8-%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-news763632.html", "text": "Педагогика на обучението по физическо възпитание се оказа една от най-желаните и атрактивни специалности тази година във Великотърновския университет. Досега по държавна поръчка вече са записани 64 кандидати, предстои към тя да се присъединят още поне 40. Така заедно с приетите платено обучение броят на студентите само в тази специалност ще достигне 150. Завършилите я ще могат да се реализират като учители по физическо и треньори на спортисти, предава \"Монитор\". От ръководството на ВТУ „Св. св. Кирил и Методий” обявиха още, че 58-годишен мъж е подал документи и вече е записан в специалността Културен туризъм, редовна форма на обучение. Красимир Дердов от Созопол е подал документи и за общежитие, където ще дели легло и ще купонясва с доста по-младите от него колеги, на които спокойно може да бъде и дядо. От ръководството на ВТУ казаха, че в началото на учебната година ще бъде проведена специална среща със студента, на която ще му бъдат предложени някои академични и финансови преференции. Във Великотърновския университет вече е обявено първото класиране по специалности и факултети, като записването на приетите студенти ще бъде от 9 до 11 юли. Местата по държавна поръчка са заети на 93 процента. От Бюрото за кандидатстудентска информация, реклама и прием коментират, че тази година сякаш ще забравят какво е това „няма студенти“. Възвръща се интересът към хуманитарните и учителските специалности, в които от десетилетия е силата на университета във Велико Търново, съобщават от ВУЗ-а. Сподели:", "date": "2018.07.07", "title": "Мераклии напират да учат за треньори на спортисти"}
{"url": "http://pik.bg/%D0%B2%D0%B0%D0%B4%D0%B5%D1%82%D0%B5-%D1%87%D0%B0%D0%B4%D1%8A%D1%80%D0%B8%D1%82%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D1%80%D0%B0%D0%B7%D0%B2%D0%B0%D0%BB%D1%8F-%D0%B7%D0%B0-%D1%83%D0%B8%D0%BA%D0%B5%D0%BD%D0%B4%D0%B0-%D0%B6%D1%8A%D0%BB%D1%82-%D0%BA%D0%BE%D0%B4-%D0%B2-12-%D0%BE%D0%B1%D0%BB%D0%B0%D1%81%D1%82%D0%B8-%D1%89%D0%B5-%D0%B2%D0%B0%D0%BB%D0%B8-%D0%BC%D0%BD%D0%BE%D0%B3%D0%BE-%D0%BA%D0%B0%D1%80%D1%82%D0%B0-news763718.html", "text": "Днес още преди обед над Западна България, а след обяд и над Централна ще се развива мощна купесто-дъждовна облачност. На много места ще паднат краткотрайни валежи, придружени с гръмотевични бури и усилвания на вятъра. Ще има условия за градушки, предупреждават от НИМХ БАН. Атмосферното налягане е близко до средното за юли и слабо ще се понижи. През нощта над по-голямата част от страната беше предимно ясно и почти тихо. Над западните райони имаше купесто-дъждовна облачност, краткотрайни превалявания и гръмотевична дейност. В Рило-Родопската област и на места в Предбалкана явленията ще са интензивни, валежите – значителни. Над източните райони ще бъде предимно слънчево. Максимални температури между 27° и 32°, в западните райони – малко по-ниски. Над Черноморието ще бъде предимно слънчево. Ще духа слаб северен вятър. Максимални температури на въздуха: 27°-28°. Температурата на морската вода е 24°-25°. Вълнението на морето ще бъде 1-2 бала. Над планините ще се развива мощна купесто-дъждовна облачност. На много места ще има краткотрайни, временно интензивни валежи, придружени с гръмотевични бури и усилвания на вятъра. Максимална температура на височина 1200 метра около 20°, на 2000 метра – около 13°. В 12 области в страната е обявен жълт код за обилни валежи и гръмотевични бури. Областите, за които важи жълтата степен са: Смолян, Благоевград, Пазарджик, Пловдив, Ловеч, София-област, София-град, Перник, Кюстендил, Видин, Монтана и Враца. Сподели:", "date": "2018.07.07", "title": "ВАДЕТЕ ЧАДЪРИТЕ! Времето се разваля за уикенда! Жълт код в 12 области, ще вали много (КАРТА)"}
{"url": "http://pik.bg/%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%B8-%D1%80%D0%B0%D0%B9%D0%BE%D0%BD%D1%8A%D1%82-%D0%BF%D1%80%D0%B5%D0%B4-%D0%B5%D0%BA%D0%BE%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news763662.html", "text": "Авария в Пречиствателната станция за отпадни води на Кърджали заплашва града и региона от сериозни екологични последици. Заради техническа повреда три от шестте ускорители не работят. Собственик на съоръжението е Община Кърджали, а от две години и половина за експлоатацията му отговаря ВиК. При обилни валежи и високи входни нива на водата, станцията функционира само с един биобасейн и всеки момент може напълно да излезе от строя, алармират от ВиК, предава БГНЕС. Нееднократно бил поставян въпросът пред местната власт, но до момента решение на проблема няма, обясняват от дружеството. Оборудването е произведено от немската фирма, която твърди, че гаранционният срок на машините е изтекъл и ускорителите могат да бъдат подменени срещу заплащане. Операторът обаче не разполага с такива ресурси. Цената на един ускорител е 60 000 лева. Областният управител се надява на бързо решение на проблема, което да предотврати сериозни екологични проблеми. Сподели:", "date": "2018.07.07", "title": "Кърджали и районът пред екокатастрофа"}
{"url": "http://pik.bg/%D0%B2-%D0%BD%D0%B0%D0%BD%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8%D1%82%D0%B5-%D1%81%D0%BB%D0%B5%D0%B4-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D1%81%D1%82%D1%80%D0%B5%D0%BB%D0%B1%D0%B0-%D1%81%D1%80%D0%B5%D1%89%D1%83-%D0%BC%D0%BB%D0%B0%D0%B4%D0%B5%D0%B6-news763733.html", "text": "Във френския град Нант продължават безредиците, избухнали след фатална полицейска атака срещу младеж, съобщава германският национален ежедневник Die Frankfurter Allgemeine Zeitung, цитиран от „Фокус“. И в нощта срещу събота бе съобщено за палежи на автомобили. Правоохранителните органи са се намесили, за да разгонят група, извършила серия палежи, използвайки бутилки със запалителна течност. Съобщава се, че полицията е употребила сълзотворен газ. През последните три нощи в Нант се стигна до поредица от сблъсъци със силите за сигурност, припомня изданието. Сподели:", "date": "2018.07.07", "title": "В Нант продължават безредиците след полицейска стрелба срещу младеж"}
{"url": "http://pik.bg/%D0%BF%D0%BE%D1%81%D1%82%D1%80%D0%BE%D0%B8%D1%85%D0%B0-%D1%81%D1%86%D0%B5%D0%BD%D0%B0-%D0%B7%D0%B0-350-%D0%B0%D1%80%D1%82%D0%B8%D1%81%D1%82%D0%B8-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news763641.html", "text": "Сцена, която ще побере близо 350 артисти и оркестранти , участващи в операта „Набуко“ е построена за рекордно кратко време на стадион „Берое“ в Стара Загора. \"Само фронтът е около 40 м, а дълбочината е 16 метра заради ограниченията от ширината на лекоатлетическата писта\", коментира сценографът Тодор Демеров. По думите му височината на декорите е 10 м, използвани са били специално олекотени материали, за да става по-лесно промяната в отделните сцени, предава още \"Монитор\". Една-единствена репетиция ще предхожда мегапредставлението, което ще започне от 21:00 часа в неделя. Буквално в последния момент се наложило да бъдат пренаписвани и допълвани партитурите по оригиналите на Верди, сподели диригентът Ивайло Кринчев след първата му среща с изпълнителката на Абигайл - световната звезда Мария Гулегина, която пристигна под липите след двуседмично турне в Япония. \"Молим се за хубаво време, поне засега синоптиците ни окуражават, че не се очакват бури и дъждове, дано да е така!“, заяви в петък постановчикът Огнян Драганов, който очаква над 1000 зрители да седнат под козирката на стадиона. Шест хора от Стара Загора, Димитровград, Казанлък, Хасково и Бургас ще се включат в емблематичният Хор на евреите, а част от костюмите за тях са взети в заем от русенската опера. Родената в Одеса Мария Гулегина е пяла за пръв път арията на Абигайл през 1998 година на сцената на парижката опера. Считаната за най-добро драматично сопрано в света певица не за пръв път излиза на стадион макар да предпочита да пее без микрофон. През 2010 година с ария от \"Княз Игор“ тя закри зимната олимпиада във Ванкувър, припомнят меломани, а самата тя признава, че в неделя вечерта ще излезе на сцената с мисълта за Гена Димитрова, с която си е партнирала на сцената на миланската Ла Скала. Сподели:", "date": "2018.07.07", "title": "Построиха сцена за 350 артисти на стадиона в Стара Загора"}
{"url": "http://pik.bg/%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%BB%D0%B0%D0%BC%D0%B1%D0%BE-%D0%BE%D0%B1%D1%8A%D1%80%D0%BD%D0%B0-%D0%B3%D1%80%D1%8A%D0%B1-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D0%BC%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8%D0%B7%D0%B4%D1%8A%D1%80%D0%B6%D0%B0-%D0%B2%D0%BB%D0%B0%D0%B4%D0%BA%D0%BE-%D0%B2-%D0%B0%D0%BC%D0%B5%D1%80%D0%B8%D0%BA%D0%B0-news763710.html", "text": "\"Не ме интересуват парите на баща ми. Най-голямото ми богатство е той да е жив и здрав, да е добре и да е щастлив. Той вече ми даде наследството си - своите гени, и това е нещото, за което винаги ще съм му благодарен Не мисля за наследството му\". Това заяви синът на Стефан Данаилов - Владимир. Младежът, който преди няколко години се прочу у нас с участието си в риалити формат и с проповедите си, след като бе попаднал в американска религиозна общност, днес е тотално неузнаваем. Влади се ожени за дългогодишната си приятелка Виктория, учи медицина и се е отдал изцяло на амбицията си да помага на хората като лекар, пише ежедневник. Както ПИК разкри на своите читатели още в края на май, Влади пристигна в България заедно със своята половинка. Това е първата им среща, откакто влюбените станаха семейство. Ламбо не можа да присъства на сватбата в Америка, тъй като здравословното му състояние не позволяваше далечния полет. \"Целта на посещението ми е да го видя сега, защото поне 7 до 10 години няма да имам възможност да се върна в България. Медицината е сложна наука и ще ми е много трудно. Това е най-сериозното обучение, така че няма да имам време. Ще живея с пари назаем от правителството – дават ми по 80 000 долара на година. След четири години ще започна практика и тя трябва да е минимум три години, а ако съм хирург шест и поне 40 - 50 часа седмично ще съм ангажиран с учене\", разкрива още Влади. Той е категоричен, че изобщо не се интересува от наследството, което баща му му оставя. Въпреки това Мастера се е постарал наистина да го обезпечи и то добре. \"За всеки от родата ще има по малко от имотите ми. Уредил съм нещата юридически, само трябва да се изчака\", пошегува се Данаилов-старши. Екранният Сергей от \"На всеки километър\" оставя двустайния си апартамент в Бояна на сина си Владимир, както и част от спестяванията си. Когато преди няколко години Ирен Кривошиева и Владо разкриха връзката си с актьора, Ламбо се закани, че ще обезнаследи извънбрачния си наследник, но след смъртта на съпругата си Мария, се отказа. Вместо това взе решение да раздели състоянието си между Владо и доведения си син Росен Цанков, от когото има двама внуци – близнаците Александра и Виктор. За внучетата и Росен ще остане семейния апартамент на Мария в кв. \"Изток\" до студентските общежития и останалите спестявания на Данаилов. Що се отнася до Влади, той също така ще получи щедро наследство от майка си Ирен Кривошиева - дома й в \"Зона Б5\", както и къщата на баба си - маститата адвокатка Лиляна Кривошиева, в Княжево. Сподели:", "date": "2018.07.07", "title": "НАСЛЕДСТВО! Синът на Ламбо обърна гръб на парите му! Доналд Тръмп издържа Владко в Америка "}
{"url": "http://pik.bg/%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-%D1%83%D0%B1%D0%B8-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-18-%D0%B4%D1%83%D1%88%D0%B8-%D0%B2-%D1%81%D0%B8%D1%80%D0%B8%D1%8F-news763741.html", "text": "Най-малко 18 души бяха убити при експлозията на кола бомба пред сграда на бунтовническите Сирийски демократични сили в Източна Сирия, предадоха „Франс Прес“ и ДПА, цитирани от БТВ. Сред убитите има един местен ръководител и десет бойци на бунтовниците, както и седем цивилни, в това число три деца. Атентатът е станал в източното село Басира в провинция Дейр ез-Зор. Според кюрдски източници,  нападението е дело на \"Ислямска държава\". Групировката вече не контролира никой град в Сирия, но няколко хиляди нейни бойци все още присъстват в по-малки населени места. Сподели:", "date": "2018.07.07", "title": "Кола бомба уби най-малко 18 души в Сирия"}
{"url": "http://pik.bg/%D0%B5%D1%82%D0%BE-%D0%BA%D1%8A%D0%B4%D0%B5-%D0%B2-%D1%81%D0%BE%D1%84%D0%B8%D1%8F-%D1%81%D0%BF%D0%B8%D1%80%D0%B0%D1%82-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D0%BE%D0%B4%D0%B0-%D0%BE%D1%82-19-%D0%B4%D0%BE-30-%D1%8E%D0%BB%D0%B8-news763654.html", "text": "От 19 до 30 юли включително ще бъде спряна топлата вода в някои столични квартали, съобщава пресцентърът на \"Топлофикация София\". Без топла вода ще са ж.к. \"Младост\" 1 - блокове 1А, 1Б, 1В,1Г, 1Д, 1Ж, \"Младост\" 1А, \"Младост 2\", \"Младост 3\", \"Младост 4\", МВР школа, БАН - 7 км, НИХМ (ХМС), хотел \"Метрополитън\", се посочва в съобщението. Компанията ще извърши обследване и належащи ремонти по топлопреносната мрежа в посочените квартали. Целта е да се избегнат аварийни ситуации през зимата, информират от дружеството и напомнят, че за времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения. Сподели:", "date": "2018.07.07", "title": "Ето къде в София спират топлата вода от 19 до 30 юли"}
{"url": "http://pik.bg/%D0%B2%D1%8F%D1%80%D0%B0-%D1%81%D1%82%D1%80%D0%BE%D1%8F%D1%82-%D0%BD%D0%BE%D0%B2%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D0%B4%D0%BE%D0%B1%D1%80%D0%B8%D1%87-news763627.html", "text": "Изграждането на нов православен храм в жилищен комплекс \"Добротица“ в Добрич ще бъде обсъдено на среща между кмета Йордан Йорданов и Варненския и Великопреславски митрополит Йоан в митрополията във Варна на 9 юли, съобщиха от пресцентъра на Общината. Идеята за нов храм в един от кварталите на Добрич е на инициативен комитет. Тя датира повече от година и е подкрепена от кмета на града. Архитектурният проект в идейна фаза е дело на арх. Петър Николов от Община Добрич и се предоставя безвъзмездно в името на каузата. В Общия устройствен план е отредено място за новия храм, който ще се намира в центъра на комплекс „Добротица“. Проектът предвижда храмът да бъде кръстокуполен със застроена площ от 220 кв. м и да е разположен в парцел за озеленяване на църква съгласно действащия подробно – устройствен план на жилищен комплекс „Добротица“. Сградата на храма ще бъде симетрична с камбанария и купол. Проектът е изработен в съответствие с изискванията на православния канон и в традициите на българската православна църква, предава \"Фокус\". Предстои идейният проект да бъде одобрен от Митрополит Йоан. Храмът ще бъде изграден с волята и желанието на дарители. Сподели:", "date": "2018.07.07", "title": "ВЯРА! Строят нова църква в Добрич"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B1%D1%83%D0%BC-%D0%BD%D0%B0-%D0%B7%D0%B0%D0%B1%D0%BE%D0%BB%D0%B5%D0%BB%D0%B8%D1%82%D0%B5-%D0%BE%D1%82-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D0%B8-%D1%87%D1%80%D0%B5%D0%B2%D0%BD%D0%B8%D1%82%D0%B5-%D0%B8%D0%BD%D1%84%D0%B5%D0%BA%D1%86%D0%B8%D0%B8-news763664.html", "text": "Трайна тенденция на увеличаване на заболелите от варицела в Пловдив и областта отчитат от Регионалната здравна инспекция. От 28 юни до 4 юли са регистрирани 79 случая, срещу 71 случая от 21 до 27 юни и 39 случая от 14 до 21 юни. Чревните инфекции също скачат, като за периода са регистрирани 47 заболели срещу 36 заболели за предходната седмица. Седем души са повалени от скарлатина през последната седмица, срещу трима в предходния период, пише \"Марица\". Петима души са потърсили медицинска помощ след ухапвания от кърлежи от 28 юни до 4 юли, толкова са били във времето от 21 до 27 юни. Няма заболели от марсилска треска, лаймска болест и ку-треска, както и от вирусни хепатити. Сподели:", "date": "2018.07.07", "title": "Опасност! Бум на заболелите от варицела и чревните инфекции"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%BF%D0%B5%D1%82-%D1%81%D0%B8%D0%B3%D1%83%D1%80%D0%BD%D0%B8-%D0%B7%D0%BD%D0%B0%D0%BA%D0%B0-%D1%87%D0%B5-%D0%BD%D0%B5-%D1%81%D0%BF%D0%B8%D1%82%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-news763284.html", "text": "Сънят е здраве - чували сме го неведнъж. Не винаги обаче успяваме да си набавим нужното количество сън, особено когато ни се натрупат много задачи и едновременно не искаме да изоставяме социалния си живот. Ето какви са последствията, ако недоспиването стане системно. Ако организмът не се зарежда с достатъчно енергия от сън, той ще потърси тази енергия от храната. Когато не си почивате достатъчно, се увеличава продукцията на хормона на глада - грелин. И заради него, постоянно ви се яде нещо сладко или нещо мазно. Това е свързано с първия симптом - апетитът ви се увеличава, хапвате повече мазно и сладко - съответно трупате килца. Но ако сте гладни и все пак устоявате на изкушенията и не ядете много, пак може да напълнеете от липсата на сън. Метаболизмът ви се забавя, ако не спите достатъчно и става по-трудно да горите калории. Хората, които се чувстват изтощени, в повечето случаи действат, без да мислят за последствията. Имат нужда да направят това, което им се иска веднага, дори да знаят, че не е правилно. Стават и по-раздразнителни и могат да кажат неща, които, по принцип, не мислят. Например, да обидят приятел или роднина или да се скарат с някого за нещо незначително. Не може да се сетите кой филм гледахте миналата седмица или къде прибрахте слънчевите си очила, например. Трудно се концентрирате и не може да се подготвите за изпит. Всичко това отново се дължи на недостатъчното количество сън. Изследвания показват, че мозъкът се пречиства от токсични молекули по време на сън и след това работи по-добре през деня. Хващат ви настинки и вируси, дори когато няма болни около вас и не е грипен сезон. Това е така, защото имунната ви система отслабва, ако спите само по 5-6 часа. И когато се разболеете, на организма му е трудно да пребори инфекцията. Сподели:", "date": "2018.07.07", "title": "Полезно! Пет сигурни знака, че не спите достатъчно"}
{"url": "http://pik.bg/%D0%BD%D0%B0%D0%B9-%D1%81%D0%BB%D0%B0%D0%B4%D0%BA%D0%B8%D1%8F%D1%82-%D0%BF%D1%80%D0%B0%D0%B7%D0%BD%D0%B8%D0%BA-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%B4%D0%B5%D0%BD%D1%8F-%D0%BD%D0%B0-%D1%88%D0%BE%D0%BA%D0%BE%D0%BB%D0%B0%D0%B4%D0%B0-news763757.html", "text": "Седми юли е Европейският ден на шоколада. Датата била избрана, защото на този ден през 1550 г. е доставена първата партида шоколад от Америка за Испания. Ацтеките наричали какаовите зърна „храна за боговете, какаовото дърво било свещено за тях, смятали го за дар от бог Кетцалокоатъл. Използвали зърната му дори като платежно средство. Още маите го свързвали с плодородието, затова и до днес шоколадът се възприема като афродизиак. Първото шоколадово блокче било направено през 1842 г. от британеца Джон Кадбъри. По-късно в Швейцария Даниел Петер решил да експериментира. Към какаото той добавил кондензирано мляко и това било началото на познатия ни днес млечен шоколад. Денят на шоколада се отбелязва във всички страни от Европейския съюз. А според съвременната статистика през живота си човек изяжда средно около 10 000 шоколадови блокчета. Сподели:", "date": "2018.07.07", "title": "НАЙ-СЛАДКИЯТ ПРАЗНИК! Честваме Деня на шоколада"}
{"url": "http://pik.bg/%D0%B5%D1%81%D1%82%D1%80%D0%B0%D0%B4%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B3%D0%B5%D0%BE%D1%80%D0%B3%D0%B8-%D1%85%D1%80%D0%B8%D1%81%D1%82%D0%BE%D0%B2-%D0%B8%D1%81%D0%BA%D0%B0-%D0%B3%D1%80%D1%8A%D1%86%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%B4%D0%BE%D1%88%D0%BB%D0%BE-%D0%BC%D1%83-%D0%B4%D0%BE-%D0%B3%D1%83-news762734.html", "text": "Геopги Христов напуска България. Емблематичният изпълнител е отвратен от ситуацията с културата у нас. Певецът най-вероятно ще се пресели в Гърция, където прекарва много от времето си през последните години. Повече от две години естрадната ни легенда живее има огромна къща в южната ни съседка. Досега обикновено прекарваше в нея летата си, но явно обмисля възможността да се нанесе в нея целогодишно. \"Не живея и скоро няма да живея в тази прекрасна страна, която обичам и ми е родина. Но рекет и престъпления няма да търпя и да приема! Вече ще се прибирам в България само за срещи с моята публика. Популярната музика в България винаги е имала своите блестящи образци. Друг е въпросът, че винаги сме подложени на rеноцид от страна на електронните медии в собствената си страна. Терминът естрада не е точната дума. Естрадата е мястото, където музикантите представят своята музика\", кава Христов. Изпълнителят на \"Черно и бяло\" е категорично против факта, че от много време насам се издигат в култ кръчмарските силиконки. \"Не слушам такава музика! Тя си има своите потребители, но това не е кyлтypaтa на нацията ни. Ние сме балканци и тук се пеят песни като \"Излел е Дельо хайдутин\", с които нашият народ е оцелял през годините, а не се пеят песни с кючекчийско звучене, категоричен е Жоро. И заради факта, че не е съгласен с много неща, които му се налага да преглъща, звездата ще приеме друго гражданство - вероятно гръцко, но нищо чудно да е и руско. \"Обмислям възможността да приема друrо rражданство, защото, както много пъти съм казвал - в чужбина много повече си ценят певците!\", казва Христов. Сподели:", "date": "2018.07.07", "title": "ЕСТРАДНА ЗВЕЗДА ЕМИГРИРА ОТ БЪЛГАРИЯ! Георги Христов иска гръцко гражданство, дошло му до гуша от чалгарките"}
{"url": "http://pik.bg/%D0%BE%D0%B1%D1%80%D0%B0%D1%82-%D0%BD%D1%8F%D0%BC%D0%B0-%D0%B4%D0%B0-%D0%B4%D1%8A%D1%80%D0%BF%D0%B0%D1%82-%D1%88%D0%B0%D0%BB%D1%82%D0%B5%D1%80%D0%B0-%D0%BD%D0%B0-%D1%83%D0%BC%D0%B1%D0%B0%D0%BB-%D0%BF%D0%BB%D0%BE%D0%B2%D0%B4%D0%B8%D0%B2-news763625.html", "text": "Търговецът на електроенергия на свободния пазар оттегли заявката си пред „Електроразпределение Юг“ да бъде изключено електрозахранването на \"УМБАЛ-Пловдив“ на 9 юли. Доставчикът изпрати писмо и до болницата с искането си за анулиране на заявката от 27 юни 2018 г. До тази развръзка се стигна, след като Министерство на здравеопазването изплати на \"УМБАЛ-Пловдив“ изравнителна субсидия за вече извършена дейност за месеците април и май 2018 г. и авансова субсидия за спешна помощ за юни 2018 г., във връзка с договор за финансиране по реда на Методиката за субсидиране на лечебните заведения през настоящата година. Сподели:", "date": "2018.07.07", "title": "ОБРАТ! Няма да дърпат шалтера на УМБАЛ \"Пловдив\""}
{"url": "http://pik.bg/%D0%BF%D0%B0%D0%BD%D0%B0%D0%B3%D1%8E%D1%80%D1%81%D0%BA%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%B3%D0%BE%D1%81%D1%82%D1%83%D0%B2%D0%B0-%D0%B2-%D0%B1%D1%83%D1%80%D0%B3%D0%B0%D1%81-news763612.html", "text": "Предметите представляват произведение на майстори - златари от ранната елинистическа епоха и се предполага, че сервизът е принадлежал на легендарния одриски владетел Севт III (около 330 - 300 г. пр. Хр.). Съкровището е открито на 8 декември 1949 г. край Панагюрище от братя Дейкови. То включва фиала, амфора-ритон, четири зооморфни ритона и три антропоморфни кани. Всички те са изработени от високопробно злато и тежат повече от 6 килограма. Съкровището е част от експозиция на Националния исторически музей в София. В Бургас ще остане до 30 септември. Панагюрското съкровище гостува в Бургас за лятото. Това съобщиха от Регионалния исторически музей. Деветте съда от съкровището вече пристигнаха в морския град и са подредени в зала \"Трезор\" в музея. Сподели:", "date": "2018.07.07", "title": "Панагюрското съкровище гостува в Бургас "}
{"url": "http://pik.bg/%D0%BE%D1%82%D0%BF%D1%83%D1%81%D0%BD%D0%B0-%D0%BC%D1%83-%D0%BA%D1%80%D0%B0%D1%8F-%D1%82%D0%B0%D0%BD%D1%8F-%D0%B1%D0%BE%D0%B5%D0%B2%D0%B0-%D0%BF%D1%80%D0%B5%D0%B1%D0%BE%D0%BB%D0%B5%D0%B4%D1%83%D0%B2%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%87%D0%B0%D0%BB%D0%B3%D0%B0-%D0%B4%D0%B8%D0%B2%D0%B0%D1%82%D0%B0-%D0%BF%D0%BE%D0%BB%D1%8F-%D0%BA%D1%80%D0%B0%D1%8F-%D0%BD%D0%B0-%D0%B1%D1%80%D0%B0%D0%BA%D0%B0-%D1%81%D0%B8-%D1%81-%D0%BC%D0%BB%D0%B0%D0%B4%D0%BE--news763711.html", "text": "Таня Боева сияе от щастие, след като се разведе с дългогодишния си съпруг, композитора Мишо Бургуджиев. Певицата отдавна е преживяла любовта си към него и не желае да си спомня за миналото им. Близки на Боева споделят, че след като разводът е факт официално, тя го е поляла шумно. Нещо повече - вече успяла да вкара ново лъвче в леглото си. Певицата имала връзка с як мачо още преди да прекрати брака си с Бургуджиев, но го криела в тайна. След като се развежда, тя все по-често е засичана с новото си гадже. Двамата често пътуват и, разбира се, обичат да посещават екзотични дестинации. Преди няколко седмици Таня и новият й се отдадоха на любовен романс в Монако. Двойката отседна в един от най-луксозните комплекси в княжеството, точно до брега на морето, пише ежедневник. Боева и бившият й мъж Мишо имат син, който е на десет години. Попечителството е спечелено от чалгарката и в момента тя сама отглежда наследника си. Таткото на детето също се включва от време на време в грижите за малкия, въпреки че Таня не искала това да се случва. В същото време стана ясно, че и бившият на Боева също е на крилете на любовта. Композиторът Бургуджиев наскоро бе хванат в крачка с доста по-млада от него девойка. Изгората на екссъпруга на певицата е сочно агънце, с тяло като на моделка и чаровна усмивка. Борислава Божкова, както е името на любовницата на Бургуджиев, работи като търговски представител на голяма фирма за производство на пилета. \"Мишо е щастлив с новата си приятелка. Нещата вървят добре, не както с Таня\", шушукат авери на композитора. Сподели:", "date": "2018.07.07", "title": "ОТПУСНА МУ КРАЯ! Таня Боева преболедува развода! Чалга дивата поля края на брака си с младо лъвче в Монако"}
{"url": "http://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B5%D0%B4%D0%BC%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-161-%D0%B2-%D1%81%D0%BE%D1%84%D0%B8%D1%8F-news763729.html", "text": "Седмата среща на върха \"16+1\" започва в НДК. Във форума ще участват лидерите на 16-те страни от Централна и Източна Европа (ЦИЕ) - България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия, и на Китай. Премиерът Бойко Борисов и председателят на Държавния съвет на Китай Ли Къцян ще открият бизнес форум, в който ще участват министърът на икономиката Емил Караниколов и министърът на търговията на Китай Чжон Шан, както и около 1 000 бизнесмени от големи компании от страните от ЦИЕ и Китай. Бойко Борисов и Ли Къцян ще открият и пленарната среща на ръководителите на правителствата в рамките на инициативата \"16+1\", която ще бъде посветена на темата: \"Задълбочаване на отвореното и прагматично сътрудничество за приобщаващ просперитет\". По време на форума ще бъде открита и изложба на постиженията в сътрудничеството на местно ниво между страните от ЦИЕ и Китай. Форматът 16+1 е инициатива на Китай, насочена към засилване и разширяване на сътрудничеството с шестнайсетте държави в инвестициите, транспорта, финансите, науката, образованието, културата и други. В тазгодишната рамка България и Китай определиха четири потенциални приоритетни области за икономическо сътрудничество: високите технологии, инвестициите, индустриалното партньорство, съвместните предприятия; инфраструктурата; селското стопанство; туризмът. Сподели:", "date": "2018.07.07", "title": "Започва Седмата среща на върха \"16+1\" в София"}
{"url": "http://pik.bg/%D1%82%D1%80%D0%B8%D0%BC%D0%B0-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D1%8A%D1%82%D1%8F-%D0%BF%D0%BE%D0%BF%D0%B0%D0%B4%D0%BD%D0%B0%D1%85%D0%B0-%D0%B2-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%8F-%D0%B0%D1%80%D0%B5%D1%81%D1%82-news763644.html", "text": "Трима нарушители на пътя попаднаха в полицейския арест през изминалото денонощие. РУ- Ботевград: Около 17.40 часа на 4 юли, в с. Литаково, автопатрул спрял за проверка мотопед без поставена регистрационна табела, управляван от 17- годишен от същото село. След справка е установено, че мотопедът не е регистриран по надлежния ред, поради което по случая е започнато бързо производство за престъпление по чл. 345, ал.2 от НК. Непълнолетният водач е задържан с полицейска мярка за срок до 24 часа. РУ- Пирдоп: Около 15 часа на 4 юли, в с. Мирково, автопатрул спрял за проверка мотоциклет „Сузуки“, управляван от жител на селото. След извършена справка се установило, че моторното превозно средство не е регистрирано по законоустановения ред, поради което същото е иззето. 23- годишният водач е задържан за срок до 24 часа и срещу него е образувано бързо производство за извършено престъпление по чл. 345, ал.2 от НК. РУ- Костинброд: Около 20.20 часа на 4 юли, полицейски екип посетил сигнал за пътен инцидент без пострадали между два товарни автомобила „Пежо Боксер“. Водачите били изпробвани с дрегер, който отчел 1.79 промила в издишания от единия мъж въздух. 29- годишният нарушител е задържан за срок до 24 часа. по случая е започнато бързо производство. Сподели:", "date": "2018.07.07", "title": "Трима нарушители на пътя попаднаха в полицейския арест"}
{"url": "http://pik.bg/%D0%B0%D1%80%D0%BE%D0%BC%D0%B0%D1%82%D0%BD%D0%B8-%D1%82%D1%80%D0%B8%D0%BA%D0%BE%D0%B2%D0%B5---%D0%BA%D0%B0%D0%BA-%D0%B4%D0%B0-%D1%81%D1%8A%D1%85%D1%80%D0%B0%D0%BD%D0%B8%D0%BC-%D1%81%D0%B2%D0%B5%D1%89%D1%82%D0%B0-%D0%BF%D0%BE-%D0%B4%D1%8A%D0%BB%D0%B3%D0%BE-news763599.html", "text": "Свещта играе основна роля в най-значими моменти от нашия живот- рождени дни, романтични вечери, празници или просто, за да облее стаята в мека светлина. Един от най-характерните символи на святата коледна трапеза е свещта. Тя привнася уют и топлина в дома, превръщайки този празник в още по-интимно изживяване. Как да съхраним озаряващия й пламък по-дълго?Ето няколко ценни съвета: - Подрежете фитила на свещта преди да я запалите. Така тя ще гори с повече ки лород, който спомага за по-силен и ярък пламък. Дългите фитили горят силно, но по-бързо топят формата на свещта. Късото подравняване спомага да се избегне и дименето, особено ако свещта е излята в стъкло - Не оставяйте свещта да гори повече от три часа, защото восъкът много омеква - Не палете свещта на прекалено сухо място. Изсушеният въздух кара пламъка да трепти и да дими - Не излагайте свещта на силна светлина. Така тя избледнява - По-обемните свещи имат нужда от прегръдката на восъка около фитила за по-продължително горене (да не се получава вдлъбнато гнездо в сърцевината на самата свещ). В противен случай свещта започва да тлее - Преди да я запалите, сложете свещта за около час в хладилника. Така тя няма да се стопи така бързо. Задължително е предварително да е сложена в найлонова торбичка и фитила да е сух, за да не се напои с влага, тъй като това усложнява запалването му след това. Не я слагайте във фризера - За да не изветрее аромата на свещта, дръжте я на затворено място, в затворена торбичка или чекмедже - Не палете свещ в близост до вентилатор или климатик, защото така отнемате от трайността й. Тя изгаря значително по-бързо - Ако фитила е много малък, издълбайте малко от восъка около него - Ароматните свещи не се палят за дълго време, защото тяхното предназначение е по-скоро с естетическа цел с Сподели:", "date": "2018.07.07", "title": "Ароматни трикове - как да съхраним свещта по-дълго"}
{"url": "http://pik.bg/60-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%80%D0%B2%D0%B8-%D0%B4%D0%B8%D0%B2%D0%B8%D0%B7%D0%B8%D0%BE%D0%BD-%D0%BF%D0%B0%D1%82%D1%80%D1%83%D0%BB%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D1%85%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news763680.html", "text": "Военноморските сили 60 години от създаването на Първи дивизион патрулни кораби бяха отбелязани във Варна. Това съобщиха от пресцентъра на . На 10 юли 1958 г. със заповед № 00169 на командващия Военноморски флот е сформиран Първи отделен дивизион противолодъчни кораби. През изминалите шест десетилетия военното формирование се утвърждава като водещо от състава на Военноморските сили. Тук получават моряшка закалка поколения офицери, старшини и матроси. В дивизиона са служили един министър на отбраната, един началник на отбраната, един заместник – началник на отбраната и петима командващи на Военноморските сили. На 6 юли 2018 г. в Пункт за базиране Варна в района на Първи дивизион патрулни кораби с тържествено вдигане на военноморските флагове и флаговете за разцветяване бе чествана 60-та годишнина от създаването дивизиона. На тържеството присъстваха заместник-началникът на отбраната вицеадмирал Емил Ефтимов – командир на дивизиона от 2001 до 2003 г., командирът на Военноморските сили контраадмирал Митко Петев – командир на дивизиона от 2006 до 2007 г., националният военен представител в Съюзното командване по операциите в НАТО контраадмирал Кирил Михайлов – командвал дивизиона от 2009 до 2011 г., заместник-командирът на Военноморските сили флотилен адмирал Георги Пенев – командир на дивизиона от 2011 до 2013 г., заместник-командирът на Флотилия бойни и спомагателни кораби капитан I ранг Ваньо Мусински – командир на дивизиона от 2013 до 2015 г., бивши командири на дивизиона, членове на „Клуб Първи дивизион патрулни кораби”, представители на командването на Военноморските сили, ветерани, офицери и старшини служили в дивизиона и гости. За постигнати отлични резултати и висок професионализъм при изпълнение на служебните задължения военнослужещи от дивизиона бяха наградени от министъра на отбраната, началника на отбраната, командира на ВМС, командира на Флотилия бойни и спомагателни кораби и командира на формированието капитан I ранг Петко Якимов. Председателят на „Клуб Първи дивизион патрулни кораби” капитан II ранг о.з. Спартак Джуров награди с парична награда трима от отличилите се старшини от формированието. Сподели:", "date": "2018.07.07", "title": "60 години от създаването на Първи дивизион патрулни кораби отбелязаха във Варна"}
{"url": "http://pik.bg/%D1%80%D1%8A%D1%81%D1%82-%D0%BD%D0%B0-%D1%81%D0%B4%D0%B5%D0%BB%D0%BA%D0%B8%D1%82%D0%B5-%D0%B8-%D0%B1%D1%83%D0%BC-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B6%D0%B8%D0%BB%D0%B8%D1%89%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news763688.html", "text": "От началото на 2018 година във Варна се отчита ръст в сделките с имоти и увеличение в броя на издадените разрешителни за строеж. Това съобщи за \"Фокус\" Добромир Ганев от Управителния съвет на Национално сдружение \"Недвижими имоти“. Според експерта за първото тримесечие на годината цифрите за Варна показват доста сериозна динамика в продажбите на имоти и разкриването на нови строителни обекти. С около 11 процента е увеличението в броя на сделките спрямо същия период на миналата година. При новите разрешения за строеж също има сериозен ръст. Те са с около 20 % повече като разгърната застроена площ. По отношение на започнатото ново строителство също има 15 % скок, каза още Ганев. По думите му, в момента ноовото строителство е предпочитано от купувачите. Най-желани са проектите, които са стартирали през последните 2-3 години, защото те са с най-доближаващи се характеристики до изискванията на клиентите. Сградите са с много добри функционалности и добър дизайн, с висококачествени материали, а нвеститорите се стремят да бъдат в крак с изискванията на купувачите, каза Добромир Ганев. Той посочи, че апартаментите с една или две спални са най-търсените. По думите му млади семейства, които купуват жилище за пръв предпочитат по-малките апартаменти, а тези, които вече имат повече от едно дете се насочват към малко по-голям имот, поне с две спални, две бани и две тоалетни. Брокерите на недвижими имоти отчитат търсене в почти всички райони на града. \"Хората имат различни бюджети, има търсене и в по-отдалечените квартали от централната част, тъй като те са много добре уредени като социална инфраструктура“, обобщи експертът. Сподели:", "date": "2018.07.07", "title": "Ръст на сделките и бум на строителството на жилища във Варна"}
{"url": "http://pik.bg/%D0%B5%D1%84%D0%B5%D0%BA%D1%82%D1%8A%D1%82-%D0%BD%D0%B0-%D0%B4%D0%BE%D0%BC%D0%B8%D0%BD%D0%BE%D1%82%D0%BE-%D0%B7%D0%B0%D1%81%D1%82%D0%B8%D0%B3%D0%BD%D0%B0-%D0%B8-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%B8%D1%81%D0%BA%D0%B0%D1%82-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D0%B5%D1%82%D0%BE-%D0%B9-news763678.html", "text": "Искане за разширяване на „зелена зона” в Бургас е постъпило в Общинския съвет, показва проверка на \"Флагман\". Призивът е от Сдружение на собствениците от бл. 78 - блокът, който се намира на границата на платеното паркиране ул.\"Велико Търново\". Хората, живеещи там, настояват за разширение на зоната, защото не могат да паркират колите пред домовете си. Те се определят, като \"жертви на безплодното решение, което води до създаване на проблеми\", но не и на ред с паркирането на автомобилите. \"Територията обхваната от зелената зона се изпразни от автомобили, а ние сме принудени денонощно да следим за някое освободено паркомясто. Градската управа, търсейки решение на проблема и без да дооцени ситуацията, изправи едни граждани срещу други”, жалват се живеещите в района. Сдружението настоява да бъдат обсъдени двустранно плюсовете и минусите от въвеждането на зоната в ж.к. \"Лазур\" и да се предприемат бързи мерки за облекчаване на паркирането на автомобили в съседните на нея локации. Преди да бъде въведена зоната имаше спорове за режима и на работа и дали да обхваща и почивните дни. Ефекта на доминото пък бе предречен от общински съветници и той не закъсня. Сподели:", "date": "2018.07.07", "title": "Ефектът на доминото застигна и \"Зелената зона\" в Бургас, искат разширението й"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BD%D0%B0-3500-%D1%81%D0%B2%D0%BE%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-news763620.html", "text": "Индийски бизнесмен, включен в списъка на списание „Форбс“ за най-богатите хора в света, ще посети Истанбул този месец заедно с 3500 свои служители и бюджет от над 10 милиона долара, предаде БТА. Едноседмичната ваканция на милиардера, който пожела името му да не се съобщава, се организира от ръководителя на Съюза на турските туристически агенции (ТЮРСАБ), както и от служители в турското министерство на културата и туризма. Повечето от служителите в международната фирма на индийския бизнесмен ще пристигнат за „подаръка ваканция“ в Истанбул от Индия, а 350 други - от още 20 страни, съобщават турските медии Индийският бизнесмен ангажирал 10 от най-скъпите хотели в Истанбул за ваканцията. Хотелите ще приемат само гостите на милиардера. Сподели:", "date": "2018.07.07", "title": "НЕВЕРОЯТНО! Индийски милиардер подарява ваканция в Истанбул на 3500 свои служители"}
{"url": "http://pik.bg/%D0%B5%D1%81-%D0%B5-%D0%B3%D0%BE%D1%82%D0%BE%D0%B2-%D0%BD%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%B0%D0%BA%D0%BE-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BC%D0%B5%D0%BA%D1%87%D0%B8-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%81%D0%B8-news763660.html", "text": "Европейският съюз е готов да промени позицията си за Брекзит, ако британският премиер Тереза Мей смекчи наложените от нея \"червени линии\". Това заяви главният преговарящ на ЕС за Брекзит Мишел Барние, цитиран от \"Гардиън\". Предложението на Барние може да се възприеме като стратегическо размахване на маслинова клонка. \"Готов съм да приспособя нашето предложение, ако Великобритания промени \"червените линии\", обеща Барние в реч пред Института за международни и европейски изследвания в Брюксел. \"Нашата задача винаги е била да постигнем споразумение с Великобритания\", добави той, цитиран от \"Нюз.бг\". Барние призова всички страни да спрат да спорят по въпроса за ирландската граница, като ги умолява да не драматизират казуса. Той предупреди, че няма отстъпи по въпроса за единния пазар. Според него \"никога не трябва да се разглежда като голям супермаркет, това е икономически, културен и социален живот, трябва да бъде развиван във всичките си измерения\". Единният пазар е нашето основно икономическо обществено благо. Ние няма да нанесем вреда. Трябва да намерим решения, които ще зачитат целостта на единния пазар, изтъкна дипломатът. Той за първи път призна, че все още има работа по въпроса да се защитят правата на британските граждани в ЕС и европейските граждани на Острова. Вчера премиерът на Обединеното кралство председателства среща на кабинета в опит да се постигне споразумение между \"враждуващите\" страни за Брекзит. Поддръжниците на Брекзит се ужасени, след като са научили, че Мей се подготвя да смекчи позицията, която включва да поиска от Брюксел достъп до стоки на единния пазар, но не и до услуги. Сподели:", "date": "2018.07.07", "title": "ЕС е готов на компромис, ако Великобритания смекчи позицията си"}
{"url": "http://pik.bg/%D1%81%D0%B8%D0%BD%D0%B3%D0%B0%D0%BF%D1%83%D1%80-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D1%81%D0%BA%D0%B0%D0%B6%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-news763669.html", "text": "The Washington Post, цитиран от \"Фокус\". „Вече няма ядрена заплаха от Северна Корея\". Това заяви държавният глава на САЩ Доналд Тръмп на 13 юни, ден след историческата му среща на високо равнище в Сингапур с лидера на Пхенян Ким Чен-ун. „Северна Корея усъвършенства своя център за ядрени изследвания с бързи темпове, сочи анализ на нови сателитни изображения\", написа авторитетното издание на 27 юни. Ако за втората си значителна среща на върха Тръмп не се подготви подобаващо, преговорите му с руския президент Владимир Путин в Хелзинки на 16 юли може да имат катастрофални последствия, коментират в редакцията на американското издание Известният експерт по Северна Корея Никълъс Еберщат от Американския институт по предприемачество написа в статия за National Review, озаглавена „Ким победи в Сингапур“, че срещата в Сингапур е била „световна серия от непринудени грешки“. В резултат Северна Корея „се оттегли със съвместно комюнике, което се чете почти така, сякаш е било изготвено от Министерството на външните работи в Пхенян“. Ким Чен-ун, пише Еберщат, е „шефът на държавния престъпен картел, който анкетна комисия на ООН иска да обвини в престъпления срещу човечеството\". Но Тръмп го похвали като „талантлив мъж“ с „много специален облик“, който „обича своята страна“ с „голяма пламенност“. Северна Корея, казва Еберщат, се ангажира с това, което нарича „расов социализъм\", което мотивира „основната и свещена мисия\" на Ким Чен-ун, т.е. безусловно обединение на Корейския полуостров. Това предполага унищожаване на южнокорейската държава, което изисква политиката, която Ким обяви за последния Нова година – „масово производство на ядрени бойни глави и ракети, и ускоряване на тяхното разполагане\". Еберщат продължава:„Такава програма не би била необходима за легитимиране на режима или за международно изнудване на военните, или дори за осигуряване на оцеляването на режима: всички тези цели със сигурност биха били удовлетворени от ограничената ядрена сила. Защо тогава севернокорейците заплашват САЩ?\". Тя е гарант за сигурността на Южна Корея и ако Вашингтон бъде принуден за миг да измести погледа си от нея, съюзът между САЩ и Южна Корея ще приключи, както и американското присъствие за сигурност там. Оттук илюзионната природа на вярата на Тръмп: Една еднодневна среща беше достатъчна, за да накара севернокорейският режим да се откаже от своите цели. В допълнение към легитимността, предоставена на Пхенян по време на срещата на върха, която очевидно Тръмп се постара да бъде пищна, официалните записи от разговорите в Сингапур не разкриват интерес от страна на САЩ към нарушенията в областта на човешките права, извършвани от Пхенян („несравними в съвременния свят\" – затова повдигат съмнения относно пламенността, с която севернокорейците оценяват любовта на върховния лидер към тях). В замяна на обещанието на Тръмп да спре военните учения в региона, Ким Чен-ун не даде нищо - никакъв опис на своите ядрени оръжия и балистични ракети, не даде нищо повече от отдавнашните ангажименти на Северна Корея за денуклерацията на Корейския полуостров. Целта обаче не бе дефинирана прозрачно, а Пхенян не е категорично обвързан с нищо. Това, което бе казано на Нова година, сега не бе отречено. Сингапур, смята Еберщат, е най-големият дипломатически преврат за Северна Корея от 1950 г. насам и крайъгълен камък за „пътя на КНДР към утвърждането й като постоянна ядрена сила\". И санкциите, които не бяха вдигнати като част от стратегията на Тръмп за „максимален натиск\" срещу Пхенян, трудно биха оправдали сега думите му, че „вече няма ядрена заплаха от Северна Корея“. Най-опасният момент от президентството на Тръмп ще настъпи, когато той – постоянно терзаещ се от неувереност и страх, разбере колко слаб, несериозен и незрял ще изглежда в очите на онези, които оценяват последиците от срещи като тази в Сингапур. Опасността е в това, че той би излязъл от кожата си заради накърненото си самолюбие. Но сега предстои Тръмп да се срещне с хладнокръвният, трезвомислещ негов руски колега, който продължава на разкъсва и унищожава бавно една от най-големите държави в Европа – Украйна. Навярно той предвкусва как се засилва натиска върху Литва, Латвия и Естония. И трите малки страни са членове на НАТО, която за първи път в своето 69-годишно съществуване си има работа с президент, който не разбира какво е значението на Алианса. В такъв момент железният човек в Москва, който може да улавя слабостите, се наслаждава на това, което показа срещата на върха в Сингапур. Сподели:", "date": "2018.07.07", "title": "Сингапур може да предскаже катастрофата на срещата между Доналд Тръмп и Владимир Путин"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-16--1-%D0%B2-%D0%BD%D0%B4%D0%BA-news763728.html", "text": "Премиерът Бойко Борисов посрещна лидерите на страните от Централна и Източна Европа и министър-председателя на Китай за срещата \"16 + 1\", която се провежда днес в НДК. Последен пристигна китайският премиер Ли Къцян, с когото вчера Борисов имаше продължителни разговори и постигна сериозни инвестиционни споразумения. \" Целта на срещите във формата „16+1“ е да повишат брутния вътрешен продукт и доходите на гражданите. Искам това послание да прозвучи много ясно от София към всички мои колеги в Европа. Целим не разделяне на Европейския съюз, а напротив – колкото може повече Балкани да достигнат до доходите, които всички желаем да имаме. Това е целта на тези многостранни и двустранни срещи\", заяви вчера премиерът Борисов, анонсирайки днешния важен икономически форум. Срещата \"16+1\" бе открита от министъра на икономиката Емил Караниколов: \"Отдаваме важно значение на инициативата като много добра основа за разширяване на сътрудничеството с китайската страна във високите технологии, инвестициите, селското стопанство, енергетика, туризъм и др. Това са основните теми на панелните дискусии, които ще се проведат по-късно в рамките на форума. Радвам се, че форматът на \"16+1\" беше учреден в България през 2015 г.\" Премиерът Бойко Борисов се обърна от трибуната на форума с думите: \"Фактът е, че този бизнес форум започва с 1500 фирми от всичките страни, които сме тук, точно отговаря на логото за задълбочаване на откритото, прагматично сътрудничество за преуспяващ просперитет. Седмата среща на формата \"16+\" цели укрепването на Европа и дава още повече възможности на тези страни, които сме по-назад в ЕС да наваксаме своята изостаналост\". \"Западните Балкани не може да бъдем разглеждани като сами. Затова на подобни срещи и формати трябва да се знае, че това, което започнахме като тема - Западните Балкани, е безспорен наш успех. Темата за Балканите ще продължи да стои. Всички ние заедно можем, повдигайки своя брутен вътрешен продукт, изграждайки своята не само пътна, но и дигитална инфраструктура, да подобрим и стокооборота, и взаимоотношенията с Китай. Благодаря ви, че сте тук! Благодаря на китайския колега и на всички гости! Пожелавам успехи и на бизнес форума, и на това наше начинание!\", заяви Бойко Борисов. Китайският премиер Ли Къцян приветства форума с думите: \"Огромно удоволствие за мен е да бъда част от осмия бизнес форум на страните от Централна и Източна Европа и Китай... Вдъхновени сме от факта, че във формата \"16+1\" сме постигнали огромен напредък. Радваме се на тласъка, на бързото развитие на бизнес взаимоотношенията и високата скорост в сътрудничеството ни, отколкото с някои други страни. Освен това има особен наплив във взаимоотношенията между хората. Това показва, че имаме пространство и възможност за допълнителни икономически и човешки взаимоотношения\". Сподели:", "date": "2018.07.07", "title": "ИЗВЪНРЕДНО В ПИК TV! Бойко Борисов със силни думи на срещата \"16 + 1\" в НДК "}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%B0%D0%BB%D0%BF%D0%B8%D0%BD%D0%B8%D1%81%D1%82-%D1%81-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D0%B4%D1%83%D0%BC%D0%B8-%D0%B4%D1%83%D1%85%D0%BE%D0%B2%D0%B5-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BA%D0%BE%D0%BB%D0%B5%D0%B3%D0%B8-%D0%BE%D0%B1%D0%B8%D1%82%D0%B0%D0%B2%D0%B0%D1%82-%D0%B5%D0%B2%D0%B5%D1%80%D0%B5%D1%81%D1%82-news763567.html", "text": "Катерачът разказва за изкачването на най-високия връх на Земята, което извърши през май. \"Край Джомолунгма (другото име на Еверест) видях душите на много мои колеги, които легнаха под Покрива на света на света завинаги. Те \"живеят\" там. Душите им обаче няма да намерят покой, защото тези хора не са погребани\", каза още мъжът. \"Нашият спорт е опасен и планината редовно взима жертви. Ето защо аз горещо препоръчвам на хората, ако искат да станат алпинисти, да обмислят сериозно дали предприемат такава крачка\", каза още Жумаев. Видях духове на загинали колеги в района на Еверест, заяви казахстанският алпинист Максут Жумаев пред газета.ру. Сподели:", "date": "2018.07.07", "title": "ЗЛОВЕЩО! Алпинист с невероятни думи: Духове на загинали колеги обитават Еверест"}
{"url": "http://pik.bg/%D1%84%D0%BE%D0%BB%D0%B8%D0%B5%D0%B2%D0%B0%D1%82%D0%B0-%D0%BA%D0%B8%D1%81%D0%B5%D0%BB%D0%B8%D0%BD%D0%B0-%D0%BF%D0%B0%D0%B7%D0%B8-%D0%B1%D0%B5%D0%B1%D0%B5%D1%82%D0%BE-%D0%BE%D1%82-%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%8F-%D0%B8-%D0%B0%D1%83%D1%82%D0%B8%D0%B7%D1%8A%D0%BC-news763237.html", "text": "Фолиевата киселина през бременността предпазва бебето от шизофрения и аутизъм, съобщи в. \"Дейли мейл\", позовавайки се на британски учени. Учените са анализирали изследвания на деца, родени преди и след като в САЩ е въведено задължително обогатяване на всички зърнени храни с фолиева киселина. Това става през юли 1998 г. Резултатите показват, че фолиевата киселина забавя опасно изтъняване на мозъчната кора на децата. Това е първото биологично доказателство за прякото въздействие на фолиевата киселина върху развитието на мозъка на зародиша в матката. Учените с ръководител Джошуа Рофман от отделението по психиатрия в Масачузетската обща болница са аналиизрали три комплекта с резултати от сканиране на детски мозъци с ядрено-магнитен резонанс от 1993 г. до 2001 г. Първият бил на 292 здрави деца на възраст от осем до 18 години, вторият на 861 деца на същата възраст но с различни психични разстройства, а третият - на 217 деца, родени преди 1998 г. Резултатите категорично показват, че децата, изложени на фолиева киселина през бременността, са с по-малък риск от психични заболявания, характеризиран от забавяне на изтъняването на мозъчната кора. Мозъчната кора на децата изтънява на училищна възраст. Това е нормален процес от съзряването на мозъка за почистване на ненужни натрупвания между невроните. Ускоряването на този процес обаче се свързва с аутизъм и психози. Специалистите препоръчват фолиева киселина да пият не само бременните жени, но и всички, които планират да забременеят. Известно е, че фолиевата киселина предпазва от спина бифида. Затова тя се препоръчва като добавка на бременните в много държави. Сподели:", "date": "2018.07.07", "title": "Фолиевата киселина пази бебето от шизофрения и аутизъм"}
{"url": "http://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%B8%D1%80%D0%B0%D0%BD-news763637.html", "text": "Световните сили и Иран се съгласиха да продължат преговорите за спасяването на ядреното споразумение с Иран. Това заяви днес върховният представител на ЕС по външната политика Федерика Могерини след края на министерската среща във Виена, предадоха Ройтерс и ДПА. Могерини, която бе председател на срещата, прочете пред репортери изявление, в което се казва, че страните ще продължат да търсят начини за спасяване на сделката въпреки възобновяването на американските санкции срещу Иран. Външните министри и високопоставени дипломати от Великобритания, Германия, Китай, Русия и Франция признаха, че вдигането на санкциите е \"съществена част\" от споразумението от 2015 г., каза още Могерини. След като през май САЩ оттеглиха подписа си от ядрената сделка, останалите световни сили изявиха желание да запазят отворени своите икономически, финансови и транспортни канали с Иран. \"Участничките [в срещата] ще работят по тези въпроси с международните си партньори, за да ги подтикнат да следват същата политика и да установят подобни механизми в своите икономически отношения с Иран\", гласеше изявлението, прочетено от Могерини. Тя отказа да отговаря на журналистически въпроси. Днешната среща в австрийската столица бе първата на министерско равнище, след като през май т.г. САЩ оттеглиха подписа си под споразумението от 2015 г. за ограничаване на иранските ядрени програми в замяна на облекчаване на санкциите срещу Техеран. Оттогава Вашингтон предприема стъпки за възобновяване на санкциите срещу Иран, припомниха информационните агенции. Ройтерс посочи, че основните моменти в стратегията на Европейския съюз са: кредитите от Европейската инвестиционна банка, предприемането на специални мерки, които да защитят компаниите от ЕС от вторични санкции на САЩ, както и предложението на Европейската комисия правителствата на страните от ЕС да извършват преки парични трансфери до иранската централна банка, за да бъдат заобиколени американските санкции. Сподели:", "date": "2018.07.07", "title": "Световните сили ще продължат преговорите за спасяване на ядрената сделка с Иран"}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-47-%D0%B3%D0%BE%D0%B4%D0%B8%D1%88%D0%B5%D0%BD-%D1%83%D0%BF%D0%BB%D0%B0%D1%88%D0%B8-%D0%BA%D0%B0%D1%82%D0%B0%D0%B4%D0%B6%D0%B8%D0%B8---%D1%81%D1%87%D1%83%D0%BF%D0%B8-%D0%B4%D1%80%D0%B5%D0%B3%D0%B5%D1%80%D0%B0-news763659.html", "text": "47-годишният водач бил изпробван за употреба на алкохол и задържан за срок до 24 часа, след като дрегерът отчел внушителните 3.59 промила. Това съобщиха от ОДМВР-София. Срещу нарушителя е започнато бързо производство за извършено престъпление по чл. 343Б, ал.1 от НК. Около 23:55 часа на 5 юли, в Долна баня, автопатрул извършил проверка на лек автомобил „Ауди 80“, управляван от жител на града. Сподели:", "date": "2018.07.07", "title": "Куриоз! 47-годишен уплаши катаджии - счупи дрегера"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4%D1%8C%D0%BE%D1%80-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D0%BA%D1%8A%D1%82%D0%B0%D0%BB-%D0%B2-%D0%BC%D0%B0%D0%B7%D0%B5%D1%82%D0%BE-%D1%81%D0%B8-13-%D1%82%D0%BE%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B8-120-%D0%BA%D0%B8%D0%BB%D0%B0-%D1%82%D1%8E%D1%82%D1%8E%D0%BD-news763647.html", "text": "13 тона твърд алкохол, съхраняван в бидони и варели и шест чувала с нарязан тютюн откриха полицаи при обиск в няколко имота, собственост на 38-годишен старозагорец. Домашно сварената скоросмъртница била с различни оцветявания. Част от нея била налята в оригинални стъклени бутилки за уиски. Тепърва експертите ще установяват колко градуса са напитките и дали е бил правен опит за имитация на квалитетни питиета. До нелегалния склад и спиртоварната униформените стигнали след оперативен сигнал за пренасяне на голямо количество цигари без бандерол. Автомобилът \"Фолксваген“ на неизвестния досега на криминалистите М.Г. бил спрян късно следобед на 5 юли на центъра на село Ракитница. В багажника имало 2000 кутии папироси от различни марки без бандерол. Още толкова цигари били открити при претърсване на имот на мъжа в Града на липите. Образувано е бързо производство за престъпление по чл.234, ал.2, т.3, вр.ал.1 от НК, притежателят на контрабандната стока е задържан за срок от 24 часа, предстои искане пред съда за постоянното му оставяне в ареста. Сподели:", "date": "2018.07.07", "title": "Рекордьор! Старозагорец кътал в мазето си 13 тона алкохол и 120 кила тютюн"}
{"url": "http://pik.bg/%D0%B2%D0%B5%D1%87%D0%BD%D0%B8%D1%8F%D1%82-%D0%B6%D0%B5%D0%BD%D1%81%D0%BA%D0%B8-%D0%B2%D1%8A%D0%BF%D1%80%D0%BE%D1%81-%D1%81%D0%BB%D0%B5%D0%B4-%D1%81%D0%B5%D0%BA%D1%81%D0%B0-%D1%85%D0%B0%D1%80%D0%B5%D1%81%D0%B2%D0%B0-%D0%BB%D0%B8-%D0%BC%D1%83-%D1%81-%D1%82%D0%B5%D0%B1-news763216.html", "text": "Как да разбереш, че сексът с теб му е допаднал и че първата ви среща не е и последна. Да питаш „Хареса ли ти сексът с мен“ след любовната нощ, означава, че ти се иска да получиш купища комплименти по свой адрес. Но истината се крие не в неговия отговор, а в реакциите му след като сте мачкали чаршафите часове наред. По тях, дори той да не ти е казал нищо, можеш да разбереш много. Опитва се да се оправдае с всякакви истини и лъжи, но това изобщо не означава, че той не те желае, или че винаги има проблем с ерекцията. По-скоро това се случва за първи път, или пък се случва не толкова често, затова сега той реагира не по най-адекватния начин – преживява, нервничи или става агресивен. Истината е, че в подобна ситуация дори Джесика Алба не би могла да помогне, защото мъжът в този момент се интересува единствено и само от това да успее да се докаже на себе си и на всички наоколо, че случващото се все още не е краят. Той не иска да те пуска да си отидеш и това е нормално, след като сте били заедно в леглото. Ако мъжът смогне да се събере духом и да успее да контролира мъжката си гордост, така че тя да функционира правилно, то може темата за провала да бъде захлопната и забравена завинаги. Но ако и вторият път е пълно фиаско, то да се преструваш, че нищо не се е случило, не е най-добрата идея. В този момент той изобщо не желае да слуша твоите доводи: „Нищо страшно, случва се на всеки.“ Защото твоята половинка – не е всеки. С него такова нещо просто не бива да се случва! Ако всеки провал го напряга, сексът за този мъж е пряко свързан с чувството на срам. Не разчитай, че той ще се превърне в добър любовник. Когато чуеш претенциите му, просто благодари за критиката, но не позволявай това да се случи повторно. Сексът е за двама и е отговор на нещата, които се случват между тези хора. Ако твоето момче след провала е кълбо от нерви, веднага го измъквай от състоянието и отивайте да пиете кафе, да гледате филм или просто да се разходите в парка. Така той ще може да се отпусне и да оправи настроението си. А и ще разбере, че ти го цениш не само заради оргазмите, които ти подарява, (макар че и затова също), но и за времето, прекарано извън спалнята, когато вие просто се наслаждавате един на друг. Обещава никога да не се разделите. Това може би е най-точният знак, че ти си попаднала право в целта. По-точно, че си се превърнала за него в тази, за която бленува всеки мъж, за първи път гледал порно филм – невероятно сексуална жена, с която може да изпълни не само номера си, но и цялата си програма. Можеш да се гордееш със себе си! Думите му са пределно ясни: той те желае, но не му достига огън в секса. И тук всички се сблъскват единствено с този проблем – какво означава „нещо ново“? Или той просто иска да намекне, че кучешката поза му е омръзнала и те кани най-учтиво да се качиш на трона на кралицата, демек да поемеш инициативата и да смените позата. И си взима оттам парче пиле, салата и едновременно с това пие мляко, направо от кутията. Видимо половинката ти много се е старал по време на секса, изгорил е маса калории, които сега трябва да си набави. Можеш да се радваш мъжът, който истински се старае да поеме инициативата и активната работа върху себе си, а и се държи дълго време по този начин, както на теб ти е необходимо, не се среща често в живота. Пази си гаджето и го храни навреме и качествено. Почти е сигурно, че това момче е озарено от нещо. Божествен мъж, който по всяка вероятност веднъж е взел в ръцете си Енциклопедията на секса и е разбрал, че всички жени след секс се нуждаят от доза нежност и любов. Добре е, ако този приятел наистина съществува, защото ако не е така, то ти слушаш в този момент носталгични разкази за бившите на сегашния ти любим. Така че спокойно можеш да му разкажеш за този случай, в който твоя близка е правила секс навсякъде, където й изпаднел случай, а той те води само в спалнята. Скука! Сподели:", "date": "2018.07.07", "title": "ВЕЧНИЯТ ЖЕНСКИ ВЪПРОС СЛЕД СЕКСА: Харесва ли му с теб"}
{"url": "http://pik.bg/%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B7%D0%B0-%D0%B3%D0%BE%D1%81%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BB%D0%B8-%D0%BA%D1%8A%D1%86%D1%8F%D0%BD-%D0%B2-%D1%81%D0%BE%D1%84%D0%B8%D1%8F-%D0%B8-%D0%B8%D0%BD%D1%86%D0%B8%D0%B0%D1%82%D0%B8%D0%B2%D0%B0%D1%82-news763759.html", "text": "Китай е голяма държава, с голям мащаб и трябва да говорим около срещата, която се провежда в момента, за много пари. Това заяви бившият външен министър на България Соломон Паси пред сутрешния блок на БТВ. „Китай е подредена държава и има общо деление на институциите – разясни Паси. - Ако успеем да продадем на всеки китаец по капка розово масло, кофичка кисело мляко за година, това би било истинска революция. Китайците държаха много тази среща, която се провежда в момента в София, да е сега и сами предложиха, ако срещата е сега, премиерът Ли Къцян да дойде лично“. На предстоящата среща от форума за туризъм Соломон Паси ще презентира план на Атлантическия клуб за възраждането на „Ориент Експрес“. „Отношенията между Европа и Китай опират до едно нещо – мащаб. Проекта „Един пояс, един път“. Този Път на коприната е цялата търговия между Изтока и Запада от години – коментира Соломон Паси. - Това, което предлагаме е рестартиране на „Ориент Експрес“. Това е естественото продължение на Пътя на коприната. Предлагаме страните, които сега се събират тук в София да предложат на Европа възстановяването на „Ориент Експрес“. Идеята е за преминаването на този маршрут да се използва свръхбързият влак на Илон Мъск. Условно можем да го наречем влака „София – Лондон – Шанхай“. София е най-естествената стъпка, защото София е първата столица от Европа, признала Китайската народна република. Имаме план какво трябва да се направи, а президентът на Китай Си Дзинпин да се обади на Илон Мъск и да помогне за идеята. Мисля, че между 5 и 10 години този проект би придобил ясни очертания. Внимателно сме изследвали китайският опит, който е по железницата, свързваща Пекин с Ласа в Тибет. Туризмът би трябвало да е най-големият печеливш от изграждането на такава инфраструктура. Търговията също обаче сериозно би се развила“. Соломон Паси говори и за това с какво китайският премиер би помогнал за рекламирането на България. „Китайският премиер би могъл да ни рекламира с митологията, с легендите, живели по българските земи  – Орфей, Спартак – уточни Паси. - Културата ни, златните съкровища. Не е случайно, че китайските премиер веднага се обърна към китайските журналисти, които са тук, да отиват да отразяват именно българските съкровища и културата“. Според Паси, такива проекти, като „Ориент Експрес“, се осъществяват с постоянство. „За китайците има приказка, че те могат да започнат да строят път, който би се използвал след 100 години – каза Соломон Паси. - Китайците обичат да се договарят директно с правителства. Трябва да се използват сега и сериозните сътресения около започналата вчера търговска война между САЩ и Китай. Факт е обаче, че всички ще загубим от тази търговски война. Надявам се покрай тази война Европейският съюз да не се окаже между чук и наковалня“. Сподели:", "date": "2018.07.07", "title": "Соломон Паси ексклузивно за гостуването на китайския премиер Ли Къцян в София и инциативата за възраждането на „Ориент Експрес“"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0%D0%B4%D0%B5-%D0%B7%D0%B5%D0%BB%D0%B5%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD-%D0%B7%D0%B0-%D1%80%D0%B5%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%81%D1%8A%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%B1%D0%B5-news763677.html", "text": "Die Frankfurter Allgemeine Zeitung, ЦИТИРАН ОТ \"фОКУС\". Федералният съвет на Германия (Бундесрат) даде „зелена светлина“ на закон за реорганизация на събирането на семействата на бежанците, съобщава националният ежедневник Считано от 1 август тази година, бежанците с ограничен статут на закрила ще имат право да посрещнат в страната свои роднини. Всеки месец обаче в Германия ще бъдат допускани не повече от общо 1000 членове на семейства, член на които е получил закрила от ФРГ. Новият регламент предвижда съпрузите и непълнолетните деца на бежанците да бъдат допускани в страната. . Същото важи и за родителите на непридружени непълнолетни бежанци, живеещи в Германия. Сподели:", "date": "2018.07.07", "title": "Германия даде \"зелена светлина\" на закон за реорганизация на събирането на семействата на бежанците"}
{"url": "http://pik.bg/%D0%BB%D0%B8%D1%82%D0%BE%D0%B2%D0%B5%D1%86-%D1%81-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%B8-%D0%BF%D0%BE%D0%BC%D0%B8%D1%81%D0%BB%D0%B8-%D1%89%D1%83%D1%80%D0%BC%D1%83%D0%B2%D0%B0-%D0%BA%D1%80%D0%B0%D0%B9%D1%86%D0%B5%D1%80%D0%B0-%D0%B0%D0%B2%D1%80%D0%BE%D1%80%D0%B0%E2%80%9C-news763617.html", "text": "Литовски турист се опита да проникне на превърнатия в паметник крайцер „Аврора“ в Санкт Петербург с викове, че иска да стреля по Зимния дворец и да извърши нова революция в Русия. Местната полиция веднага реагирала и осуетила плановете на „революционера“ за превземане на кораба, дал знак за началото на болшевишкия преврат от 1917 г., а след това му била оказана необходимата психиатрична помощ, която върнала 40-годишния литовец обратно в реалността, разказва веселата случка \"Монитор\". Преди 7 години „Аврора“ бе завзет от „пирати“, които издигнаха над крайцера „Веселия Роджър“ и транспарант с надпис „Смърт на нищетата“. Сподели:", "date": "2018.07.07", "title": "Литовец с революционни помисли щурмува крайцера \"Аврора“"}
{"url": "http://pik.bg/%D1%87%D1%83%D0%B4%D0%B5%D1%81%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-%D0%B8%D0%BC%D0%B5%D0%BD-%D0%B4%D0%B5%D0%BD-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%82%D0%B5%D0%B7%D0%B8-%D0%BB%D1%8E%D0%B1%D0%B8%D0%BC%D0%B8-%D0%B8%D0%BC%D0%B5%D0%BD%D0%B0-news763730.html", "text": "На 7 юли имен ден празнуват: Неделя, Неделчо, Недялка, Недялко, Неда, Недьо, Недка, Недко, Нели, Нелина, Ненка, Ненко, Ненчо, Делян, Дельо, Делчо Според народните поверия, ако времето на 7 юли е горещо, зимата предстои да бъде дълга и студена. Ако времето е прохладно и дъждовно, ще имаме мека зима. Православната църква почита  великомъченица Кириакия – Неделя. Света великомъченица Кириакия е родена през III век в Малоазийския град Никомидия. Oт малка родителите й я запознали с истините на Христовото благовестие и тя от рано се посветила на служене на Бога, като водила целомъдрен и благочестив живот. Когато император Диоклетиан отново подхванал гоненията против християните, опитвайки се с мъчения и заплахи да накарат християните да се отричат от Христа и да правят приношения на идолите, пострадали родителите на светата и тя самата. Затваряли я, мъчили я, горили я, гола я влачили из града, били я с камшици и безпощадно забивали в тялото й нажежени железа. Но поддържана от Божията благодат, мъченицата чудодейно се изправяла всеки път. Застанала във всеоръжието на вярата, тя отговаряла на мъчителите си с думите на апостола: „Когато съм немощна, тогава съм силна“ (2Кор. 12:10), и хиляди други мъки да измислите, „за мене животът е Христос, а смъртта – придобивка“ (Фил. 1:21). С думи мъчениците учела колебливите да странят от идолите и твърдо да вярват в Разпнатия, а с чудесата и подвизите си им изявили силата на Христа Бога и на християнското благочестие. Накрая я осъдили на посичане с меч. Преди палачът да изпълни наказанието, светата великомъченица с Божието име на уста коленичила и за всеобщо удивление отдала Богу дух. Това станали на 7 юли 289 година. Сподели:", "date": "2018.07.07", "title": "ЧУДЕСЕН ПРАЗНИК! Имен ден празнуват тези любими имена"}
{"url": "http://pik.bg/%D0%BE%D1%81%D0%B5%D0%BC-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BD%D0%B0-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-news763726.html", "text": "В резултат на наводненията в западната част на Япония са загинали най-малко осем души, а повече от 50 са изчезнали, съобщава японската агенция Kyodo, цитирана от TACC и „Фокус“. „Спасителни екипи са насочени към всички пострадали райони. Приоритетна задача са явява спасяването на хората“, подчерта премиерът на страната Шиндзо Абе. Повече от 3 милиона души в западната част на Япония са получили разпореждане за евакуация. Най-тежка е ситуацията в префектурите Хирошима и Киото, където реките са излезли от коритата си. Много фабрики са спрели дейността си. Преустановено е движението на скоростните влакове Токио – Осака. Сподели:", "date": "2018.07.07", "title": "Осем загинали в резултат на наводненията в Япония"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%84%D0%BE%D0%BB%D0%BA%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%B5%D0%BC%D0%B8%D0%BB%D0%B8%D1%8F-%D0%B8%D0%B7%D0%BF%D0%BB%D0%B0%D0%BA%D0%B0-%D0%B1%D0%B5%D1%88%D0%B5-%D1%82%D0%B5%D0%B6%D0%BA%D0%BE-%D0%B4%D0%BE%D0%BA%D0%B0%D1%82%D0%BE-%D1%80%D0%B0%D0%B1%D0%BE%D1%82%D0%B8%D1%85%D0%BC%D0%B5-%D0%BF%D0%BE-%D0%BF%D0%B5%D1%81%D0%B5%D0%BD%D1%82%D0%B0-%D0%B7%D0%B0-%D1%84%D0%B5-news763507.html", "text": "Тъжни думи написа фолк певицата Емилия, след като снощи за първи път бял свят видя клипа й по песента, посветена на загиналия Феди - син на приятеля й Жорж Башур. Както ПИК съобщи, фолк звездата посвети песен на трагично загиналия 18-годишен Феди, който почина след тежка катастрофа с джип на магистрала \"Тракия\". Парчето бе пуснато точно на 40-ия ден от смъртта му. За мен тази песен е повече от специална и беше тежко докато работихме по нея…….И винаги ще бъде част от моя действителен живот! Знам,че има много хора, които имат същата съдба и дано слушайки тази песен, сълзите омекотят болката им. Докато имаме сълзи в очите ,все още сме хора и все още имаме сърца, написа певицата. \"Чувствам,че трябва да напиша тези няколко изречения и да благодаря първо на мъжа до мен - най-силният човек,който познавам и се възхищавам! На цялото семейство на Федка, че дадоха съгласието си за тази песен! На моя толкова близък човек Светльо - за всичко,което прави за мен, на Мариета Ангелова - за прекрасния текст, на Даниел Ганев - за разкъсващия аранжимент на Ники Скерлев,че засне това,което искахме, на момчетата, които бяха около нас и помагаха за всичко по време на снимките, на Тони,Цецо и Момчил за безупречния ми външен вид и на всички от Пайнер и Планета,които винаги са зад мен!\", допълва Емилия. Сподели:", "date": "2018.07.07", "title": "ЕКСКЛУЗИВНО В ПИК! Фолкпевицата Емилия изплака: Беше тежко, докато работихме по песента за Феди! (ВИДЕО)"}
{"url": "http://pik.bg/%D0%BF%D0%BE%D1%80%D0%B5%D0%B4%D0%BD%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D1%80%D0%B0%D0%B9%D0%BE%D0%BD-%D1%82%D1%80%D0%B0%D0%BA%D0%B8%D1%8F-news763766.html", "text": "Взривиха банкомат в пловдивския район \"Тракия\" . Сигналът е получен около 4.40 ч. тази сутрин на тел. 112, съобщиха от полицията в града под тепетата. Банкоматът се намира в района на хлебозавода. Районът е отцепен. В момента се извършва оглед. Текат процесуално-следствени действия. Сподели:", "date": "2018.07.07", "title": "ПОРЕДНА НАГЛОСТ! Взривиха банкомат в пловдивския район \"Тракия\""}
{"url": "http://pik.bg/%D1%88%D0%BE%D0%BA-%D0%B1%D0%B8%D0%B2%D1%88-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BD%D0%B0-%E2%80%9E%D0%B1%D0%BE%D1%82%D0%B5%D0%B2%E2%80%9C-%D0%B2%D1%80%D0%B0%D1%86%D0%B0-%D0%B7%D0%B0%D0%BB%D0%BE%D0%B2%D0%B5%D0%BD-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE-%D1%81%D0%BD%D0%B8%D0%BC%D0%BA%D0%B8-news763788.html", "text": "Бивш футболист на врачанския „Ботев“ е заловен с наркотици край морето. Вчера областната дирекция на полицията в Бургас съобщи, че е задържала в Приморско 23-годишен мъж с 55 найлонови свивки, съдържащи суха зелена тревна маса с общо тегло около 50 гр. и електронна везна. При извършен наркотест тревата реагирала на канабис. Пред ченгетата Н.Г. признал, че свивките са приготвени с цел разпространение, съобщава \"БулНюз\". Разследване на медията ни установи, че зад тези инициали се крие врачанинът Найджъл Георгиев. Задържаният дилър е продукт на футболната школа на местния „Ботев“ и при предишния престой на отбора в А група беше картотекиран по правилото за присъствие на юноша в състава на всеки участник в първенството. През изминалите години той риташе за различни отбори, но очевидно кариерата му е тръгнала надолу, за да се стигне дотам да продава наркотици. Бащата на арестувания дилър – Янко Георгиев, и в момента работи в „Ботев“/Враца/ като треньор на децата. От полицията в Бургас съобщиха, че Найджъл Георгиев е задържан за срок от 24 часа. По случая е образувано бързо полицейско производство. Сподели:", "date": "2018.07.07", "title": "ШОК! Бивш футболист на „Ботев“ (Враца) заловен с наркотици край морето (СНИМКИ)"}
{"url": "http://pik.bg/%D0%BF%D1%80%D0%BE%D0%BB%D0%B8%D0%B2%D0%B5%D0%BD-%D0%B4%D1%8A%D0%B6%D0%B4-%D0%B2-%D1%81%D0%BE%D1%87%D0%B8-%D0%B4%D0%B2%D1%83%D0%B1%D0%BE%D1%8F%D1%82-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81-news763790.html", "text": "Пороен дъжд предизвика наводнение в Сочи преди четвъртфинала от Мондиал 2018 между домакина Русия и Хърватия, съобщава електронното издание „Чемпонат“, цитирано от „Фокус“. Двубоят е тази вечер на стадион “Фищ” в Сочи и започва в 21:00 часа българско време. Според информацията, заради метеорологичната обстановка провеждането на двубоя е „под угроза“, въпреки че е малко вероятно, но не и невъзможно,  срещата да бъде отложена. Само на 10 км от стадиона в район Адлер в петък буквално се изля потоп, който смути обстановката в Сочи. Сподели:", "date": "2018.07.07", "title": "Проливен дъжд в Сочи. Двубоят от Световното между Русия и Хърватия под въпрос"}
{"url": "http://pik.bg/%D1%83%D0%B6%D0%B0%D1%81-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-13-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-news763800.html", "text": "Най-малко 13 души са загинали в резултат на самоубийствен атентат с миниран автомобил, извършен на метри от президентския дворец в сомалийската столица Бамако, предава „Ройтерс“, циитрана от „Фокус“. Агенцията се позовава на данни от полицията. „Бе взривена кола-бомба… твърде рано е да кажем брой на жертвите“, заяви говорител на полицията минути след взрива. По-късно бе съобщено за втори взрив, избухнал пред полицейско управление. След това бе потвърдено за поне 13 жертви. Терористичната организация „Аш Шабааб“, стремяща се към свалянето на правителството на африканската държава, извършва често бомбени атентати в страната. Тя се бори за изгонването на мироопазващите сили на ООН и съставяне на правителство, работещо на основите на строго тълкуване на шериата. Все още обаче нито една групировка не е поела отговорност за поредния атентат в Бамако. Насилието и беззаконието е ежедневие в Сомалия след свалянето на диктатора Мохамед Сиад Баре в началото на 1990 г., припомня агенцията. Сподели:", "date": "2018.07.07", "title": "Ужас! Най-малко 13 загинали при самоубийствен атентат в Сомалия"}
{"url": "http://pik.bg/%D0%B5%D0%BA%D1%88%D1%8A%D0%BD-%D1%85%D0%B2%D0%B0%D0%BD%D0%B0%D1%85%D0%B0-%D0%BC%D1%8A%D0%B6-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D0%B4%D0%BE%D0%BA%D0%B0%D1%82%D0%BE-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BB-%D0%BC%D0%BE%D1%89%D0%BD%D0%B0-%D0%B1%D0%BE%D0%BC%D0%B1%D0%B0-news763807.html", "text": "Полицията е заловила мъж от монтанското село Горно Церовене, докато подготвял мощна бомба, съобщиха от областната дирекция на МВР, цитирани от Булнюз. Вчера на тел.112 е бил получен сигнал от 48-годишен мъж от село Видлица, който твърдял, че 64-годишен човек прави самоделно взривно устройство, което щял да използва за уреждане на финансови взаимоотношения. При направената проверка на място полицията е открила вещества, които могат да бъдат използвани за направата на самоделна бомба: найлонов плик с тегло 1 кг. и надпис „Амониев нитрат“, друг найлонов плик с неустановено оранжево прахообразно вещество и една бутилка с дизелово гориво. Майсторът на бомбата е задържан за 24 часа в районно управление на полицията в Монтана. Образувано е досъдебно производство, а работата по случая продължава. Сподели:", "date": "2018.07.07", "title": "Екшън! Хванаха мъж в Монтанско, докато подготвял мощна бомба"}
{"url": "http://pik.bg/%D0%B4%D0%BE-%D0%BC%D0%BE%D0%BC%D0%B5%D0%BD%D1%82%D0%B0---%D0%B2%D1%81%D0%B8%D1%87%D0%BA%D0%B8-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%87%D0%B8%D1%81%D1%82%D0%B8-news763670.html", "text": "До момента Международната футболна федерация (ФИФА) не е разкрила положителна допинг проба на Световното първенство, съобщиха от пресслужбата на централата. Спекулациите свързваха Саид Езатолахи от Иран с използването на забранени вещества, но кръвните му изследвания са били чисти. Сподели:", "date": "2018.07.07", "title": "До момента - всички на Световното чисти"}
{"url": "http://pik.bg/%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%B5-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0%D0%BB%D0%BE%D1%82%D0%BE-%D1%81%D0%B5-%D0%BA%D0%BE%D1%80%D0%B0%D0%B1%D1%87%D0%B5-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-news763683.html", "text": "Тайландската спасителна служба използва хеликоптери за издирването на 23 души, изчезнали след потъването на корабче с китайски туристи край популярния тайландски туристически остров Пукет, предадоха Ройтерс и ДПА. Тайландски правителствен служител заяви, че се опасява, че може да не бъдат открити други оцелели, което би означавало жертвите да достигнат близо 60 души. Засега е потвърдена смъртта на 33 души, но тайландският флот съобщи, че водолази са забелязали \"доста тела\" в потъналия кораб \"Финикс\". Той се преобърна по време на буря със 105 души на борда, включително 93 китайски туристи и 12 тайландци, членове на екипажа и туристически гидове. По телевизията бяха показани десетки водолази, издирващи изчезналите. Други спасители стоят в готовност на кей наблизо. Морето днес е спокойно, а небето - безоблачно. Според изявление на тайландската морска полиция, нейни водолази се гмуркат на дълбочина около 40 метра. Представител на морския отдел на министерството на транспорта заяви, че вероятно няма шансове на корабчето да бъдат открити други оцелели. \"Минаха един ден и една нощ\", подчерта заместник-генералният директор на отдела Критпетч Чайчуай. В момента в Тайланд дъждовния сезон е в разгара си. През периода от май до октомври в крайбрежните райони често има силни ветрове и неочаквани бури, особено по западното крайбрежие, където се намира остров Пукет. Заместник генералният директор на Туристическата полиция ген.-майор Сурачате Хакпарн заяви във Фейсбук, че туроператорите са били предупредени за лошото време и им е било казано да не излизат в морето, но те са извели чуждестранни туристи в океана. \"Внимавайте, природата не е шега работа\", подчерта той. Вчера в района потъна и още един кораб с 41 души на борда, но всички бяха спасени. Китайското посолство в Банкок съобщи, че е призовало тайландското правителство да положи всички усилия за издирването и спасяването на туристите и е изпратило екип в Пукет. Представители на консулството са на мястото на инцидента и помагат на китайските граждани. Говорителят на китайското външно министерство Лу Кан заяви, че ръководителите на страната, включително президентът Си Цзинпин, следят отблизо случващото се. Лу Кан изказа благодарност на Тайланд за активните усилия по издирването и спасяването на туристите. Сподели:", "date": "2018.07.07", "title": "Увеличават се жертвите на преобърналото се корабче в Тайланд"}
{"url": "http://pik.bg/%D0%BD%D0%B0-%D1%82%D0%BE%D0%BF%D0%BB%D0%BE-%D0%B2%D0%BA%D0%B0%D1%80%D0%B0%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B1%D0%B8%D0%B2%D1%88%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8-news763693.html", "text": "Пакистански антикорупционен трибунал произнесе днес отдавна очакваната присъда по дело за корупция срещу бившия премиер Наваз Шариф, като го осъди на 10 години затвор заради покупка на луксозни апартаменти в Лондон, предаде Ройтерс. Шариф, който е в Лондон с болната си съпруга, не присъстваше в съдебната зала и беше осъден задочно. Малко вероятно е Исламабад на поиска екстрадирането му, а самият бивш премиер нееднократно е заявявал, че един ден ще се върне в страната, за да се яви на другите процеси срещу него. Това е първата присъда срещу бившия премиер, срещу когото се водят редица дела, откакто беше отстранен от власт от Върховния съд миналата година заради укриване на активи в чужбина. Присъдата е сериозен удар за партията му преди парламентарните избори този месец. В писменото си заключение съдия Мохамад Башир заяви, че Шариф и семейството му не са могли да докажат произхода на парите, използвани за покупката на няколко луксозни имота в Лондон през 90-те и не са декларирали сделките пред данъчните власти. По същото дело, дължащо се на Панамските документи, дъщерята на Шариф, Мариам, смятана от мнозина за негов политически наследник, бе осъдена на седем години затвор, задето предоставила фалшива информация на разследващите. Съпругът й Мухамад Сафдар, депутат от партията на Шариф Пакистанска мюсюлманска лига получи присъда от една година затвор. Освен това съдията наложи глоба от 8 милиона британски паунда на Шариф, а на Мариам - 2 милиона паунда и нареди имотите на фамилята в Лондон да бъдат конфискувани в полза на пакистанското правителство. Партията на Шариф заклейми присъдата като тежка несправедливост спрямо популярния бивш лидер и призова привържениците си да проявят сдържаност и да гласуват за нейните кандидати на изборите на 25 юли. Бившият премиер и дъщеря му са в Лондон, където съпругата на Шариф, Кулсум, се лекува от рак и е в кома след сърдечен удар миналия месец. Присъдата срещу 68-годишния Шариф заплашва да сложи край на кариерата на един от най-влиятелните пакистански политици за последните четири десетилетия, който три пъти е бил министър-председател. Сподели:", "date": "2018.07.07", "title": "НА ТОПЛО! Вкараха в затвора бившия премиер на Пакистан за 10 години"}
{"url": "http://pik.bg/%D0%B0%D0%BC%D0%B8-%D1%82%D0%B0%D0%BA%D0%B0-%D0%B5-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D1%80%D0%B5%D0%BE%D0%B1%D1%80%D0%B0%D0%B7%D1%8F%D0%B2%D0%B0-%D1%81%D0%B5%D0%BA%D1%81%D0%B0-news763598.html", "text": "Значението на сексуалните контакти се е променяло през годините. Задоволяване на нагон, правене на деца, разврат, срам, удоволствие... От цялата „еволюция“ на секса до днес жените различаваме много видове секс – бурен, нежен, задоволяващ, дразнещ, безсмислен... Всяка от нас си има свои собствени категории, и дори да не ги е кръстила, подсъзнателно ги разпознава и си ги мести в графата. На ум или пред приятелки. Сексът с някого, с когото ни харесва просто секса, е хубаво и полезно нещо. Чувстваме се по-разкрепостени, защото реално не сме емоционално ангажирани с него, правим това, което ни харесва и, в повечето случаи, сме напълно задоволени физически. За една необвързана жена това е страхотен вариант, докато срещне подходящия. Сексът, също без чувства, но с някого, с когото имаме отношения, в много от случаите е неприятен и незадоволяващ. Обикновено се разкъсваме от размисли и терзания, които ни пречат да се отдадем на момента и да получим и отдадем най-доброто по време на еротичното преживяване. Това може да е бившо гадже или някой, с който сме от доста време, но вече не изпитваме нищо към него. Каквато и да е ситуацията, емоционалната неудовлетвореност пречи на сексуалния живот и ни спира да изживеем момента. Когато заговорим за секс с човек, когото обичаме, тогава нещата придобиват съвсем различен облик. Пълното отдаване на любимия, в който сме безрезервно влюбени и обичаме с цялото си същество, е неописуемо изживяване. Всяка ласка, докосване, поглед, движение са моменти, които осмислят не само сексуалния контакт, но и целия ни живот. Давате най-доброто от себе си, отдавате се напълно на интимните си В сексуалния живот на двама влюбени егоизмът липсва и това е толкова невероятно! Именно затова, хората, които се обичат, разпалват страстта помежду си още повече и това действа невероятно на сексуалния им живот. Когато и двамата се опитвате да си доставите най-доброто, на което сте способни, тогава почти винаги нещата се получават съвършено. В някои случаи, макар и двамата да са адски влюбени, сексът не се получава и това води до постепенно проваляне на отношенията им. В повечето случаи „вината“ е в мъжа, тъй като той не успява да задоволи половинката си, а тя толкова иска да получи най-доброто от него. Просто някои мъже не са особено опитни в леглото или са свикнали да действат по начин, който на вас не ви се харесва. В тези случаи, всичко може да бъде преодоляно, ако отношенията ви са истински и си споделяте всичко без притеснения. Кажете на вашия любим от какво имате нужда, как ви харесва да го правите, покажете му го по време на любовната игра. Той няма начин да откаже да задоволи желанията ви. Обикновено проблемите идват от недоизказаните неща – когато сме недоволни от нещо и вместо да си го кажем, го таим в себе си, трупаме недоволство и напрежение. Всеки обичащ мъж би искал да задоволи половинката си и няма начин да не даде всичко от себе си и дори да се научи на нови неща за жената, която обича. Именно затова невероятният секс между двама души, които безрезервно се обичат, е въпрос на време. Постепенно си напасвате и всеки знае какво обича другият – начина на движение, позите, погледите, всяко докосване се превръща в магия, която покорява и двама ви. Освен физическото удовлетворение, духовната наслада е неописуема. Няма по-велико чувство от споделената любов, на която може да се наслаждавате платонически и физически. Преди, по време и след самия секс се чувствате щастливи и доволни от живота си, независимо от всички несгоди, с които сте заобиколени. Имате това, към което много хора цял живот се стремят и не знаят дали ще постигнат, колкото и да са успели в останалите аспекти на живота си. Не вярвате, че любовта преобразява секса? Тогава просто никога не сте го изпитвали. Не се гневете – най-доброто за вас предстои. Имах един приятел, за който любовта не съществуваше и сексът стоеше на първо място в отношенията му с жените. Е, всяко нещо с времето си. Той сам се убеди, че, когато обичаш и консумираш любовта си, чувството е хиляди пъти по-истинско и от най-добрите пози на Кама Сутра. Губят само тези, които не умеят да виждат разликата... Сподели:", "date": "2018.07.07", "title": "АМИ ТАКА Е! Любовта преобразява секса"}
{"url": "http://pik.bg/%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D0%B0%D0%BD%D1%82%D1%8A%D0%BD%D0%B8-%D0%B1%D1%83%D1%80%D0%B4%D0%B5%D0%B9%D0%BD-%D0%BE%D1%81%D1%82%D0%B0%D0%B2%D0%B8%D0%BB-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-news763746.html", "text": "Водещият на телевизионни кулинарни предавания Антъни Бурдейн , който се самоуби миналия месец, завеща богатството си на 11-годишната си дъщеря Ариан, съобщи Контактмюзик. Завещанието на Антъни Бурдейн е регистрирано вчера в Манхатън . Наследството се състои от 425 000 щатски долара в брой, 35 000 долара в инвестиционен портфейл, 250 000 долара в лично имущество и 500 000 долара в интелектуална собственост и авторски права. Състоянието на Антъни Бурдейн, което е общо 1,21 милиона долара , изненада мнозина, защото хората го мислеха за по-богат . Смяташе се, че той има около 16 милиона долара, съобщава БТА. Антъни Бурдейн се самоуби във френски хотел . Това беше голям шок за феновете му. Местният разследващ прокурор потвърди, че по времето на смъртта на Антъни Бурдейн в кръвта му не е имало наркотици. Сподели:", "date": "2018.07.07", "title": "НАСЛЕДСТВО! Антъни Бурдейн оставил богатството си на дъщеря си"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BF%D0%BE%D1%81%D0%B5%D1%82%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news763629.html", "text": "Американският държавен секретар Майк Помпео се срещна днес със севернокорейски служители в Пхенян, надявайки се да научи подробности за това как да бъде ликвидирана ядрената програма на КНДР и да бъдат върнати останките на войници на САЩ, които са в неизвестност от Корейската война, предаде Ройтерс. Помпейо се е срещнал с Ким Йон-чхол, изиграл важна роля заедно с държавния секретар за уреждане на срещата на върха между американския президент Доналд Тръмп и севернокорейския лидер Ким Чен-ун в Сингапур миналия месец, съобщиха пътуващи с него репортери. Разговорите са продължили почти три часа. Не е ясно дали Помпейо ще се срещне с Ким Чен-ун. Държавният секретар ще нощува в Пхенян - първото му оставане през нощта в Северна Корея. Според съобщението на репортерите Помпео е казал, че иска да \"попълни\" някои празноти относно ангажиментите на КНДР и да запази импулса за прилагане на споразумението от срещата на върха. Държавният секретар ще се опита да договори поне първоначален списък на ядрените обекти и опис, който да може да бъде проверен въз основа на наличната информация, казаха служители от американското разузнаване. Водещо място в дневния ред заема и въпросът за тленните останки на американски войници, които са в неизвестност от Корейската война през 1950-1953 година. Тръмп каза след срещата на върха в Сингапур, че Ким се е съгласил да върне останките в САЩ. Според съобщението на репортерите Помпео е бил посрещнат от Ким Йон-чхол и севернокорейския външен министър И Йон-хо. Ким Йон-чхол е твърдолинеен бивш шеф на разузнаването, а И е професионален дипломат с голям опит във воденето на преговори по ядрения въпрос. Помпейо ще отседне в \"Градината на стоте цветя\" - престижна къща за гости, където отседна бившият южнокорейски президент Но Му-хен, когато се срещна с Ким Чен-ир, бащата на Ким Чен-ун, през 2007 г. Сподели:", "date": "2018.07.07", "title": "Американският държавен секретар посети Северна Корея"}
{"url": "http://pik.bg/%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%81%D1%82%D0%B2%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%BE%D1%82-%D1%86%D0%B8%D0%B5-%D0%B8-%D0%BA%D0%B8%D1%82%D0%B0%D0%B9-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%B1%D0%BE%D0%B9%D0%BA%D0%BE-%D0%B1%D0%BE-news763791.html", "text": "Създаването на Глобален център за партньорство на държавите от Централна и Източна Европа и Китай (Global Partnership Centre of CEECs and China) договориха министър-председателят Бойко Борисов и председателят на Държавния съвет на Китай Ли Къцян в рамките на инициативата в София. „Страните от „16+1“ трябва заедно да направят послание за отвореност. Говорихме вече няколко пъти с премиера Борисов, че трябва да проучим правилата и законите на ЕС и на държавите членки“, заяви Ли Къцян. Според него по този начин инвеститорите и предприятията ще знаят какви правила трябва да следват и какви рискове да избягват. „ Така нашите проекти за сътрудничество могат да се развиват по-бързо и по по-зрял начин. Предложихме да се създаде център за глобално партньорство и сътрудничество, в контекста на глобализацията държавите от 16+1 ще проучат как нашето сътрудничество може да отговаря на правилата на ЕС“, допълни още председателят на Държавния съвет на Китай. Ли Къцян посочи също, че съвместните проекти за сътрудничество ще получат много силен напредък, а китайските предприемачи ще имат много по-голям стимул да инвестират в ЕС. „Искам да помоля премиера Борисов да поеме водещата роля и да види как може да се създаде такъв център, а Китай ще бъде спонсора на такъв център“, подчерта китайският премиер. Българският премиер Бойко Борисов каза, че бъдещият център ще подпомогне навлизането на китайски компании, участието им в търгове и процедури в рамките на ЕС, за да не стига до наказателни процедури и провалени сделки. В изказването си на пленарното заседание на формата българският министър-председател посочи, че партньорството между България и Китай се основава на традиционно приятелство, взаимно уважение и желание за разширяване на сътрудничеството с реализирането на конкретни проекти. Според Бойко Борисов по-голямото присъствие на Китай като инвеститор и стратегически партньор в българската икономика би изиграло положителна роля и би дало тласък на икономическия растеж. По думите му, спазвайки условията и принципите на ЕС, икономическите отношения с Китай биха довели до просперитета на страните от целия регион. Българския премиер припомни, че вчера в Министерския съвет бяха подписани десет споразумения, които са израз на желанието на България и Китай за по-задълбочено партньорство. Сподели:", "date": "2018.07.07", "title": "Глобален център за партньорство на държавите  от ЦИЕ и Китай договориха премиерите  Бойко Борисов и Ли Къцян"}
{"url": "http://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D0%B5%D0%B4%D0%B8%D0%BD-%D0%BE%D1%82-%D1%81%D1%8A%D0%B7%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%81%D0%BF%D0%B0%D0%B9%D0%B4%D1%8A%D1%80%D0%BC%D0%B5%D0%BD-news763795.html", "text": "Стив Дитко, създал образите на Спайдърмен и Доктор Стрейндж за комиксите на \"Марвел\", почина на 90-годишна възраст, съобщиха световните информационни агенции. Художникът е намерен мъртъв на 29 юни в апартамента си в Манхатън от служител по поддръжката, уточни полицията. Преди това не бил виждан няколко дни. Дитко и писателят Стан Лий създават Спайдърмен през 1961 г. Именно Дитко измисля характерния червено-син костюм на героя и изстрелвачката на паяжина. Героя Доктор Стрейндж Дитко създава през 1963 г. , но малко след това напуска \"Марвел\" заради конфликт с Лий, за който и двамата крият причините. Дитко работи за \"Ди Си комикс\" и независими издателства. В \"Марвел\" се връща през 1979 г. и работи там на хонорар и през 90-те години на миналия век. Сподели:", "date": "2018.07.07", "title": "Отиде си един от създателите на Спайдърмен"}
{"url": "http://pik.bg/%D0%B8%D0%B7%D0%B2%D1%8A%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BB%D0%B8-%D0%BA%D1%8A%D1%86%D1%8F%D0%BD-%D1%81-%D0%B2%D0%B0%D0%B6%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-16--1-%D0%B2-%D0%BD%D0%B4%D0%BA-news763734.html", "text": "Българският премиер Бойко Борисов и китайският премиер Ли Къцян разкриват решенията, взети по време на срещата на лидерите на страните от Централна и Източна Европа \"16 + 1\" в НДК. В изказването си на пленарното заседание на формата по-рано днес българският министър-председател посочи, че партньорството между България и Китай се основава на традиционно приятелство, взаимно уважение и желание за разширяване на сътрудничеството с реализирането на конкретни проекти. Според Бойко Борисов по-голямото присъствие на Китай като инвеститор и стратегически партньор в българската икономика би изиграло положителна роля и би дало тласък на икономическия растеж. По думите му, спазвайки условията и принципите на ЕС, икономическите отношения с Китай биха довели до просперитета на страните от целия регион. Българския премиер припомни, че вчера в Министерския съвет бяха подписани десет споразумения, които са израз на желанието на България и Китай за по-задълбочено партньорство. Страните-участнички във високия икономически форум подписаха меморандум за разбирателство. Премиерът на Китай Ли Къцян заяви: \"Радвам се на тази възможност да се срещна с представители на пресата след Седмата среща на ръководителите на правителствата от ЦИЕ и Китай. От самото начало на форума \"16+1\" ние смятаме, че чрез нашето взаимодействие ние можем да се допълваме взаимно. За нас е важно да се включим в това сътрудничество с Европа. Убедени сме, че форматът \"16+1\" трябва да остане отворен и за други страни участници\". Китайският премиер подчерта, че няма стратегически различия между страната му и Европа и акцентира върху обединителните моменти за стабилността както на Китай, така и на Стария континент: \"Ние виждаме Европа като една обединена и процъфтяваща партньорска страна... \"16+1\" е формат, много добре допълващ другите форми на икономическо сътрудничество\". Ли Къцян изтъкна дългогодишното сътрудничество в областта на туризма. \"Европа става все по-привлекателна за китайските туристи. Вашият опит и сътрудничеството с нас се надявам да доведат до нарастване на броя на китайските туристи във вашите страни. Вашите туристи са добре дошли в Китай\", отбеляза той. Премиерът Бойко Борисов отбеляза на свой ред, че адмирира казаното от китайския си колега. \"Ние приемаме Китай като един истински равностоен партньор и то във време, когато светът се тресе от търговски войни, от санкции и ембарго по всички направления. И неслучайно утре след последната ни среща Ли Къцян отива до Берлин, за да се види с канцлера Меркел, така че всичко да се види ясно и подредено. Неслучайно взехме решението за създаване на Глобален партньорски център, който за оказва помощ и да търси решения за всички страни, участнички в \"16+1\". Борисов подчерта успешното председателство на предишните си колеги и изтъкна, че има пробив по много теми - една от които е Западните Балкани. \"Направили сме много работни групи... Китайските партньори могат да дадат свои сортове, за да има пазар на българската продукция. Работили сме в тази посока, за да се опитаме на българските производители на тютюн да им намерим пазар. Още веднъж благодаря!\", заяви Бойко Борисов. Премиерът на Хърватия Андрей Пленкович пое следващата инициатива от името на страната си. Хърватия ще е следващият председател на формата \"16+1\" през 2019 г. Той благодари за гостоприемството и перфектното българско председателство на \"16+1\" като и подчерта важността на подписаните спогодби днес в София. \"Форматът \"16+1\" не разделя, а дава възможност за обединение чрез проекти. Така че всички сте добре дошли в Хърватия\", отбеляза Андрей Пленкович. Сподели:", "date": "2018.07.07", "title": "ИЗВЪРЕДНО В ПИК TV! Борисов и Ли Къцян с важни новини от срещата \"16 + 1\" в НДК"}
{"url": "http://pik.bg/%D0%BD%D0%BE%D0%B2%D0%B8%D1%8F%D1%82-%D1%82%D1%83%D1%80%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D0%BE%D0%BB%D0%B0%D0%B3%D0%B0-%D0%BA%D0%BB%D0%B5%D1%82%D0%B2%D0%B0-news763745.html", "text": "Депутатите в новия парламент на Турция, избран след гласуването на 24 юли, ще положат клетва, предава държавната информационна агенция Anadolu Agency, цитирана от „Фокус“. Правилата на законодателният орган в Анкара предвиждат новоизбраните народни представители да положат клетва в тридневен срок след обявяване на официалните резултати от изборите. Председателят на Върховния избирателен съвет на Турция Сади Гувен направи това в сряда, 4 юли. Поради тази причина депутатите ще изпълнят процедурата две седмици след гласуването. Най-възрастният депутат - Дениз Байкал от Републиканската народна партия (РНП), който скоро ще навърши 80 години, ще председателства церемонията по полагане на клетва на новия парламент. Агенцията подчертава, че държавният глава Реджеп Ердоган ще положи клетва в понеделник, 9 юли. Това ще бъде първата му след преминаването на страната от парламентарна към президентска система на управление. След това се очаква той да обяви новия кабинет на опозицията. Церемонията ще се проведе в следобедните часове в сградата на парламента в Анкара, разкриха източници. По-късно ще бъде организирана и втора в президентския комплекс, с която ще бъде отпразнуван преходът към новата система на управление. Сподели:", "date": "2018.07.07", "title": "Новият турски парламент полага клетва"}
{"url": "http://pik.bg/%D1%80%D0%BE%D0%B4%D0%B5%D0%BD-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BE%D1%82-%D1%82%D0%B0%D0%B9%D0%BB%D0%B0%D0%BD%D0%B4-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D1%89%D0%B5-%D0%B1%D1%8A%D0%B4%D0%B0%D1%82-%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8%D1%82%D0%B5--news763753.html", "text": "Журналистът Панчо Благоев, който живее в Тайланд, разказа пред сутрешния блок на БТВ за усилията децата и техният треньор, които са заклещени в пещепа, да бъдат спасени Основният проблем на блокираните момчета от футболен отбор и треньора им в Тайланд е липсата на сигурен начин да бъдат изведени от пещерата. Това разказа Панчо Благоев, който живее в Тайланд. „Разбира се, децата се държат в неведение – разясни Благоев. - На тях им е обяснено, че трябва да се научат да плуват”. По думите му това е един от основните варианти, който обаче може би ще отпадне със смъртта на водолаза, който загина вчера по време на спасителната операция. „Самата пещера е дълга около 5 км, от които децата трябва да преплуват първоначално около 130 метра, след това нови 400 и след това кратък отсек от маршрута, който обаче е дълбок 5 м. Затова се търсят алтернативни варианти за извеждането им”, разясни Благоев. Той допълни, че прогнозата за уикенда е за много тежки валежи. „Водолазите казват, че изпомването на водата е безперспективна опция за справяне с проблема, още повече че тепърва ще започва да вали, и то много сериозно“, отбеляза Благоев. Затова вторият вариант, който се оказва най-вероятен, е да се търси комин в самата пещера над децата, по който да бъдат изведени. Експерти непрекъснато обхождат района и медии съобщават, че е намерен такъв комин, като разстоянието от върха на пещерата до децата е 100 – 200 м. До този момент от тези комини, които бяха известни, най-краткият път до децата беше 800 метра, посочи журналистът. „Много хора обвиниха треньора, че е завел момчетата по това време в пещерата. Всъщност те имат традиция, когато дойде нов член на отбора и на място в пещерата записват името на новия член. Точно в този момент започва невероятен порой, водата нахлува, те бягат от нея и навлизат на повече от 4 км навътре”, каза още той. Сподели:", "date": "2018.07.07", "title": "Роден журналист с ексклузивен разказ от Тайланд за това как ще бъдат изведени блокираните момчета в пещерата"}
{"url": "http://pik.bg/%D1%81%D0%B8%D0%BD%D1%8F-%D0%B8%D0%BD%D1%82%D1%80%D0%B8%D0%B3%D0%B0-%D0%B1%D0%BE%D0%B6%D0%B8%D0%B4%D0%B0%D1%80-%D0%BB%D1%83%D0%BA%D0%B0%D1%80%D1%81%D0%BA%D0%B8-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D0%BB-%D1%81-%D0%B6%D0%B5%D0%BD%D0%B0-%D1%81%D0%B8-%D0%B8%D0%B2%D0%B0-news763810.html", "text": "Лидерът на СДС Божидар Лукарски се е разделил с жена си Ива. Това се говори в сините среди. Според тях съжителството им не вървяло и половинката му решила да сложи край, твърди \"Скандал\". Припомняме, че през 2016 г. двамата вдигнаха пищнa и бляcĸaвa cвaтбa в Бургас. Tъpжecтвoтo бe тoлĸoвa paзĸoшнo и пoмпoзнo, чe гocтитe дълго време гoвopиха зa нeгo. Самият кмет на града венча Лукарски и избраницата му. Сватбата събра в Морската градина почти целия Министерски съвет, политици, депутати и приятели. Сподели:", "date": "2018.07.07", "title": "СИНЯ ИНТРИГА! Божидар Лукарски се разделил с жена си Ива?"}
{"url": "http://pik.bg/%D0%B2-%D0%BA%D1%80%D0%B0%D1%8F-%D0%BD%D0%B0-%D0%BC%D0%B5%D1%81%D0%B5%D1%86%D0%B0-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D0%B8%D0%B4%D0%B8%D0%BC-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B0%D1%82%D0%B0-%D0%BD%D0%B0%D1%81%D0%BA%D0%BE%D1%80%D0%BE-%D1%8F%D1%80%D0%BA%D0%BE%D1%81%D1%82%D1%82%D0%B0-%D1%81%D0%B8-%D0%B7%D0%B5%D0%BB%D0%B5%D0%BD%D0%B0-%D0%BA%D0%BE%D0%BC%D0%B5%D1%82%D0%B0-news763738.html", "text": "Зелена комета, чиято яркост отскоро се увеличи, ще може да бъде видяна с невъоръжено око през август, съобщи вестник \"Мирър\", цитирана от БНР. Астрономът-любител Майкъл Йегер успя да заснеме сиянието на кометата PANSTARRS на 2 юли. Газовият облак около ядрото на кометата е с диаметър около 260 хиляди километра -  почти два пъти по-голям от този на планетата Юпитер. Този огромен размер я прави лесно забележима със стандартен телескоп. Сега кометата се движи към Слънцето от Облака на Оорт - гигантска сферична обвивка около звездата ни, където често се образуват комети. Досега кометата PANSTARRS не е навлизала към вътрешните планети на Слънчевата система, което означава, че не е ясно какво ще се случи, когато се доближи до звездата ни следващия месец. Орбитата й е хиперболична и най-вероятно ще я изведе обратно във външната Слънчева система. Кометата ще се приближи най-много до Слънцето на 15-16 август, когато ще е зад орбитата на Меркурий. Сподели:", "date": "2018.07.07", "title": "В края на месеца ще може да видим увеличилата наскоро яркостта си зелена комета"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B3%D1%80%D0%BE%D0%B7%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%B3%D1%80%D0%B8-%D0%B2%D1%8A%D1%80%D1%85%D1%83-%D1%87%D0%BE%D0%B2%D0%B5%D1%88%D0%BA%D0%B8-%D0%B1%D0%B5-news763765.html", "text": "Странно племе сме това, българите. Великият Ботев твърдеше, че знаем как „силно да любим и мразим“. Близо век и половина по-късно обаче май се оказва, че повече знаем как да се мразим помежду си. Как да си завиждаме. Как да доносничим един срещу друг. И въобще това с любовта май остана далеч назад, а може би и направо изчезна... Пиша по конкретен повод – палатковия лагер пред парламента на майките на деца с увреждания. Някои побързаха да ги обявят за „смелите майки“. По-точното според мен е, ако ги наречем „храбрите майки“. Защото в името на живота на децата си те проявяват ежедневно 24-часови чудеса от храброст. И в домовете си, и по улиците, и в сблъсъците си с чиновническото бездушие. Та от тази гледна точка, честна дума, така и не разбрах за какво „храбрите майки“ се изпокараха помежду си. Какво всъщност не можаха да разделят? Коя е предпочетена в преговорите със социалния министър и коя е пренебрегната? Или с коя се е снимала Корнелия или Мая и коя е била отмината? Или кой всъщност е платил разходите по протеста и кой колко пари от тях е сложил в джоба си? Откровено казано, дори ме е срам да задавам подобни въпроси, камо ли пък да им търся отговорите... Бе хора, нали неволята сплотява, а не разделя? В нормалните държави, поне според моето скромно виждане, нещата биха се развили по доста по-различен начин. Без капка съмнение протестът е абсолютно основателен. И това, дето пише на тениските на майките – че системата убива не само децата им, но и тях, уви, е трагичната истина. Истина за безхаберието на общинарите, дето не могат едни тротоари да оправят. Че то и здрав човек не може да мине през ямите, камо ли пък някой с инвалидна или бебешка количка. Истина за бездушието на чиновниците, дето като че ли умишлено са се настанили на възможно най-трудно достъпните за инвалиди (и придружаващи ги) работни места. И са ги превърнали в нещо по-приличащо на непревзимаеми крепости, отколкото на служби в помощ на хората с увреждания. Истина за безотговорността на онези от градския транспорт, до който дори и спортсмен вече трудно се добира. А направо не искам да си представя какво би се случило, ако в станциите на метрото при последния порой в столицата би попаднал човек с увреждания. Че дори и майка с бебе в количка... Има обаче и още една истина – че протестите биват или деструктивни, или конструктивни. И тъй като искрено желая този на „храбрите майки“ да е от втория тип, да се върна към варианта „как би се случило в една нормална държава“. Ами просто. Събират се майките и формулират исканията си. Чисто теоретично, те би трябвало да са в три основни групи. Първата - да изчисти недоразуменията около „деца с увреждания“ и „хора с увреждания“. Тъпо би било, ако до 18 години без един ден е „дете с увреждания“, а на 18 години плюс един ден на него вече нищо му няма. Защото вече не е в графата „дете“. Разбира се, бих пожелал на всяка майка това да е точно така. Ама, уви, не става. И тук логично идва втората група – избистряне на статута на т.нар. „личен асистент“. Сега той е подложен на толкова унизителни процедури, че в последна сметка се оказва къде-къде по-лесно да го получи една циганка, отколкото родната майка! Не преувеличавам, наблюдавал съм го отблизо. Моя позната беше „отсвирена“, макар че денонощно се грижи за сина си, но срещу скромно възнаграждение на съответния чиновник се оказа, че циганката става далеч повече... Третата група е свързана с правото на хората с увреждания на равен с другите достъп до всички държавни, общински, че дори и частни учреждения и фирми. Защото сега те наистина са подложени на очевидна дискриминация. И ако това не се уреди и законово, включително и със стриктни санкции, те наистина ще си останат в графата „втора категория“. Ами ей това според мен трябваше да сторят „храбрите майки“. И като го оформят като идеи, да си извикат някой печен юрист да им го приведе в законов вид. Университетът е на две крачки от палатковия лагер. А точно срещу него е Юридическият факултет. Там пък на 4-ия етаж работи една професорка, от най-добрите спецки в трудовото законодателство. Та можеха просто да представят един завършен законопроект и с него да тропнат на масата на „системата, която ги убива“. Що ли ми се струва, че това щеше да бъде по-смисленият ход на „храбрите майки“, отколкото да водят безсмислени разговори със социалния министър? Или пък да се снимат с разни дами, дето се чудят с коя ли поредна пита да си направят помена (пардон, рейтинга)? Сподели:", "date": "2018.07.07", "title": "САМО В ПИК И \"РЕТРО\"! Проф. Драганов с горещ коментар: Грозни политически игри върху човешки беди - „храбрите майки“ се скараха коя да се снима с Мая и с Корнелия"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D0%B2%D0%BE%D0%B4%D0%B8%D0%BC-%D0%B2%D0%BD%D1%83%D1%86%D0%B8%D1%82%D0%B5-%D1%81%D0%B8-%D0%BF%D0%BE-%D0%BC%D0%B0%D1%87%D0%BE%D0%B2%D0%B5-%D0%B8-%D0%BD%D0%B5-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D0%BC%D0%B5-news763767.html", "text": "Футболната легенда Георги Велинов и ген.Васил Василев, който ръководи комисията по \"Етика и феърплей\" към БФС,  коментираха пред сутрешния блок на БТВ промените в закона за футболното хулиганство „Навремето нямаше футболно хулиганство. Най-глямото беше от радост да се запали вестник – заяви генерал Васил Василев. – Живял съм до стадион „Раковски“ в столицата и там това, което най-много искахме бе да връщаме топките“. „По наше време стадионите бяха пълни – допълни легендата на ЦСКА и националния тим Георги Велинов. - Хората наистина се радваха“. „Когато говорим за футболното хулиганство, първо трябва да се направят стадионите – категоричен бе генерал Василев. - След това да има и контрол. Заради това са нужни камери и поименни билети. Ако няма обаче профилактика, нещата няма как да се променят. Спомням си, че когато Челси играха тук с Левски, бях шеф на полицията, при мен дойдоха английски полицаи. Пристигнаха 7-8 души на стадиона и преди мача излязоха на терена с едни дървени пръти с камери и снимаха. Казаха ми после, че като се приберат, ще анализират заснетото и ще говорят с някои хора, които са били на стадиона“. „Малко са зрънцата, които обръщат колата – добави Велинов. - Нужен е разговор между тарторите на агитките с тези хора, за да се отърват от тези зрънца. Да се изчистят нещата“. Велинов и генерал Василев бяха категорични, че водят внуците си по мачове и не се притесняват. Двамата не пропуснаха да направят и прогнозите си за предстоящите четвъртфинали от Световното първенство между Русия и Хърватия и Англия и Швеция. Велинов и генерал Василев признаха, че се надяват на минимален успех за Хърватия в единия мач и победа за Англия. Фавоиритът на Георги Велинов за титлата е Белгия, докато според генерал Василев, шампион ще Белгия или Хърватия. Сподели:", "date": "2018.07.07", "title": "Футболна легенда и генерал: Водим внуците си по мачове и не се притесняваме "}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0---%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D1%89%D0%B5-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%82-%D1%81-%D0%BF%D0%BE-5-%D0%B2%D1%81%D1%8F%D0%BA%D0%B0-%D0%B3%D0%BE%D0%B4%D0%B8%D0%BD%D0%B0-%D0%B4%D0%BE-news763871.html", "text": "Китайските туристи ще нарастват с по 5,1% всяка година до 2023 г. Това показва колко сериозен е потенциалът на този пазар и колко трябва да сме активни в промотирането в Китай на възможностите за туризъм у нас. Това каза министърът на туризма Николина Ангелкова при откриването на дискусионен панел за възможностите за сътрудничеството в сферата туризма. Дискусията е част от международния бизнес форум, който се провежда в София в рамките на срещата „16+1“. Събитието е под егидата на министър- председателя Бойко Борисов и председателя на държавния съвет на Китайската народна република Ли Къцян. Около 10 млн. посетители от Китай са пътували в Европа през 2016 г. Миналата година китайските туристи в България са над 26 хил., като се отчита нарастване от 41,2 на сто в сравнение с година по-рано, каза министър Ангелкова. За периода януари – май 2018 г. китайските туристи в страната ни са 8234 и се наблюдава увеличение от 4,1% спрямо същия период на предходната година. Туризмът е водещ фактор за развитието на световната икономика и сред водещите сектори, допринасящи за увеличаването на брутния вътрешен продукт. През миналата година около 500 млн. туристически посещения са реализирани в Европа, с което туризмът съставя около 10% от европейското БВП, каза министър Ангелкова. Тя поясни, че отрасълът създава 12% от работните места. У нас през миналата година постъпленията от международен туризъм достигнаха близо 6,9 млрд. лв., като се постигна увеличение от 9,3 на сто. Международните туристически посещения са близо 8,9 млн. и се отчете нарастване от 7.3%, съобщи още министърът. Повече от 27 хил. са предприятията в туризма и свързаните с него сектори. Отрасълът създава 13% от брутния вътрешен продукт на България, което го нарежда сред водещите 5 икономически сектора, каза министър Ангелкова. Създаването на специализирани туристически продукти и маркетингова кампания е част от стратегията на Министерството на туризма да привлече повече китайски туристи в България. Министърът обясни, че се работи по създаването на т.нар. „Балкански маршрут“, който е специално предназначен за популяризиране на възможностите за туризъм в региона. Той е съвместен проект между 11 страни от Балканите. Това са България, Сърбия, Румъния, Сърбия, Турция, Черна гора, Хърватия, Албания, Босна и Херцеговина, Словения и Република Македония. Министърът припомни, че идеята за „Балканския маршрут“ беше предложена и обсъдена по време на срещата на министрите с ресор туризъм от страните от ЕС, през февруари в София. Това не е първата инициатива на министерството специално насочена към китайския пазар. Ведомството води последователна политика в усилията си да популяризира възможностите за пътувания у нас, като през миналата година в Шанхай бе открит първия български туристически информационен център. Министър Ангелкова допълни, че в момента се работи по подготовката за откриване на център в Пекин както и в други райони като Хенан, Съчуан и Юнан. Министерството на туризма подготвя през ноември в София втори Международен конгрес на световните цивилизации и историческите маршрути, където една от основните теми ще бъде връзката между Китай и Европа, информира министър Ангелкова. Сподели:", "date": "2018.07.07", "title": "Министър Ангелкова с важна новина - китайските туристи ще нарастват с по 5% всяка година до 2023 г."}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D1%83%D0%B2%D0%BE%D0%BB%D0%BD%D0%B8-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-news763792.html", "text": "Премиерът на Великобритания Тереза Мей се закани да освободи Борис Джонсън от поста министър на външните работи, съобщава британският вестник The Times, цитиран от „Фокус“. Мей твърди, че е успяла да убеди членовете на кабинета си да подкрепят „по-мек“ Брекзит, който ще запази Великобритания в единния европейски пазар. Британският премиер е призовала партията си да се обедини и да подкрепи постигането на съответната сделка с Брюксел. По данни на изданието Мей е била безкомпромисна пред министрите и дори е заплашила да уволни Джонсън, ако предприеме действия за подкопаване на сделката. Сподели:", "date": "2018.07.07", "title": "Тереза Мей се закани да уволни външния министър Борис Джонсън"}
{"url": "http://pik.bg/%D0%B5%D0%BA-%D0%BE%D0%B4%D0%BE%D0%B1%D1%80%D0%B8-%D1%82%D1%80%D0%B8-%D0%BD%D0%BE%D0%B2%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D1%84%D1%80%D0%B8%D0%BA%D0%B0-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-news763747.html", "text": "Европейската комисия одобри три нови програми за Северна Африка, свързани с миграцията, на обща стойност над 90 млн. евро, съобщава БНР. Върховният представител по въпросите на външната политика и сигурността Федерика Могерини заяви, че новите програми са продължение на усилията за управление на миграционните потоци по хуманен и устойчив начин, като спасяват и защитават живота на бежанците и им оказват помощ, а също така спомагат и в борбата срещу трафикантите. Сподели:", "date": "2018.07.07", "title": "ЕК одобри три нови програми за Северна Африка, свързани с миграцията"}
{"url": "http://pik.bg/%D1%84%D0%B8%D0%BB%D0%B8%D0%BF%D0%B8%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D0%B4%D0%B0%D0%B2%D0%B0%D0%BC-%D0%BE%D1%81%D1%82%D0%B0%D0%B2%D0%BA%D0%B0-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%BC%D0%B8-%D0%B4%D0%BE%D0%BA%D0%B0%D0%B6%D0%B5-%D1%87%D0%B5-%D0%B8%D0%BC%D0%B0-%D0%B1%D0%BE%D0%B3-news763786.html", "text": "Филипинският президент Родриго Дутерте з аяви, че ще подаде оставка, ако някой успее да му докаже, че Бог съществува . Само преди две седмици президентът предизвика обществено възмущение, защото нарече Бог глупав, предаде ДПА. В реч снощи Дутерте каза, че иска поне един човек да дойде и да му каже, че е бил в Рая и е говорил с Бог. \" Трябва ми само един човек да ми каже, че наистина има Бог \", да каже: \"Ето, имам снимка, имам селфи с Бог\", заяви президентът. \"От милиардите (хора), ми трябва само един\". \"И, дами и господа, ако има такъв, ще обявя, че незабавно подавам оставка\", добави той, цитиран от БТА. Филипините са преобладаващо католическа страна . Миналия месец Д утерте беше остро критикуван, след като оспори логиката на действията на Бог в библейската история за сътворението и Адам и Ева . \"Адам изял (ябълката на познанието), после се родили злите помисли. Какъв е този глупав Бог?\", каза той на 22 юни в реч в родния си град Давао. \"Създал си нещо съвършено и после измисляш събитие, което ще изкуши и разруши качеството на твоята работа\", добави Дутерте и каза, че е прав, като не вярва в никаква религия. В миналото Дутерте е отправял остри нападки към Католическата църква във Филипините , където над 80 процента от населението са католици. Той е критикувал свещениците заради твърдения за корупция и сексуален тормоз, на какъвто той самият е казвал, че е бил жертва като ученик в Давао. Сподели:", "date": "2018.07.07", "title": "Филипинският президент: Подавам оставка, ако някой ми докаже, че има Бог"}
{"url": "http://pik.bg/%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B1%D0%B0%D0%B9-%D0%B3%D0%B0%D0%BD%D1%8C%D0%BE-%D0%BF%D0%BB%D0%B0%D1%89%D0%B0%D1%88-30-%D0%B5%D0%B2%D1%80%D0%BE-%D0%B7%D0%B0-%D1%82%D0%B0%D0%BA%D1%81%D0%B8---%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%88-%D0%BA%D0%B0%D1%81%D0%BE%D0%B2%D0%B0-%D0%B1%D0%B5%D0%BB%D0%B5%D0%B6%D0%BA%D0%B0-%D0%B7%D0%B0-%D0%BF%D0%B8%D1%86%D0%B0-%D0%BA%D0%BE%D0%BB%D0%B0-%D0%B8--news763780.html", "text": "Да платиш 30 евро за такси и да получиш касова бележка за пица, кола и ракия. На това се натъкна наш екип след сигнали за нарушения от таксиметрови шофьори. По данни на Изпълнителна агенция \"Автомобилна администрация\" тази година нарушенията на таксиметровите шофьори са скочили двойно в сравнение с миналата. Вече са наложени санкции  за над 150 000 лв. Лесно ли можем да станем жертва на измама, качвайки се на такси. Екип на Нова телевизия прави експеримент. Представят се за чужденци. Хващат такси от Терминал 2 на летище София и се оказват жертви на т.нар. копърки. Шофьорът на развален английски обяснява, че до посочения хотел в центъра таксата ще е 30 евро. Съгласен е да вземе еквивалента - 60 лева. Докато той вози \"чужденците\", в салона на таксито се лее мазна чалга. За превоза \"чужденците\" получават бележка със съмнителен произход и то за консумирана пица, кола и ракия. От ИА \"Автомобилна администрация\" обясняват, че таксиджията може да бъде наказан като има показания от лицето, което е било измамено, и номера на автомобила на бакшиша нарушител. От началото на година агенцията, съвместно с и \"Икономическа полиция\" са извършени специализирани проверки на Летище София. Констатирани са над 3600 нарушения и са съставени актове на стойност над 75 000 . „Няма лимит на нарушенията, но има нарушения, които предвиждат отнемането на разрешителното на лекия таксиметров автомобил, включително ако няма съответните документи, самият автомобил се спира от движение за 6 месеца. При повторно за 1 година”, обясни Дамян Войновски от Изпълнителната агенция „Автомобилна администрация”. Ако обаче таксиметровия шофьор запази своето разрешително, то той може да продължи да практикува, използвайки друг автомобил. По данни на изпълнителна агенция „Автомобилна администрация”  нарушенията до средата на 2018 г. са 530 и са наложени глоби за над 150 000 лв., с което се отчита увеличение в сравнение с 2017 г. По закон всеки таксиметров шофьор трябва да разполага с документи за него и за автомобила, че може да извършва тази дейност. При липса на някой от тези документи или установяване на нелоялна търговска практика, глобата може да достигне до 50 000 лв. За нарушители следят както изпълнителна агенция „Държавна администрация”, така и Комисия за защита на потребителите. А съветът на контролните органи е винаги да избираме лицензирани фирми и автомобили и да следим за спазване на регламента. Сподели:", "date": "2018.07.07", "title": "В СТРАНАТА НА БАЙ ГАНЬО: Плащаш 30 евро за такси  - получаваш касова бележка за пица, кола и ракия!"}
{"url": "http://pik.bg/%D0%B2-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D1%86%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE-%D1%81%D0%BF%D1%8A%D0%BD%D0%B0-%D1%86%D1%81%D0%BA%D0%B0-news763882.html", "text": "ЦСКА завърши наравно 1:1 с Царско село в контролна среща, която се игра на стадион \"Българска армия\". \"Червените\" представи отбора за новия сезон преди проверката. Новите попълнения са Данте Стипица, Жоржиньо, Бикел, Перейра и Борис Секулич. Общо 26 футболисти излязоха на терена и получиха овациите на феновете. Заради контузии за състава на Нестор Ел Маестро не играха Слави Петров, Станислав Манолев, Стойчо Атанасов и Александър Георгиев. Още в 5-ата минута на двубоя Георги Минчев откри резултата. ЦСКА изравни резултата в 40-ата минута, когато Тиаго Родригес вкара след грешка на вратаря на Царско село. През втората част в състава на \"армейците\" бяха извършени куп промени, като само Родригес и Енрике останаха на терена. Новото попълнение Жоржиньо пропусна два пъти сам срещу вратаря, а още няколко добри положения бяха пропилени от \"червените\", акцентира \"Гол\". Първият официален двубой на ЦСКА е домакинството срещу Рига от турнира Лига Европа в четвъртък (12 юли) от 20.30 ч. на стадион \"Българска армия\". ЦСКА - Царско село: 1:1 0:1 Минчев (5), 1:1 Тиаго (40) 30. Витаутас Черниаускас, 25. Стивън Перейра, 5. Николай Бодуров, 27. Борис Секулич, 14. Ангел Лясков, 6. Рубен Пинто, 16. Жанио Бикел, 20. Тиаго Родригес, 8. Едвин Джеси, 19. Кирил Десподов, 9. Фернандо Каранга 33. Георги Китанов (в), 1. Данте Стипица (в), 7. Жоржиньо, 3. Жеферсон Телес, 4. Божидар Чорбаджийски, 15. Кристиян Малинов, 17. Енрике Рафаел, 21. Тонислав Йорданов, 23. Александър Дюлгеров, 26. Валентин Антов, 28. Пламен Гълъбов Сподели:", "date": "2018.07.07", "title": "В контрола! Царско село спъна ЦСКА"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%B8%D0%BC%D0%B0-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB-%D0%B7%D0%B0-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D1%81-%D0%BA%D0%B8%D1%82%D0%B0%D0%B9-news763886.html", "text": "„Впечатляващото присъствие на бизнеса от Китай и страните от Централна и Източна Европа е доказателство за нарастващия интерес и потенциал за развитието на още по-мащабно партньорство между компаниите от нашите страни и реализирането на повече съвместни проекти”. Това заяви министърът на икономиката Емил Караниколов при откриването на Българо–китайски бизнес форум, провеждащ се в София, в рамките на Седмата среща на ръководителите на правителства на страните от Централна и Източна Европа (ЦИЕ) и Китай. На официалното откриване присъстваха премиерите на двете страни Бойко Борисов и Ли Къцян, както и лидерите на 16-те страни от ЦИЕ. По думите на Караниколов на днешния бизнес форум присъстват над 500 представители на български компании от различни сектори, които търсят сътрудничество с китайски партньори. „Благодарни сме за активната политика и практически действия, които правителството на Китай предприема за насърчаване на китайските компании и разширяване на тяхното присъствие в региона“, заяви още той. Сподели:", "date": "2018.07.07", "title": "Министър Караниколов: Има потенциал за реализирането на повече съвместни проекти с Китай"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B1%D0%B0%D1%80%D0%BE%D0%B2%D0%B5%D1%86%D1%8A%D1%82-%D0%BF%D1%80%D1%8A%D1%81%D0%BD%D0%B0%D0%BB-5-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B7%D0%B0-%D0%B1%D1%83%D0%B3%D0%B0%D1%82%D0%B8-%D1%81-%D0%B8%D0%BC%D0%BE%D1%82%D0%B8-%D0%B2-%D0%BF%D0%B0%D1%80%D0%B8%D0%B6-%D0%BC%D0%BE%D0%BD%D1%82%D0%B5-%D0%BA-news763819.html", "text": "В България вече има Бугати Широн за 5 милиона. Собственикът на ултра автомобила е Ваньо Алексиев. Самият той се похвали в профила си в Инстаграм. Притежателят на най-скъпия автомобил в България - Ваньо Алексиев е роден извън страната - в столицата на Уругвай - Монтевидео на 7.10. 1963 година, пише столичен седмичник. Разправят, че баща му е бил от близкото обкръжение на легендарния Гето Найденов, ръководител на държавното външнотърговско предприятие \"Тексим\" през 60-те и 70-те години на миналия век. Няколко години след раждането му родителите му се прибират в България. Макар вече да е на 55, Алексиев изглежда с 20 години по-млад в следствие на серия пластични операции. Баровецът е известен с пословичната си суетност и с честите си посещения в реномирани клиники за разкрасяване. Той спортува 5 пъти седмично по 2 часа под наставленията на квалифициран инструктор. От къде са обаче милионите на ексцентрика? Алексиев е собственик на много голяма транспортна фирма. Големите печалби на суетния тузар идват основно от хладилните му камиони, които зареждат с храна едни от най-големите хранителни вериги. Алексиев зарежда и с горива вериги бензиностанции. Фирмата му разполага с 55 автобуса, които кръстосват България и Европа. Лъвският пай от печалбите на Ваньо обаче идва от международната спедиторска и транспортна дейност на тировете на транспортната му фирма. Тя разполага с над 500 тира и има офиси и складове в Испания, Англия, Франция. Твърди се, че Алексиев притежава апартамент от 500 квадрата в центъра на Париж, лятна вила в Монте Карло, жилище в Лондон и къща в Барселона. В България баровецът живее в просторна къща в столичния квартал \"Бояна\". Сподели:", "date": "2018.07.07", "title": "СЕНЗАЦИОННИ ПОДРОБНОСТИ! Баровецът, пръснал 5 милиона лева за \"Бугати\", с имоти в Париж, Монте Карло, Лондон и Барселона"}
{"url": "http://pik.bg/%D0%B8%D0%BD%D1%82%D1%80%D0%B8%D0%B3%D0%B8-%D1%82%D0%B2-%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0-%D0%B2-%D0%BA%D0%BE%D0%BC%D0%B1%D0%B8%D0%BD%D0%B0-%D1%81-%D0%BA%D0%B0%D0%BF%D0%B8%D1%82%D0%B0%D0%BB-%D1%81%D1%80%D0%B5%D1%89%D1%83-%D0%B1%D0%BD%D1%82-%D0%B8-%D0%BA%D0%BE%D0%BA%D0%BE-%D0%BA%D0%B0%D0%BC%D0%B5%D0%BD%D0%B0%D1%80%D0%BE%D0%B2-news763859.html", "text": "Кръгът \"Капитал\" на обвиняемия бизнесмен Иво Прокопиев, в който влизат \"Дневник\", \"Капитал\", \"Медияпул\" на Стояна Георгиева и \"Клуб Зет\", действат синхронно с тв журналистката Мария Червена в кампания да очернят БНТ и нейния генерален директор Константин Каменаров. Припомняме, че покрай предишната програмна директорка Севда Шишманова новините на БНТ бяха превзети от влиянието на \"Капитал\", от който произлиза и Шишманова. Мария Чернева е типичен представител на този кръг. Чернева от два мандата представлява телевизията в обществения съвет на Фонда за лечения на деца, от който зависи да праща малките с тежки заболявания за лечение в чужбина. Но заради нейното отрицателно гласуване десетки деца получават откази и не отиват на лечение в чужбина, казват от медицинските среди. Те обясниха пред ПИК, че Чернева е гравитирала около бившия шеф на фонда п роф. Владимир Пилософ. Сега, по решение на боса на БНТ Каменаров, репортерката е освободена от фонда. Именно това отпуши лавинообразна кампания от интриги срещу самия Каменаров, както и срещу шефката на новините Уляна Пръмова. Кратка справка сочи доста спорни моменти в биографията на Пилософ, въпреки името му като специалист. Бил е два мандата изпълнителен директор на Националната кардиологична болница – през г. тогавашният министър на здравеопазването Радослав Гайдарски уволнява Владимир Пилософ от поста изпълнителен директор на Националната кардиологична болница. През 1965 година Пилософ е вербуван като агент-осведомител от Държавна сигурност, като досието му е унищожено през г. досието му е унищожено. Пилософ е известно име в една най-доходоносните в сферата на здравеопазването, а именно – ваксинопрофилактиката. По негова инициатива има намерение да бъде създадена Национална програма за оптимизиране на ваксинопрофилактиката. Негова идея е и договорите за ваксините да се сключват 2 години преди тяхната доставка. По-ранни данни сочат, че преди много години известен английски детски сърдечен хирург идва у нас с амбицията да развие детската кардиохирургия и като начало дарява 15 000 долара. За времето това са много пари, с които може да се направи не малко. И то се прави. С дарението се създава фондация на негово име, наречена “Детско сърце - Мартин Елиот”. Англичанинът възлага управлението ѝ на Пилософ - детски кардиолог. Според доцента с особена фамилия точният му статут на управляващ не е толкова важен. Важното било, че фондацията направила “доста нещица” за развитието на детската кардиология. Интересното е, че в устава и целите на тази фондация има клауза, която дава възможност да се създаде и частен кардиологичен медицински център - пионер в областта на комплесните и разнообразните специализирани изследвания. Такива в България тогава все още няма. Така на бял свят се появява Медицинският център “Анимакор” ЕООД, който първоначално се разполага на територията на Националния сърдечносъдов център, чийто директор тогава е Пилософ, и е собственост на фондация “Детско сърце - Мартин Елиот”. Въпросният Медицински център “Анимакор” ЕООД след това се трансформира в едноименния “Анимакор” ЕООД. Разликата между двата медицински центъра вече е в това, че собственик на сто процента от капитала е Владимир Пилософ, пишат тогава медиите. Англичанинът бива излъган и си отива обиден от България. Сподели:", "date": "2018.07.07", "title": "ИНТРИГИ! Тв репортерка в комбина с \"Капитал\" срещу БНТ и Коко Каменаров"}
{"url": "http://pik.bg/%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D1%82%D1%80%D0%B8%D1%82%D0%B5-%D0%BB%D1%8A%D0%B2%D0%B0-news763845.html", "text": "След цели 28 години ходене по мъките националният отбор на Англия отново ще играе на полуфинал на световно първенство. Трите лъва успяха да пречупят коравия отбор на Швеция с 2:0 и отиват в битката за медалите на Мондиал 2018. Попаденията за успеха вкараха Хари Магуайър (30) и Деле Али (59). Отново големият коз на английския селекционер Гарет Саутгейт бяха статичните положения. Без много да блестят в атака, англичаните прагматично и хладнокръвно стигнаха до двете си попадения. Много силен мач на вратата направи Джордан Пикфорд, който спаси всички удари в рамката и отчая шведските нападатели. За последно английският отбор бе в топ 4 на света през 1990 г. на шампионата в Италия. Тогава британците загубиха злощастно полуфинала от Германия след дузпи (3:4), а след това паднаха 1:2 от \"адзурите\" в мача за трето място. Двата отбора започнаха мача доста предпазвливо, в спокойно темпо, без излишни рискове в предни позиции. Очертаваше се тактическо надлъгване, в което голямото оръжие и на двата тима бяха статичните положения. Почти всички ситуации пред двете врати идваха след центрирания от фаулове и корнери. В 19-ата минута Англия стигна до първото си по-сносно положение за гол. Добра контраатака завърши с опасен удар на Кейн от дъгата на наказателното поле, топката обаче профуча покрай дясната греда. Шведите се мъчеха с високи топки да преодолеят английската отбрана, но не им се получаваше. В 30-ата минута дойде първият корнер за Англия в мача, който се оказа фатален за шведите. Йънг центрира от ъгловия удар, а защитникът Хари Магуайър надскочи Форсберг и с глава заби топката в мрежата. Така британците вкараха за осми път от статично положение при 10 гола на Мондиал 2018 до момента. След откриването на резултата Англия пое контрола на мача, а шведите вместо да тръгнат по-настъпателно в атака, съвсем изгубиха острота в играта си. В края на полувремето британците можеха да довършат съперника. Стърлинг се измъкна от шведската защита и излезе сам срещу вратаря, но не успя да преодолее Олсен, а при втория опит ударът му бе блокиран от противников защитник. След почивката Швеция все пак показа, че няма да се предаде без бой и още в началото на второто полувреме стигна до първото си чисто положение. След поредното центриране Берг най-накрая надскочи английската отбрана и стреля с глава, но Пикфорд с чудесна намеса изби топката, акцентира \"Гол\". Ентусиазмът на шведите постепенно намаля и Англия отново изнесе играта в половината на съперника. В 59-ата минута британците нанесоха решителния си втори удар. Продължителна атака завърши с чудесно центриране на Лингард в наказателното поле, където Деле Али изскочи от дълбочина и с глава опъна мрежата. Последваха няколко отчаяни атаки на Швеция да се върне в мача. В 62-ата минута Клаесон получи топката фронтално в наказателното поле и стреля ниско, но Пикфорд с поредната си брилянтна намеса опази вратата си суха. Малко след това отново стражът на Англия изби кълбото точно пред гредата след удар на Берг от точката за дузпа. Шведите като че ли се обезкуражха от силните изяви напротивниковия страж и до края на двубоя не намериха път към гола. Така Англия ще играе на полуфинал на 11 юли в Москва срещу победителя от двубоя Русия - Хърватия. Швеция - Англия 0:2 0:1 Магуайър 30 0:2 Деле Али 59 Олсен, Крафт, Линдельоф, Гранквист, Аугустинсон, Клаесон, Ларсон, Екдал, Форсберг, Берг, Тойвонен Селекционер: Яне Андерсон Пикфорд, Уокър, Стоунс, Магуайър, Трипиър, Деле Али, Хендерсън, Лингард, Йънг, Стърлинг, Кейн Селекционер: Гарет Саутгейт Сподели:", "date": "2018.07.07", "title": "НА СВЕТОВНОТО! Страхотна радост за \"Трите лъва\""}
