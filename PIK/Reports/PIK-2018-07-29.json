{"url": "http://pik.bg/%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D1%85%D0%B0-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8-%D1%81%D0%BA%D0%B8%D0%BE%D1%80-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B2-%D0%B0%D0%BB%D0%BF%D0%B8%D1%82%D0%B5-%D0%BF%D1%80%D0%B5%D0%B4%D0%B8-60-%D0%B3%D0%BE%D0%B4%D0%B8%D0%BD%D0%B8-news769292.html", "text": "Идентифицираха останките на френски скиор, който изчезнал в Алпите преди 60 години, съобщава АФП. Разпознаването му стана възможно, след като детайли за разследването на смъртта му бяха публикувани в социалните мрежи. През 2005 година на височина от 3000 метра край Валтурнанш, в долината Аоста, разположена до швейцарската граница със Северна Италия, бяха открити човешки останки и скиорска екипировка, съобщава БГНЕС. Според разследващите останките принадлежат на мъж, висок 175 см, на възраст около 30 години, който по всяка вероятност е починал през пролетта. Сред екипировката бяха открити и чифт очила, часовник и парчета от риза с инициали. След като прочела за откритието в социалните мрежи французойката Емма Насем съобщила, че описанието много прилича на това на нейния чичо – Хенри ле Ман, роден през 1919, който изчезнал докато карал ски под връх Матернхорн през 1954 година. След направени ДНК тестове самоличността на изчезналия била потвърдена. Сподели:", "date": "2018.07.29", "title": "Идентифицираха останките на френски скиор, изчезнал в Алпите преди 60 години"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-25-%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%B2-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%B2-%D1%80%D0%B8%D0%BC-news769294.html", "text": "Войник от италианската армия се самоуби по време на дежурство в резиденцията на експремиера Силвио Берлускони в Рим. Според италианските медии, 25-годишният военнослужещ извършил самоубийството в Палацо Грациоли в събота. Известно е, че младият мъж се уединил в тоалетната на резиденцията на Берлускони и се самопрострелял със служебното си оръжие, съобщава РИА Новости. Сподели:", "date": "2018.07.29", "title": "ТРАГЕДИЯ! 25-годишен военнослужещ се самоуби в резиденцията на Берлускони в Рим "}
{"url": "http://pik.bg/%D0%BF%D1%80%D0%B0%D0%B2%D0%B8%D0%BB%D0%BE%D1%82%D0%BE-9010-%D0%BA%D0%BE%D0%B5%D1%82%D0%BE-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B6%D0%B8%D0%B2%D0%BE%D1%82%D0%B0-%D0%BD%D0%B8-news769246.html", "text": "Малка част от нещата в живота ни зависят от случайността. В повечето случаи ние решаваме как да протече денят ни или поне така смята писателят Стивън Кови – създателят на простичкия принцип 90/10, посочва сайтът BrightSide. Какво представлява правилото 90/10? Ние не можем да контролираме едва 10 процента от събитията в живота ни. Не можем да попречим на устройство да се счупи или на полета да се забави. Въпреки това можем да контролираме реакцията ни спрямо тези неща. 90% от събитията са резултат от това, което правим, докато сме стресирани. Представете си следната ситуация Работен ден е. Сутринта цялото семейство закусва заедно. Дъщеря ви случайно разлива кафе върху ризата ви. Скачате от стола и започвате да й викате. След това крещите и на съпругата си, защото е сложила чашата твърде близо до ръба на масата. Втурвате се към спалнята, за да се преоблечете. Когато се връщате заварвате дъщеря си да плаче. Тя нито е изяла закуската си, нито се е приготвила за училище. В резултат на това тя изпуска автобуса за училище. Съпругата ви бърза за работа. Затова вие сте принуден да закарате дъщеря си на училище. Закъснявате за работа, затова карате бързо. В един момент осъзнавате, че сте забравили важни документи вкъщи. Денят започва ужасно и продължава по същия начин. Нямате търпение да приключи. Вечерта се прибирате вкъщи, поздравявате дъщеря си и съпругата си. И двете са в лошо настроение – има напрежение помежду ви. Защо имахте лош ден? А) Защото дъщеря ви разля кафето ви; Б) Защото дъщеря ви изпусна автобуса и вие трябваше да я закарате на училище; В) Защото имаше задръстване и вие закъсняхте за работа; Г) Защото реагирахте грешно на ситуацията. Правилният отговор е „Г“ - денят беше ужасен и за вас, и за семейството ви заради вашата реакция. Нямаше как да избегнете разлятото кафе, но можехте да контролирате емоциите си. А всичко можеше да бъде по-различно Кафето се разлива върху вас. Дъщеря ви тръгва да плаче, но в този момент със спокоен тон вие й казвате: „Няма проблеми, следващият път бъди по-внимателна“. Отивате в спалнята, преобличате се и взимате всичките си вещи за работа. Връщате се в кухнята и виждате през прозореца как дъщеря ви ви маха преди да се качи на автобуса за училище. Разделяте се със съпругата си, отивате на работа, дори пристигате 5 минути по-рано. Два различни сценария, които започват от едно и също събитие. Тайната е във вашата реакция към събитията от живота ви. Разбира се, можете да продължавате да обвинявате другите за несполуки си и да се оплаквате, но дали това ще ви помогне? Научете се да реагирате правилно, за да не съжалявате за пропилените дни Ако някой иска да ви изпревари на пътя, оставете го да мине. Какво значение има дали ще пристигнете на работа няколко секунди по-късно? Припомнете си правилото 90/10 и не се тревожете. Самолетът ви закъснява и плановете ви се провалят. Не се карайте на летищния персонал, вината не е тяхна. Оползотворете времето си – прочетете книга или опознайте останалите пътници. Няма да съжалявате, ако решите да приложите принципа 90/10. Напротив, ще останете изненадани от резултатите. Сподели:", "date": "2018.07.29", "title": "Правилото 90/10, което ще промени живота ни"}
{"url": "http://pik.bg/%D0%B0%D0%B4%D1%8A%D1%82-%D0%B2-%D0%B3%D1%8A%D1%80%D1%86%D0%B8%D1%8F-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2%D0%B5%D1%87%D0%B5-%D1%81%D0%B0-91-%D0%BD%D1%8F%D0%BC%D0%B0-%D1%81%D0%BB%D0%B5%D0%B4%D0%B0-%D0%BE%D1%82-25-%D0%B4%D1%83%D1%88%D0%B8-news769293.html", "text": "Противопожарната служба в Гърция съобщи, че жертвите от пожарите в крайбрежните райони източно от Атина са нараснали до 91. 25 души все още се водят изчезнали. Пожарът тръгна от няколко огнища на 23 юли, които се разпространиха много бързо. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. По различни данни броят на унищожените постройки по крайбрежието варира от 3 до близо 5 хиляди. Повечето жертви са загинали в огъня, но някои са се удавили в морето, бягайки от пламъците. Десетки доброволци гмуркачи, някои бивши \"тюлени\" от военноморските сили, продължават да търсят тела в морето. Сподели:", "date": "2018.07.29", "title": "АДЪТ В ГЪРЦИЯ! Жертвите от пожарите вече са 91! Няма следа от 25 души "}
{"url": "http://pik.bg/%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D1%85%D0%B0%D0%BE%D1%81-%D0%B2-%D0%BC%D0%B0%D0%B4%D1%80%D0%B8%D0%B4-%D0%B8-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%87%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news769273.html", "text": "Стачката на таксиметровите шофьори в Мадрид и Барселона предизвика истински транспортен хаос в два от най-големите градове на Испания. Протестът, който продължава вече пети ден, е срещу нелоялната конкуренция на така наречените \"туристически превозни средства с шофьор\", каквито са „Юбер“ и „Кабифай“, съобщава \"Франс прес\", цитирана от БГНЕС. Според федерацията на таксиметровите шофьори в Мадрид в стачката са се включили 15 000 от нейните членове. Те бяха подкрепени от колегите си в Барселона – предпочитана туристическа дестинация, които наброяват около 10 000 души. Федерацията настоява испанските власти да приемат закон, според който на 30 „традиционни таксита“ да има само по едно туристическо превозно средство с шофьор. Сподели:", "date": "2018.07.29", "title": "Транспортен хаос в Мадрид и Барселона заради стачки (СНИМКИ)"}
{"url": "http://pik.bg/%D1%8E%D0%B1%D0%B8%D0%BB%D0%B5%D0%B9-%D0%BD%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%81%D0%B5-60-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%81%D0%B0-news769264.html", "text": "Преди 60 години на днешна дата САЩ, стимулирани от конкуренцията си със Съветския съюз, създават НАСА, предаде Франс прес. Това е началото на космическо пътешествие, отвело американци на Луната. Днес американското космическо ведомство се затруднява да се преоткрие в сектор, в който има все повече космически агенции и се сблъскват търговски интереси. От \"раждането\" си на 29 юли 1958 г. НАСА разшири границите на космическите изследвания, но и преживя оглушителни провали, като експлозиите на две совалки през 1986 г. и 2003 г. Амбицията й да се завърне в далечния космос може да се сблъска с финансов проблем, който да попречи на отиването отново на Луната през следващото десетилетие и на достигането до Марс до 2030 г. НАСА стана зависима от частния сектор, сключвайки договори с компаниите \"Спейс Екс\" и \"Боинг\", за да изпраща свои астронавти в Космоса след 2019 г., когато пилотираните им кораби бъдат построени. НАСА не може сама да изпраща астронавти в Космоса от 2011 г., когато приключи програмата й \"Космическа совалка\", стартирала 30 години по-рано. От последния полет на американска совалка преди 7 години НАСА плаща 82 милиона долара за изпращането и връщането на астронавт до и от Международната космическа станция (МКС). Сподели:", "date": "2018.07.29", "title": "ЮБИЛЕЙ! Навършват се 60 години от създаването на НАСА"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%BB%D1%83%D1%87%D0%B0%D0%B9-%D0%B6%D0%B5%D0%BD%D0%B0-%D1%80%D0%BE%D0%B4%D0%B8-%D0%B7%D0%B4%D1%80%D0%B0%D0%B2%D0%BE-%D0%B1%D0%B5%D0%B1%D0%B5-%D1%81%D0%BB%D0%B5%D0%B4-30-%D1%85%D0%B8%D0%BC%D0%B8%D0%BE%D1%82%D0%B5%D1%80%D0%B0%D0%BF%D0%B8%D0%B8-news769277.html", "text": "Уникален медицински случай – жена роди здраво бебе след 30 химиотерапии. Родилката вече се възстановява в Майчин дом. Става дума за млада жена, която през 2005 г. е диагностицирана с ходжкинов лимфом (тежко онкологично заболяване). Следват 5 години на лечение с химиотерапия, лъчетерапия и трансплантация на стволови клетки. А днес, 8 години по-късно, тя вече е майка на момиченце, разказва Нова ТВ. Бебето Карина, което тежи 3 кг и 100 грама, е едно от десетките, проплакали в Майчин дом през последните дни. И единственото, дошло след неповторима борба. През 2005 г. Анелия се разболява тежко. „Бях на около 20 години, тъкмо бях завършила. Започна с кашлица, умора, температура, които могат да са симптоми на много неща, но след направен скенер се установи, че е лимфом”, разказва Анелия Димитрова. Започва продължително лечение. Още тогава Анелия е сигурна – битката е не само за нейния живот, но и за детето, което мечтае да прегърне един ден. „До края имам 30 курса химиотерапия и 2 лъчетерапии, които обаче не успяха да доведат до резултат и се наложи автоложна трансплантация на стволови клетки, която за щастие е сполучлива”, обяснява Анелия Димитрова. От 2010 г. Анелия е в ремисия. Но се появяват усложнения - очаквани след тежката терапия, обяснява националният консултант по акушерство и гинекогогия проф. Асен Николов. „Такова заболяване е с много тежки рискове като прогноза и за забременяване”, обяснява националният консултант по акушерство и гинекогогия проф. Асен Николов. След 6 години опити да забременее, препоръчват на Анелия донорска яйцеклетка. Тогава помага Фондация \"Майки за донорство\". Намерили донор и събрали пари за процедурата. „Повечето момичета са минали страшно много процедури и понякога се отчайват. Анелия никога не е била невярваща, даже имаше много големи катаклизми по време на бременността й и когато никой друг не вярваше – само тя вярваше\", разказва Виктория Георгиева от Фондация „Майки за донорството”. Въпреки че бебето се развива добре, кръвните показатели на Анелия се влошават прогресивно. Появяват се дори съмнения, че болестта може да се е завърнала. „След консултация с всички специалисти в България – се приема диагнозата анемия. Последват 5 кръвопреливания. Много голям успех на всички медицински екипи и възможности на българската медицина. Резултатът е здраво прекрасно момиченце”, обяснява проф. Асен Николов. „Едно малко ангелче, което е много сладко, прекрасно. Няма думи, с които да се опише това нещо”, категорична е Анелия Димитрова. Според лекарите, прогнозите са добри, до дни Анелия и дъщеричката й ще се приберат у дома. Сподели:", "date": "2018.07.29", "title": "УНИКАЛЕН МЕДИЦИНСКИ СЛУЧАЙ! Жена роди здраво бебе след 30 химиотерапии"}
{"url": "http://pik.bg/%D1%86%D1%81%D0%BA%D0%B0-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81%D1%80%D0%B5%D1%89%D1%83-%D0%B2%D0%B8%D1%82%D0%BE%D1%88%D0%B0-%D0%B2%D0%B8%D0%B4%D0%B5%D0%BE-news769296.html", "text": "Витоша Бистрица загуби домакинството си на ЦСКА София с 0:2 в двубой от 2-ия кръг на Първа професионална лига. Тиаго откри резултата в 10-ата минута, а Рубен Пинто удвои в 17-ата минута. Срещата започна с голово положение за червените. Още в третата минута Мауридес можеше да вкара, когато бе оставен непокрит, но не уцели топката след центриране от корнер. Натискът на гостите даде резултат в 10-ата минута. Тогава отбраната на Витоша направи груба грешка, след като двама техни защитници не успяха да изчистят центриране и подариха топката на Мауридес, който веднага върна към нахлуващия на скорост Тиаго. Последва шут по земя на португалеца, който спря в мрежата на домакините - 1:0 за ЦСКА. Веднага след изпълнението на центъра Витоша можеше да изравни. Венци Бонев центрира към непокрития Амзин, но капитанът на бистричани не уцели вратата от 6-7 метра след удар с глава. В 17-ата минута преднината на червените стана 2:0. Чорбаджийски стреля с крак след центриране от корнер, но уцели Секулич. Това обаче се получи като пас към непокрития Рубен Пинто, който не остави шанс на Георгиев. В 32-ата минута домакините като по чудо не върнаха едно попадение. Георги Амзин остана напълно непокрит на два метра пред голлинията, овладя и стреля, но Черниаускас някак изби. Седем минути по-късно Витоша създаде страхотно меле в наказателното поле на ЦСКА-София, при което Лъчезар Котев шутира от три-четири метра и от малък ъгъл, но изстрелът му бе блокиран. Сподели:", "date": "2018.07.29", "title": "ЦСКА не допусна изненада срещу Витоша (ВИДЕО)"}
{"url": "http://pik.bg/%D0%B4%D0%BE%D0%BA%D0%BE%D0%B3%D0%B0-%D1%89%D0%B5-%D1%82%D1%8A%D1%80%D0%BF%D0%B8%D0%BC-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%88%D0%B5%D1%84%D0%BA%D0%B0-%D0%B2%D0%B0%D0%BD%D1%8F-%D0%BA%D0%B0%D1%81%D1%82%D1%80%D0%B5%D0%B2%D0%B0-news769295.html", "text": "В тази държава има хора, абонирани да бъдат началници и въпреки гафовете, които правят, винаги оцеляват. Ярък пример за това е настоящата шефка на регионалното управление на образованието в София-град Ваня Кастрева. Персона, която се откроява с изключителна наглост и безпардонно поведение. И която заяви по телевизията, че в шести клас ще се изучава и „авторът” Робинзон Крузо. А преди дни от думите ѝ излезе, че ощетените от изпита по математика седмокласници сами са си виновни, ако са получили по-малко точки. Сега гърми скандалът със сгрешеното изчисление на баловете за гимназиите в столицата, което побърка родители и ученици. И министърът на образованието каза, че сред виновните за това е и шефът на регионалното управление. Питам, чие протеже е въпросната Кастрева, докога ще се търпят издънките ѝ и какво трябва да се случи, за да престане да бъде началничка? И да спрат системните гаври с децата ни. Сподели:", "date": "2018.07.29", "title": "Докога ще търпим образователната шефка Ваня Кастрева  "}
{"url": "http://pik.bg/%D1%82%D1%83%D1%80%D1%81%D0%BA%D0%B0%D1%82%D0%B0-%D0%B1%D1%80%D0%B5%D0%B3%D0%BE%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D0%B7%D0%B0%D0%BB%D0%BE%D0%B2%D0%B8%D0%BB%D0%B0-%D0%BD%D0%B0%D0%B4-14-000-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0-2018-%D0%B3-news769259.html", "text": "Турската брегова охрана е попречила на над 14 хиляди мигранти да преминат нелегално в Европа от началото на годината, съобщи Анадолската агенция, като се позовава на данни на Командването на бреговата охрана, съобщава бТВ. Според данните броят на мигрантите, опитали да стигнат до Европа от Турция през първите седем месеца на годината, се е увеличил с 60 процента спрямо същия период м. г. Бреговата охрана е заловила общо 14 470 мигранти при акции в Егейско море, Черно море и Средиземно море. Най-голям е броят на заловените мигранти в Егейско море – 13 336. Бежанците предпочитат да използват нелегалните маршрути през Егейско море, тъй като много гръцки острови са разположени недалеч от турския бряг, отбелязва Анадолската агенция. Най-голям е бил броят на заловените мигранти през май – 3398. Бреговата охрана съобщи, че общо 54 нелегални мигранти са загинали при опита си да стигнат до Европа тази година, а през първите седем месеца на 2017 г. броят на загиналите бежанци е бил 20. През март 2016 г. ЕС и Турция сключиха споразумение за спиране на мигрантския наплив към Европа, припомня агенцията. Сподели:", "date": "2018.07.29", "title": "Турската брегова охрана заловила над 14 000 мигранти за 2018 г."}
{"url": "http://pik.bg/%D1%81%D1%83%D0%BF%D0%B5%D1%80-%D0%BD%D0%BE%D0%B2%D0%B8%D0%BD%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D1%81%D0%B8-%D0%BE%D1%82%D0%B8%D0%B2%D0%B0---%D0%BB%D1%8F%D1%82%D0%BE%D1%82%D0%BE-%D0%B8%D0%B4%D0%B2%D0%B0-%D1%81-%D0%B0%D0%B2%D0%B3%D1%83%D1%81%D1%82-%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-35-%D0%B3%D1%80%D0%B0%D0%B4%D1%83%D1%81%D0%B0-news769199.html", "text": "Идва месец август, а мнозина мечтаят за лятото. Ще дойде ли обаче то е най-често коментираният въпрос след дъждовните юни и юли. „Има известно стабилизиране на времето, но все още ще трябва да изчакаме до 2 август. Дотогава всеки ден има условия за краткотрайни валежи с гръмотевици”, кометнтира пред Нова телевизия синоптикът Вяра Рафаелова. Тя добави, че между 3 и 8 август ще преобладава слънчево време, а около средата на месеца се очакват температури до 35 градуса. За август не се очаква максималната температура да е близка до абсолютния максимум. Очаква се стойностите да бъдат типичните за този период от годината. Най-важното, може би е, че не се очакват порои през месеца. „Температурите на морската вода през последните 10 години се повишава – коментира още Рафаелова. - Вчера в Ахтопол беше измерена 27,4 градуса. Във Варна тя е 25 градуса, а по цялото крайбрежие между 24 и 27 градуса. Тя ще остане висока до средата на август. Вълнението на морската вода е един бал”. Сподели:", "date": "2018.07.29", "title": "СУПЕР НОВИНИ! Лошото време си отива - лятото идва с август, живакът скача до 35 градуса"}
{"url": "http://pik.bg/%D0%BF%D0%BE%D0%BB%D0%B8%D1%87%D0%B1%D0%B0-%D0%B4%D0%B5%D1%81%D0%B5%D1%82-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B4%D0%B0%D1%80%D1%8F%D0%B2%D0%B0%D1%82%D0%B5-news769278.html", "text": "Да избереш подарък не е никак лесно. Но знаете ли, че има подаръци, които не е хубаво да се подаряват? Животните, подарявани на държавни лидери: кучета, камила, петел... Ето нещата, които не бива да подаряваме, защото носят лоша поличба: 1. Часовник Ако подарите часовник на приятел, то той ще изчезне от живота ви. Такива са някои вярвания, свързани с брояча на времето. Дори всичко между вас да е наред, има вероятност отношенията ви да охладнеят. Така че не подарявайте часовник на никого, освен ако не искате да се отървете от него. 2. Книга Звучи като чудесен подарък, но е повече от ясно, че книгите не са за всеки. Ако се вярва на поверията, подарите ли книга на партньора си, това ще доведе до неразбирателство в семейството. 3. Домакински съдове Кухненските съдове са символ на дома. Но ако искате да подарите на някого тенджера, задължително трябва да сложите паричка вътре. Така ще предпазите хората, на които правите този подарък , от безпаричие. 4. Нож или ножица Никога не подарявайте остри предмети и хладни оръжия. Тези пронизващи и режещи предмети носят отрицателна енергия и нещастие. 5. Огледало Огледалото е предмет, обвързан с мистика и различни вярвания. Смята се че съхранява лоша енергия и може да я предаде на хората, които го използват. 6. Портфейл Всеизвестно е, че празен портфейл не се подарява, тъй като носи риск от финансови проблеми. Ако все пак го изберете като подарък, задължително сложете монета вътре. Така ще неутрализирате негативната енергия. 7. Перли Дори красивите перли имат тъмна страна. Според вярванията ако получите такъв подарък, това ще ви донесе доста проблеми и дори може да изгубите близък човек. Ето защо е препоръчително човек сам да си купува бижута. 8. Пари Даването на пари се смята за лоша поличба. Така символично вие давате на получателя цялото си благосъстояние и лишавате себе си от късмет. 9. Лекарства Едва ли има много хора, които биха решили да подaрят подобно нещо на близък човек, но и такива неща се случват. С такъв подарък ще напомните на получателя за болест, от която страда. Възможно е състоянието му дори да се влоши. Така че лекарствата са строго забранени! 10. Домашен любимец Дали ще подарите, котка, куче или кон – вие подарявате живот, а не просто предмет. Според поверията това може да доведе до влошаване на отношенията с човека, който ви подарява домашен любимец. Сподели:", "date": "2018.07.29", "title": "ПОЛИЧБА! Десет неща, които не трябва да подарявате"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B1%D1%80%D0%B8%D0%BA%D1%81-%D0%B4%D0%B0-%D0%BF%D1%80%D0%B8%D0%B5%D0%BC%D0%B0%D1%82-%D1%82%D1%83%D1%80%D1%86%D0%B8%D1%8F-%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-news769280.html", "text": "Президентът на Турция Реджеп Таийп Ердгоан е призовал лидерите на страните от БРИКС, където участват Бразилия, Русия, Индия, Китай и ЮАР, да приемат Турция в обединението, съобщи турският вестник Hurryiet, предава ТАСС, цитиран от Фокус. „Казах, че ако ни вземат в платформата, тя вече ще се казва БРИКСТ“, е заявил турският държавен глава пред журналистите в столицата на ЮАР Йоханесбург на 27 юли. Според информацията на изданието, Ердоган е съобщил още, че членовете на организацията са приветствали предложението му. „Особено Китай заяви, че подкрепя евентуално разширение. Видях, че те разглеждат възможността за участие на други страни в тази платформа и нямат нищо против това“, разясни турският лидер. „И с петте страни сме в Г-20. Искам те да разгледат какво трябва да се направи, за да влезем в обединението и да заемем своето място в БРИКС“, е добавил Ердоган. ТАСС припомня, че срещата на върха на БРИКС се състоя на 25-27 юли в Йоханесбург. В хода на преговорите участниците обсъдиха въпроси за укрепването на многостранните отношения, както и за ролята на организацията в обезпечаването на мира и безопасността п Сподели:", "date": "2018.07.29", "title": "Ердоган призова лидерите на БРИКС да приемат Турция в организацията"}
{"url": "http://pik.bg/%D0%B4%D1%80%D1%83%D0%B3%D0%BE%D0%B2%D0%B5%D1%80%D1%86%D0%B8-%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%BC%D0%B0%D1%8F-%D0%B8%D0%BB%D0%B8%D0%B5%D0%B2%D0%B0-%D0%B7%D0%B0%D0%BB%D0%B8%D1%82%D0%BD%D0%B0-%D0%BF%D0%BE-%D0%B1%D1%83%D0%B4%D0%B8%D0%B7%D0%BC%D0%B0-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D1%81%D0%B5-%D0%BA%D0%BB%D0%B0%D0%BD%D1%8F-%D0%BD%D0%B0-%D0%B4%D0%B0%D0%BB%D0%B0%D0%B9--news768771.html", "text": "Братът на Мая Илиева - Александър Пенелов е станал будист. Баткото на вдовицата на Георги Илиев живее повече зад граница, отколкото в България, и редовно посещава дестинации, на които хората следват заветите на Далай Лама. Пенелов е започнал да чете книги за будисти, в социалните мрежи пуска клипове с послания на будистката школа. Братът на Илиева е бивш състезател по водна топка, а според запознати бил и финансов съветник на сестра си. \"Той е и човекът, който винаги е успявал да опитоми характера на Мая. Напоследък братът на Мая е доста ухажван мъж. Слуховете твърдят, че имал стара любов с момиче от фризьорския й салон, с което отново се намерили след години на симпатии по заведенията. Пенелов имал пораснали момче и момиче, завършили Италианския лицей в Горна баня. Братът на Мая обаче предпочита да пази личното си пространство и само в случай на нужда да се появява, за да я защити. Покрай Александър и Илиева запонала да се интересува от будистките практики, двамата говорели с часове за духовни и езотерични теми, споделят от обкръжението на фаталната вдовица, пише ежедневник. \"Щастлива съм да имам много близки хора, които ме обичат и ми помагат. В моето семейство имаме силна връзка. Имам и осем години по-голям брат от мен, който винаги ме е подкрепял. Аз съм и страшно щастлива с двете си деца и с хората, на които разчитам\", казва по повод батко си Мая Илиева. Сподели:", "date": "2018.07.29", "title": "ДРУГОВЕРЦИ! Братът на Мая Илиева залитна по будизма! Вдовицата на Главния се кланя на Далай Лама (СНИМКИ)"}
{"url": "http://pik.bg/%D1%80%D1%83%D1%81%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D0%BA%D0%BE%D1%80%D0%B0%D0%B1-%D1%80%D0%BE%D0%B1%D0%BE%D1%82-%D0%BD%D0%B0-%D0%BF%D0%B0%D1%80%D0%B0%D0%B4%D0%B0-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%B2%D0%BC%D1%84-%D1%81%D0%BD%D0%B8%D0%BC%D0%BA%D0%B8-news769255.html", "text": "Русия отбеляза днес Деня на Военноморския флот (ВМФ) с паради, като най-големият бе в Санкт Петербург, където присъства президентът Владимир Путин, предаде БТА, цитирайки ТАСС. Парадът по река Нева бе открит от противодиверсионни катери, издигнали руското знаме, флага на въоръжените сили и Андреевския флаг (руския военноморски флаг - бел. ред.). След тях се появи десантният катер Д-67 с копие на лодката на Петър Първи на борда. Сред корабите, преминали по Нева в празничен строй, за първи път беше и безекипажен роботизиран катер, базиран на миночистача от ново поколение по проекта 12700 „Александър Обухов“. Той е част от състава на корабите миночистачи. Парадът приключи с участието на авиацията на ВМФ на Русия. Начело на въздушния парад за първи път се появи и разузнавателния хеликоптер Ка-31Р. В парада в Санкт Петербург участват 4000 военни и 39 бойни кораби и плавателни съдове. Руският президент Владимир Путин отбеляза приноса на флота в борбата с тероризма и осигуряване на стратегическия паритет. В речта си на военноморския парад той изтъкна, че всекидневно интересите на Русия в световните океани се защитават от десетки кораби и подводници. \"Ние имаме право да се гордеем с нашия военноморски флот, с нашите военни, които имат най-висока степен на подготовка. Те разполагат и с най-добрите стратегии, тактически и оперативни възможности\". Сподели:", "date": "2018.07.29", "title": "Русия показа кораб-робот на парада за Деня на ВМФ (СНИМКИ)"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B1%D0%B8%D0%B2%D1%88%D0%B8-%D0%B0%D0%B3%D0%B5%D0%BD%D1%82%D0%B8-%D0%BD%D0%B0-%D1%86%D1%80%D1%83-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%84%D0%B8%D1%80%D0%BC%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B8-%D0%BA%D0%B0%D1%82%D0%B0%D1%80-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB-2022-news769251.html", "text": "Катар ще бъде домакин на световното първенство по футбол през 2022 г., но победата на страната е извоювана по нечестен начин и с организирането на тайна кампания, целяща да разруши имиджа на конкурентите. Това твърди британското издание \"Съндей Таймс\", като се позовава на свой източник в страната и документи. Според данните, в Катар са разчитали на бивши агенти на ЦРУ и американската ПР фирма „Браун Лойд Джоунс“, чиято цел е била да оставят впечатление, че другите страни няма да могат да се справят с организирането на едно такова голямо събитие, а правителствата не подкрепят провеждането на футболно първенство. Конкуренти на Катар в надпреварата бяха САЩ, Австралия, Южна Корея и Япония. \"Съндей Таймс\" дори посочва конкретни събития, които са били част от кампанията за \"очерняне\": На авторитетен университетски преподавател са били платени 9000 долара, за да напише доклад, в който се казва, че организацията на световното първенство в САЩ ще струва прекалено скъпо. Били са наети журналисти, блогъри и високопоставени лица във всичките конкурентни страни, които да се обявят против провеждането на първенството. Подстрекаван е протестът на американските учители по физическо възпитание, които да заявят пред сената на САЩ, че парите за световно първенство трябва да се пренасочат към училищни програми. Финансиран е и протестът по време на австралийските мачове по ръгби срещу организирането на футболни мачове в страната. Изготвени са тайни доклади с компромати за щабовете на другите държави. Ако се докаже, че от катарска страна са действали по такъв начин, то това би било сериозно нарушение на правилата на ФИФА. Централата изрично забранява използването на каквито и да е материали, които да разрушават имиджа на конкурентите. От Катар отрекоха всички обвинения. Сподели:", "date": "2018.07.29", "title": "РАЗКРИТИЕ! Бивши агенти на ЦРУ и американска фирма направили Катар домакин на Мондиал 2022"}
{"url": "http://pik.bg/%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4-%D1%81%D0%BB%D1%83%D1%85%D0%BE%D0%B2%D0%B5-%D1%81%D1%8A%D1%80%D0%B1%D0%B8%D0%BD-%D0%BE%D1%87%D0%B8%D1%81%D1%82%D0%B8%D0%BB-%D0%B2%D0%B5%D1%81%D0%BE-%D0%B4%D0%B5%D0%B1%D0%B5%D0%BB%D0%B8%D1%8F-%D0%B7%D0%B0-30-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-news769181.html", "text": "Разследването на убийството на ковчежника на ВИС Веселин Стоименов-Дебелия е пред разкриване, пише столичен седмичник. Наскоро в службите е постъпила конкретна информация за килъра на Дебелия. Смята се, че убиецът е сърбин. МВР знае имената му, има и негова снимка, направена от охранителна камера ден преди разстрела. Според слуховете в ъндърграунд пространството в момента върви в ход процедура по искане от Сърбия бандитът да ни бъде предаден. Досега делото за убийството се водеше срещу неизвестен извършител и дори беше пред спиране поради липса на доказателства. Новите данни гласят, че сърбинът е взел хонорар от 30 000 евро за мократа поръчка. Засега не е потвърдено кой е поръчителят, но причината със сигурност са неуредени финансови отношения. Дебелия бе убит на 7 януари 2016 година, след 20.00 часа пред дома си в баровския столичен квартал \"Макси\" с пистолет \"Макаров\". Той се прибирал вкъщи. Веселин Стоименов не е ползвал охрана и не се е притеснявал за живота си. Убиецът го чакал във входа на кооперацията. Изпразнил цял пълнител в тялото на бизнесмена, като го финиширал и с изстрел в главата. Една от първите версии след убийството на Стоименов бе, че то е извършено заради наркосделки. Смяташе се, че той е гръмнат заради отклонена пратка с кокаин, предназначена за Митьо Очите, която обаче не стигнала до него. Дрогата влязла в България чрез яхта, акостирала на Слънчев бряг. Собственик на плавателния съд е било дружество, контролирано от Стоименов. Друга версия гласеше, че убийството му има общо с изчезването на братята Николай и Радослав Бикови. Те се водят в неизвестност от 16 ноември 2013 година. Двамата откраднаха 70 килограма кокаин, а в средите на ВИС е имало подозрения, че в аферата е участвал и Дебелия. Приживе той бе съдружник с всички останали живи босове на ВИС, а сметките му са преминавали милиони Той беше представител на две офшорки, регистрирани във Великобритания и САЩ. Месеци преди да бъде убит, Стоименов се залюбил с жена, която е от кръга на един от големите инвестиционни фондове у нас. Чрез тази връзка той успявал да намери добра възвращаемост на личните си пари, отмъкнати от групировката ВИС, смятат разследващи на показното убийство на Веселин Стоименов. Сподели:", "date": "2018.07.29", "title": "ЪНДЪРГРАУНД СЛУХОВЕ! Сърбин очистил Весо Дебелия за 30 хиляди евро"}
{"url": "http://pik.bg/%D1%82%D0%B5%D1%80%D0%BC%D0%B8%D0%BD%D0%B0%D1%82%D0%BE%D1%80-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D0%BF%D1%80%D0%B5%D0%B3%D0%B0%D0%B7%D0%B8-%D1%81-%D1%82%D0%B0%D0%BD%D0%BA-%D0%BB%D0%B8%D0%BC%D1%83%D0%B7%D0%B8%D0%BD%D0%B0%D1%82%D0%B0-%D0%BD%D0%B0-%D0%B4%D0%B6%D0%B5%D0%B9-%D0%BB%D0%B5%D0%BD%D0%BE-%D0%B2%D0%B8%D0%B4%D0%B5%D0%BE-news769252.html", "text": "Терминаторът на цялата Земя, знаменитият актьор и бивш губернатор на Калифорния Арнолд Шварценегер прегази деветметрова лимузина - вярно, не с железните си юмруци, а с личния си танк M47 Patton II, тежащ 46 тона. Шварценегер без проблеми премина през луксозния автомобил, превръщайки го в купчина смачкани ламарини. Компания на актьора по време на зрелищното изпълнение прави самият собственик на линкълна - известният тв водещ Джей Лено. \"Чувствам се като персонаж на компютърна игра\", заяви след зрелищното изпълнение Лено. \"Ето я и лимузината ти\", коментира на свой ред доволният Шварценегер, измъквайки се през люка и гледайки получилата се \"палачинка\". Актьорът твърди, че именно такъв танк Patton е управлявал, когато е служил в австрийската армия. Lincoln TownCar Сподели:", "date": "2018.07.29", "title": "ТЕРМИНАТОР! Шварценегер прегази с танк лимузината на Джей Лено (ВИДЕО)"}
{"url": "http://pik.bg/%D1%81%D1%82%D0%B0%D1%80%D0%BE-%D0%BC%D0%B8%D0%BD%D0%BD%D0%BE-%D0%BF%D0%BE%D0%BB%D0%B5-%D0%B2-%D0%B1%D0%BE%D1%81%D0%BD%D0%B0-%D0%B2%D0%B7%D0%B5-%D0%B6%D0%B5%D1%80%D1%82%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news769258.html", "text": "Ловец загина и друг бе тежко ранен, когато навлезли в минно поле, останало след войната през 90-те години в община Завидовичи в Босна и Херцеговина, съобщи босненският сайт Кликс. Сапьори от Федералното управление за гражданска защита влязоха рано сутринта в минното поле, за да изнесат тялото на ловеца, който загинал снощи към 22 часа. Тялото било намерено дълбоко в минното поле близо до град Возуча, предава БТА. Другият ловец е изпратен в болница в Тузла и животът му е извън опасност. Босна бе повсеместно минирана по време на войната през 90-те години. През последните години мини все още експлодираха из страната въпреки усилията по разминиране. Стотици хора загинаха от експлозии на мини след войната. Сподели:", "date": "2018.07.29", "title": "Старо минно поле в Босна взе жертва (СНИМКИ)"}
{"url": "http://pik.bg/%D0%BC%D0%B5%D0%B3%D0%B0%D0%B8%D0%B7%D0%B4%D1%8A%D0%BD%D0%BA%D0%B0-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%B5%D0%BD-%D0%B8-%D0%BD%D0%BE%D1%89-%D0%BB%D1%8A%D1%81%D0%BD%D0%B0-%D0%B3%D0%BE%D0%BB%D0%B0-%D0%BF%D0%B8%D0%BA%D0%B0%D0%BD%D1%82%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BE%D1%82-%D0%B1%D0%B0%D0%BD%D1%8F%D1%82%D0%B0-news768821.html", "text": "Михаела Василева, позната на зрителите на сериала \"София ден и нощ\" като Стела, лъсна гола. Плъзна пикантно фото на блондинката, която се е щракнала в банята. На въпросния кадър Мишето се къпе, а лицето й, по-конкретно около зоната на носа й, е доста зачервено, пише \"ХотЗона\". Най-голямата издънка в случая тук е, че това е най-лишената от всякакъв сексапил, провокация, съблазън и елементарна привлекателност снимка на света! Мокрото селфи на екранната Стела е за Слаб 2, а още по-слабо би било, ако не е станала жертва на телефонни хакери, които са откраднали файлове от мобилния й и сега са решили да я злепоставят или изнудват, а е решила сама да си пусне фотото в мрежата. По-лоша реклама от изтичането на тази кофти снимка, която не би предизвикала дори капка еротична помисъл у който и да е мъж, Михаела едва ли някога ще може да си направи. Сподели:", "date": "2018.07.29", "title": "МЕГАИЗДЪНКА! Звезда от \"София ден и нощ\" лъсна гола (ПИКАНТНА СНИМКА ОТ БАНЯТА)"}
{"url": "http://pik.bg/%D1%81%D0%BB%D0%B0%D0%B2%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D0%BA%D0%BB%D0%B0%D1%81%D0%B0-%D0%B8-%D1%80%D0%B0%D0%B7%D0%B1%D0%B8-%D0%BB%D0%BE%D0%BA%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%B8%D0%B4%D0%B5%D0%BE-news769284.html", "text": "Отборът на Славия записа страхотен успех с 4:2 над Локомотив Пловдив. Играчите на Златомир Загорчич показаха много силна игра и заслужено си тръгнаха с трите точки от “Лаута”. Попаденията за белите реализираха Георги Йомов на два пъти, Галин Иванов и Славчо Шоколаров, а Симеон Райков от дузпа и Димитър Илиев оформиха крайния резултат в сблъсъка от втория кръг на Първа професионална лига, ингормира Спортал. Срещата започна перфектно за белите, след като още в 5-ата минута Георги Йомов се разписа в мрежата на домакините. Цветелин Чунчуков центрира една топка в наказателното поле, а там Джалилов направи груба грешка, от която се възползва талантът, за да забие първия си гол за сезона в елита. В 16-ата минута в една и съща ситуация коженото кълбо на два пъти срещна дясната греда на вратата на Славия. Симеон Райков центрира от фаул и първо Узунов можеше да си вкара автогол, но топката се удари в стълба, след това същото направи и Стергиакис, като накрая успя да улови кълбото и да запази преднината на своя тим. Страхотната игра на Славия продължи и в 22-ата минута столичани поведоха с 2:0. В автор на гола отново се превърна Георги Йомов. Чунчуков, Иванов и Йомов комбинираха перфектно, Галин Иванов подаде отляво на юношата на Левски, който завърши майсторски \"бялата\" атаката. Пет минути по-късно смърфовете се върнаха в мача, след като Емил Мартинов направи дузпа срещу Филип Михалевич. Зад бялата точка застана Симеон Райков, който не сбърка. В 35-ата минута Георги Йомов бе близо до своя хеттрик, след като засече центриране от въздуха на Димитър Велковски, но топката премина на около метър от дясната греда. В края на първата част Владислав Узунов и Галин Иванов комбинираха добре, а вторият се озова на голова позиция, атакуващият футболист бе близо до гола, но Мартин Луков показа класата си. Второто полувреме отново започна по-добре за гостите. В 50-ата минута Галин Иванов подаде хитър пас към Чунчуков, който стреля с десния крак, но кълбото мина встрани от целта. В 60-ата минута Филип Михалевич можеше да изравни резултата след добър удар с глава след корнер, но опитът му премина на сантиметри от вратата на Славия. В 65-ата минута играчите на Златомир Загорчич стигнаха до трети гол. Звездата на “белите” Галин Иванов заби поредния си гол за сезона. Асистенция записа Сашо Александров. Четири минути по-късно Чунчуков се пребори с Везалов за топката, която отиде в Шоколаров, той напредна и с техничен шут от границата на наказателното поле направи резултата 4:1. В 88-ата минута Первиз Умарбаев стреля с левия крак от пряк свободен удар, но горната греда спаси гостите от София. Секунди преди края резервата Димитър Илиев оформи крайния резултат в сблъсъка от втория кръг на Първа лига. Сподели:", "date": "2018.07.29", "title": "Славия показа класа и разби Локо Пловдив (ВИДЕО)"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B1%D0%B8%D0%B2%D1%88-%D1%88%D0%B5%D1%84-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8-news769276.html", "text": "Германската прокуратура започна разследване срещу бившия шеф на „Фолксваген“ Мартин Винтеркорн по подозрения в укриване на данъци, съобщава АФП. Винтеркорн вече бе в полезрението на разследващите, които проверяваха дали той умишлено не е уведомил инвеститорите на компанията относно „Дизелгейт“ - скандалът с манипулирането на вредните емисии с въглероден диоксид. Според прокуратурата Винтеркорн е направил превод от около 10 милиона евро по швейцарска банкова сметка в периода 2016-2017 година. Част от сумата вероятно не е била обложена с данъци, твърдят разследващите. Адвокатът на Винтеркорн отхвърли обвиненията и обяви, че не става въпрос за укриване на данъци и право на клиента му е да реши къде и кой ще управлява личните му финанси. Сподели:", "date": "2018.07.29", "title": "Разследват бивш шеф на \"Фолксваген\" за укриване на данъци"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B7%D0%B5%D0%B9%D0%BD%D0%B5%D0%B1-%D0%BD%D1%8F%D0%BC%D0%B0-%D1%82%D1%8A%D1%80%D0%BF%D0%B5%D0%BD%D0%B8%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D1%81%D0%BA%D0%B0-%D1%81%D1%8A%D0%BF%D1%80%D1%83%D0%B3%D0%B0-%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B3%D0%B0%D0%BB%D0%B0-%D1%81-%D1%83%D0%BB%D1%82%D0%B8-news768800.html", "text": "Търпението на Зейнеб Маджурова да се види като булка е на път да се изчерпа. Бургазлийката е решила съвсем скоро да сложи ултиматум на гаджето си и да го накара да я вземе за жена. В противен случай брадърката е решила да му покаже вратата и да се насочи към нова жертва. Репортерката на Гала никога не е криела, че си представя да живее като бляскава знаменитост. Брадърката порасна пред очите на зрителите, които следяха отблизо превръщането й от грозно пате в лебед. Тази година бургазлийката чукна 30 години - затова е твърдо решена, че не може да се бави повече с важните събития в живота й. В последните 3 години Зейнеб има връзка с милионерски син. След серия от неуспешни връзки все със заможни мъже Зизу най-накрая откри своя билет за света на богаташите. Името му е Стоян Балевски и според близки до красавицата на него се дължи широката й усмивка. Младият мъж е завърши обучението си в Англия и работи за фирмата на баща си. За да си бетонира мястото до богатия млад мъж, Зизу коренно промени начина си на живот. Заклетата купонджийка се кротна у дома и се посвети на аристократични хобита като тенис и голф. Практикува йога, ходи на логопед, за да се избави от диалекта си. Всичко това обаче явно не е достатъчно за милионерското семейство и досега Зизу така и не е станала официално негов член, пише седмичник. Разбира се, била канена на всички семейни сбирки, била приета и представена като половинка на Стоян, но предложението за брак се бави. Семейният живот много я привличал, а възможността да стане една истинска милионерска съпруга я ласкаела. Самата Зейнеб не крие, че именно това е нейното най-голямо желание в момента. За да прекарва повече време с любимия си, тя дори изпуска апетитни ангажименти. Редовно бургазлийката отсъства и от телевизията, за да е някъде с гаджето си. Сподели:", "date": "2018.07.29", "title": "ГОРЕЩО В ПИК! Зейнеб няма търпение да стане милионерска съпруга! Репортерката на Гала с ултиматум към гаджето си"}
{"url": "http://pik.bg/%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE%D0%BB%D1%8F%D1%80%D0%BD%D0%B0-%D0%BC%D0%B5%D1%87%D0%BA%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B0-%D1%82%D1%83%D1%80%D0%B8%D1%81%D1%82%D0%B8-news769274.html", "text": "Полярните мечки са защитен вид в Норвегия от 1973 година и при последното им преброяване в Свалбард е имало близо 1000 екземпляра от този вид. Застреляха полярна мечка, нападнала служител на германски круизен кораб, съобщава АФП. Инцидентът е станал на норвежкия архипелаг Свалбард в Северния ледовит океан. Мъж, около 40-годишен, получил травми по главата, малко след като стъпил на остров Шпицберген. Той придружавал група туристи, когато бил нападнат от животното. Полярната мечка е застреляна от разстояние от колега на пострадалия, който се намирал на кораба. Раненият е бил откаран с хеликоптер в болница в градчето Тромсо, като състоянието му е стабилно, уточняват медицински източници. Сподели:", "date": "2018.07.29", "title": "Застреляха полярна мечка, нападнала туристи"}
{"url": "http://pik.bg/%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81%D1%8A%D0%BA%D1%80%D1%83%D1%88%D0%B5%D0%BD-%D1%81%D1%8A%D0%BC-%D1%82%D1%8F-%D0%BC%D0%B5-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D0%BB%D0%B0-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D1%81%D0%B8-news769265.html", "text": "Бащата на херцогинята на Съсекс Меган е отправил остри критики към дъщеря си и британското кралство семейство , съобщи Контактмюзик. Томас Маркъл твърди, че откакто е станала член на кралската фамилия, дъщеря му го е изключила от живота си и не поддържа контакт с него. 74-годишният Маркъл пропусна сватбата на Меган през май, след като получи инфаркт. \"За нея вероятно щеше да е по-добре, ако се бях споминал. Всички щяха да й съчувстват. Въпреки всичко се надявам да се помирим. Не искам да умра, без да съм говорил с Меган отново\", казва Томас Маркъл. Сподели:", "date": "2018.07.29", "title": "Бащата на Меган Маркъл: Съкрушен съм! Тя ме е изключила от живота си"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D0%B2%D0%B0%D0%BC%D0%B0-%D0%B0%D1%80%D0%BC%D0%B5%D0%BD%D1%86%D0%B8-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%BA%D1%8A%D1%80%D1%88%D0%B8%D1%8F%D0%BA%D0%B0-news769286.html", "text": "Двама мъже от арменски произход са били задържани за стрелбата днес сутринта в Пловдив. Около 7 часа в Кършияка, зад ресторант Хитър Петър, в краката бе прострелян пловдивчанинът Атанас К. За покушението са арестувани двама арменци – Сергей и Артур. Двамата са със временен статут на пребиваване. Спешните действия на пловдивската Криминална полиция са довели до бързото им откриване. Атанас К. работи като портиер в един от големите клубове в Пловдив и според източици на \"Трафик Нюз\" преди време е имал стълкновение с хората, които са го нападнали. Предстои двамата задържани да бъдат доведени в Пловдив, а Окръжна прокуратура ще реши дали да им повдигне обвинения. Сподели:", "date": "2018.07.29", "title": "ИЗВЪНРЕДНО! Двама арменци са задържани за стрелбата в Кършияка"}
{"url": "http://pik.bg/%D0%BA%D0%BE%D0%BB%D0%BE%D1%80%D0%B8%D1%82-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B1%D1%83%D1%80%D0%B3%D0%B0%D1%81%D0%BA%D0%B8-%D0%B1%D0%BE%D1%85%D0%B5%D0%BC-%D0%B2%D0%BB%D0%B8%D0%B7%D0%B0-%D0%B2%D1%8A%D0%B2-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-news769271.html", "text": "Популярен бургазлия ще бъде една от атракциите на новото издание на ВИП Брадър през септември, предава Флагман. Известният с бохемския си начин на живот бизнесмен е бил сред първите поканени за риалитито, като вече е положил подпис под договор с 5-цифрен хонорар и дори е заснел визитката си за шоуто, твърди изданието, без да назовава името на местната ВИП персона. Продуцентите на хитовото риалити харесали бургазлията след участието му в друг подобен формат. Очакванията били колоритният мъж бързо да се превърне в център на внимание сред вип съквартирантите заради скандалното си и разкрепостено поведение. Десетият сезон на ВИП Брадър до момента е обвит в мистерия. Има доста спекулации около имената на участниците, но тактиката на продуцентите била да предлагат договори на много повече от финалния брой съквартиранти, които ще прекрачат прага на Къщата. Много от тях отпадали в последния момент преди старта на шоуто. Сподели:", "date": "2018.07.29", "title": "КОЛОРИТ! Известен бургаски бохем влиза във ВИП Брадър"}
{"url": "http://pik.bg/%D0%BD%D0%BE%D0%B2%D0%B0-%D1%82%D0%B0%D0%BA%D1%81%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%B2%D0%B8%D0%BD%D0%B5%D1%82%D0%BA%D0%B8-%D0%B8-%D0%B7%D0%B0-%D0%BA%D0%B0%D1%80%D0%B0%D0%B2%D0%B0%D0%BD%D0%B8%D1%82%D0%B5-%D0%BE%D1%82-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news769289.html", "text": "Винетки и за караваните от догодина. Това предвиждат промените в Закона за пътищата, които депутатите гласуваха на първо четене преди да излязат във ваканция, съобщава бТВ. От догодина тези, които обичат да пътуват с каравани, като къмпингарите на Арапя например, задължително ще трябва да си правят сметката, защото, ако автомобилът, с който пътуват заедно с теглената от тях каравана, тежи повече от 3,5 тона ще им се наложи да си закупят втора винетка. Изискването за отделна винетка за караваните отсега предизвиква недоволството на къмпингарите. От Пътната агенция коментираха, че всяка от винетките ще може да е с различен период на валидност и ще важи за съответния регистрационен номер, тъй като ремаркето или в случая караваната е със свой номер.Така за караваната ще може да се вземат две седмични винетки например – за докарването до морето и за прибирането й. Някои къмпингари зазимяват караваните си с години на паркинг близо до плаж, като тези на къмпинг „Градина”, но не всички. От Съюза на българските автомобилисти коментираха, че и в Европа правилата са такива. За тонажа на превозното средство и тегления товар ще проверяват от Пътна полиция. Точното тегло на автомобилите и ремаркетата ще се замерва на специални кантари. От Агенция „Пътна инфраструктура” имат намерение да поставят кантари на 50 места в страната, за да могат точно да прецизират дали автомобилът заедно с караваната или тегленият от автомобила товар надвишават 3,5 тона. Сподели:", "date": "2018.07.29", "title": "НОВА ТАКСА! Въвеждат винетки и за караваните от догодина"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BE%D1%82%D1%87%D0%B5%D1%82%D0%B5-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D1%81%D0%B5%D0%BA%D1%82%D0%BE%D1%80%D0%B8-news769253.html", "text": "В община Велико Търново не достигат работници във всички сектори. Фирмите от региона масово започнаха да правят изнесени трудови борси  по селата в съседни общини, за да търсят работници, съобщава БНР. През последния месец, в Бюрото по труда във Велико Търново са били заявени над 400 работни свободни места и вече са заети, посочи директорът на ведомството  Рашко Нечев: \"Във всички области се изпитва нужда от работници и служители, тъй като има разминаване между търсенето и предлагането. На трудовата борса са останали само безработни, загубили трудови навици. За едно работно място се конкурират трима безработни.\" Сподели:", "date": "2018.07.29", "title": "Велико Търново отчете недостиг на работници във всички сектори"}
{"url": "http://pik.bg/%D0%BA%D1%80%D0%B0%D0%BB%D1%81%D0%BA%D0%B0%D1%82%D0%B0-%D0%B2%D0%BD%D1%83%D1%87%D0%BA%D0%B0-%D0%B7%D0%B0%D1%80%D0%B0-%D1%82%D0%B8%D0%BD%D0%B4%D1%8A%D0%BB-%D1%80%D0%B0%D0%B7%D0%BA%D1%80%D0%B8-%D0%B2%D1%82%D0%BE%D1%80%D0%BE-%D0%BF%D0%BE%D0%BC%D1%8F%D1%82%D0%B0%D0%BD%D0%B5-news769272.html", "text": "Зара Тиндъл, внучката на кралица Елизабет Втора, разкри, че преди раждането на дъщеря си Лена е пометнала за втори път, съобщи Контактмюзик, цитиран от БТА. 37-годишната състезателка по конен спорт и съпругът й, бившият ръгбист Майк Тиндъл, станаха родители за първи път през 2014 г., когато се роди дъщеря им Мия. През ноември 2016 г. двойката оповести, че очаква второ дете. Само няколко седмици по-късно беше съобщено, че Зара Тиндъл е пометнала. Втората дъщеря на Зара и Майк Тиндъл, Лена, се роди през юни тази година. Сподели:", "date": "2018.07.29", "title": "Кралската внучка Зара Тиндъл разкри второ помятане"}
{"url": "http://pik.bg/%D0%BA%D1%8A%D1%81%D0%BC%D0%B5%D1%82-%D1%8F%D0%BD%D0%BA%D0%B0-%D1%81%D1%82%D0%B0%D0%BD%D0%B0-95-%D0%B0%D1%82%D0%B0-%D1%82%D0%BE%D1%82%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%BA%D0%B0-news769290.html", "text": "Жена стана 95-ата милионерка от българския спортен тотализатор. Късметлийката спечели над 1 милион лева от играта 6 от 42. След 34 години игра, Янка Панайотова удря шестица от тотото и печели сумата от над 1 милион лева, а късметът е извадила благодарение на специална стратегия, която използва от 25-годишна. „Това са случайни числа. Имам и постоянни числа, с които играя от 34 години, но спечелих от случайните”, казва Янка, съобщава Би Ти Ви. На късметлийския фиш числата избира съвсем произволно, а на всеки тираж пуска и случайните, и редовните си числа. 1,2,18,19,38,40 0 това са късметлийските числа от печелившия фиш. Късметлийката е направила и специални изчисления – според теорията на вероятностите на около 100 години би следвало да спечели шестица и с постоянните си числа. Затова ще продължи да играе, а със сумата първо ще зарадва съпруга си като му купи кола и малка яхта. 59-годишната жена все още не знае кои свои мечти ще сбъдне, а новият джакпот ще започне от 300 000 лева. Сподели:", "date": "2018.07.29", "title": "КЪСМЕТ! Янка стана 95-ата тото милионерка"}
{"url": "http://pik.bg/%D0%BC%D0%BE%D1%85%D0%B0%D0%BC%D0%B5%D0%B4-%D1%81%D0%B0%D0%BB%D0%B0%D1%85-%E2%80%93-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D0%BD%D0%B5-%D0%B7%D0%B0%D0%B1%D1%80%D0%B0%D0%B2%D1%8F-%D0%BE%D1%82%D0%BA%D1%8A%D0%B4%D0%B5-%D1%82%D1%80%D1%8A%D0%B3%D0%BD%D0%B0-news769188.html", "text": "Мохамед Салах - име, което нашумя изключително много през последните месеци, е поредният африкански футболист, който има трудно детство, а футболът се явява спасение за него. Някога пътувал по четири часа в посока, само за да тренира, днес той заработва по 90 хиляди паунда на седмица в Ливърпул, пише гонг.бг. Салах обаче е едно от тези редки изключения, които не забравят откъде са тръгнали. Египтянинът изключително много е дал за благотворителни каузи в своя роден град – Нагриг. Градът, намиращ се на 130 км северно от столицата Кайро, дори нямал линейка преди Мо да закупи такава. Той също така почти изцяло сам финансира изграждането на нова болница в родния си град. Освен болницата Салах финансира и изграждането на изцяло женско училище. Това означава, че девойките няма да се налага повече да пътуват извън града, за да получат образование. Салах също така не забрави и собственото си училище. Там той финансира изграждането на футболно игрище, подходящо за игра по всяко време не година, както и фитнес за момчетата, за който сам закупи всички уреди. Негови съграждани споделят, че в това, че Мо им помага толкова много няма нищо изненадващо, тъй като той е искал да стане известен и богат само, за да помага на бедните. Салах направи поредния благотворителен жест към родното си село Нагриг в Египет. Той инвестира 450 000 долара за строителството на водопровод и канализация в него. Салах е прекарал в Нагриг, което е близо да Александрия, до 14-годишната си възраст, когато е открит от скаутите на клуба Араб Контракторс, който е от Кайро по време на училищен турнир. Дотогава в родното му село нямало топки и както всички деца си е прави такива от чорапи, напълнени с парцали и залепени заедно. Гледали с връстниците му футболни мачове на стар телевизор, който понякога хващал и спортни програми. Салах е измислил и как да следи дали парите наистина отиват там, за където са предназначени. Той е основал благотворителна организация на свое име, на чието чело е сложил своя баща. Баща, от когото той се е научил да помага на другите в нужда. Мо също така сам прави ежемесечни дарения към своята организация, с които се помага на местните да си купуват храна и стоки от първа необходимост. Още един пример за това колко благороден е Салах, е фактът, че той отказа бонус, който му бе предложен за класирането на Египет на Мондиал 2018 като вместо това с него купи медикаменти за болницата в Нагриг. Египтянинът е толкова привързан към своето родно място, че когато двойка встъпи в брачен съюз, той им купува подарък, дори и да не ги познава. Египетският национал е наистина пример за подражание, какъвто трябва да бъдат много повече световни звезди. Сподели:", "date": "2018.07.29", "title": "Мохамед Салах – звездата, която не забравя откъде тръгна"}
{"url": "http://pik.bg/%D0%B3%D0%BE%D0%B4%D0%B8%D0%BD%D0%B0-%D0%BF%D0%BE-%D0%BA%D1%8A%D1%81%D0%BD%D0%BE-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%B2%D0%BE%D0%B4%D0%B0%D1%82%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%BE%D1%81%D1%82%D0%B0%D0%B2%D0%B0-news769218.html", "text": "Кризата с водата в Хасково продължава. След като през април миналата година в нея беше открито високо съдържание на уран и тя беше забранена за пиене, бяха отпуснати 2 милиона лева за нови кладенци и водопроводи. Готови ли са те и има ли надежда хасковлии скоро да могат да пият от чешмите си? На тези въпроси отговор дава разследване на Нова телевизия. Сагата с водата в Хасково продължава вече година и четири месеца и въпреки че поне при повечето хора вода в чешмите има, тя не става за пиене, защото е забранена заради високо съдържание на уран. Въпреки че само след дни се очаква комисия да приеме четирите нови кладенци, оказва се това няма да е достатъчно от чешмите да потече чиста вода. От възложените осем нови кладенци и два водопровода, нищо не е влязло в експлоатация. Според общината, която е отговорна за строителството, причината е във ВиК, които посочили къде и какво да се строи, но не и че документално нещата не са уредени. Заради допълнителни съгласувания повече от половин година, откакто са готови част от кладенците, те тепърва ще бъдат пуснати в експлоатация. Но само ако и последните проби от водата в тях са достатъчно добри. И това обаче няма да реши проблемът с урана и високата алфа активност. Едва след построяването на останалите четири кладенци и два водопровода, ВиК ще може да смесва водата и тя да бъде в нормата, а това ще стане най-рано догодина. Сподели:", "date": "2018.07.29", "title": "Година по-късно! Кризата с водата в Хасково остава"}
{"url": "http://pik.bg/%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%BE%D0%B1%D1%8F%D0%B2%D0%B8%D1%85%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-70-000-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%BE-%D0%BA%D1%83%D1%87%D0%B5-news769182.html", "text": "В Колумбия бандити обявиха награда от 70 000 долара за главата на полицейско куче, съобщават световните агенции, цитирани от Нова телевизия. Наркотрафиканти понасяли огромни щети от работата на немската овчарка Сомбра. Тя надушвала пратките им с дрога, докато работела за отдела за борба с наркотиците в Богота. Наскоро кучето получило медал. Според полицията Сомбра е разкрила невероятните 9 тона кокаин. След обявената награда за главата му,  кучето било преместено на летището в столицата, а скоро му предстои нов трансфер, отново с цел безопасност. Пред Сомбра има още около две години служба преди да излезе в пенсия. Сподели:", "date": "2018.07.29", "title": "Наркотрафиканти в Колумбия обявиха награда от 70 000 долара за главата на полицейско куче"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%BD%D0%B8-%D0%B7%D0%B0%D0%BA%D0%BE%D0%BD-%D1%81%D1%80%D0%B5%D1%89%D1%83-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-news769254.html", "text": "Има необходимост от Закон срещу фалшивите новини, заяви за БНР депутатът от „Обединени патриоти“ Александър Сиди. По думите му фалшивите новини са станали неизменна част от обществото. Не говорим само за фалшивите новини в Странджа, но има и други фрапантни случаи, каза той и добави: „Все неща, които целят по някакъв начин да убедят обществото, че ние в България живеем ужасно, най-зле на Балканите, в Европа и света като цяло и че видите ли има много по-различни начини, за да се живее, и съответно, че нашето правителство целенасочено се опитва да „умори“ българските граждани“. Сиди подчерта, че в България има голямо количество медии, които за да привлекат повече трафик към сайтовете си, първото нещо, което видят, го препечатват и пускат: „Оттам нататък тази новина, препечатана от някъде, без да погледне човек източникът, се превръща в новина и съответно начин, по който общественото мнение се манипулира. Това за Странджа достигна до такива размери, че не би трябвало. Ако правителството е допуснало грешка по някакъв начин в борбата с чумата по животните, тези, които са допуснали грешка, трябваше да поемат отговорността си. Някои от тях я поеха, загубвайки работата си. Но не може цялото население да бъде вещо в областта на ветеринарната медицина. Второ – новината, че със самолети се докарват мигранти от Германия и затова се избиват овцете в Странджа, за да може хората да си тръгнат оттам и в опразнените им къщи да се настанят мигранти – това беше абсурдно, но това го чухме от местните хора. Хората вярват“. Александър Сиди подчерта, че сега нямаме никаква правна възможност да потърсим правата си от хора, които са разпространили фалшиви новини в интернет, в електронни сайтове. Сподели:", "date": "2018.07.29", "title": "Депутат от Патриотите: Трябва ни Закон срещу фалшивите новини"}
{"url": "http://pik.bg/%D0%BE%D1%82%D0%BC%D0%B5%D0%BD%D0%B8%D1%85%D0%B0-%D0%BE%D1%89%D0%B5-%D0%BF%D0%BE%D0%BB%D0%B5%D1%82%D0%B8-%D0%BE%D1%82-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BC%D1%8E%D0%BD%D1%85%D0%B5%D0%BD-%D1%81%D0%BB%D0%B5%D0%B4-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-news769262.html", "text": "Още полети бяха отменени днес на летището в Мюнхен, след като част от него беше временно затворена в събота заради промъкването на жена през контролно-пропускателен пункт, предаде ДПА, цитирана от БТА. Говорителка на летището заяви, че сутринта са били отменени 12 полета. Нормалната работа на летището беше нарушена в събота, след като полицията получи информация, че жена е преминала през охраняваната зона, без да бъде проверена от персонала. Най-малко 200 полета бяха отменени още същия ден, а още 60 бяха забавени на второто най-натоварено летище в Германия в разгара на летните почивки.  Около 700 човека трябваше да спят снощи на походни легла на летището, а стотици отседнаха в хотели. Органите на реда заявиха, че жената е бил разпозната след няколко часа безуспешно издирване, но отказаха да дадат подробности какви последици може да понесе тя. Сподели:", "date": "2018.07.29", "title": "Отмениха още полети от летището в Мюнхен след пробив в сигурността"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BB%D0%B8%D0%BD%D0%B8%D1%8F-10-%D1%82%D0%BC-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D1%81-%D0%BF%D1%80%D0%BE%D0%BC%D0%B5%D0%BD%D0%B5%D0%BD-%D0%BC%D0%B0%D1%80%D1%88%D1%80%D1%83%D1%82-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-news769207.html", "text": "Във връзка с ремонта на столичния булевард „Васил Левски” временно се променя маршрутът на автобусна линия 10 ТМ, съобщават от пресцентъра на Столична община, цитирани от „Фокус“. Автобусите ще се движат по ул. „Гурко” и бул. „Васил Левски”, надясно по бул. „Васил Левски”, по бул. „Цар Освободител”, наляво по ул. „Раковски”, надясно по ул. „Гурко” и по маршрута си. Сподели:", "date": "2018.07.29", "title": "Важно! Автобусна линия 10 ТМ в столицата временно с променен маршрут заради ремонт"}
{"url": "http://pik.bg/%D0%B8%D0%BD%D1%82%D1%80%D0%B8%D0%B3%D0%B0-%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-%D0%B2%D0%BB%D0%B8%D0%B7%D0%B0-%D0%B2-%E2%80%9E%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82%E2%80%9C-%D0%BA%D0%B0%D1%82%D0%BE-news769196.html", "text": "Актьорът Владимир Пенев е поредното ново лице, което ще можем да видим в предстоящия сезон на сериала на Нова телевизия „Откраднат живот“. Това потвърди и самият актьор пред сутрешния блок на Нова телевизия. „Аз съм професор Асен Цонев. Анестезиолог съм. Пристигам от Япония и ще бъда новият главен лекар и директор на болница „Свети Кирил“ – повдигна завесата около персонажа си Владо Пенев. – Баща съм на съпругата на героя на Юлиян Вергов, за която от по-предишния сезон се знае, че бе в кома, от която излезе. Надявам се персонажът ми да бъде интересен. Имам добри и лоши навици. Ясно е, че няма да имам добро отношение към доцент Банков, персонажа на Юлиян Вергов, с който ще имаме чести сблъсъци.  Харесвам героя си. Имам обаче малък проблем с името – професор Асен Цонев. Искам да посветя тази си роля на една забележителна личност, преподавала дерматология – Асен Бонев. Исках така да се казва героя, но не стана. Хората обаче трябва да знаят, че този герой е посветен именно на доктор Бонев. Иначе процесът на снимане е толкова динамичен, разнообразен и екстремен, че няма как да се отпуснеш. Хвърляш се с главата напред и опитваш да правиш нещата максимално добре“. Владо Пенев коментира, че няма да му се наложи за първи път да влезе в ролята на лекар. „Играл съм много пъти лекар – коментира той. - . В театъра, в постановки по Чехов. Това са емблематични лекари. Някак забравяме, че и лекарите са хора и нещата, които спохождат нас, и за тях са напълно нормални“. Актьорът заяви, че продуцентът на „Откраднат живот“ Евтим Милошев отдавна му е предлагал да се включи в сериала под една или друга форма. „Сега поради много обстоятелства, най-вече  –  добър сериал с постоянна и голяма аудитория. С много утвърдени актьори, реших да приема това предизвикателство. Иначе световна тенденция е да се правят все повече сериали. Те са новото кино. Големи сериозни режисьори се захващат с такива проекти. Това е възможност да правиш кино на високо професионално ниво. Опитвам да правя неща, които не са свързани само с мен“. За предстоящите си проекти извън сериала актьорът каза, че е направил фондация „Владимир Пенев“. „Целта е да се заема с оправянето на улицата, на която съм роден в центъра на София „Иван Вазов“ – разкри актьорът. – Искам да я превърна в един музей на открито. Благодарен съм на Столична община, че прояви интерес и разбиране към тази идея. Като цяло имам доста поводи за нови празници и нови начала“. Сподели:", "date": "2018.07.29", "title": "ИНТРИГА! Владо Пенев влиза в „Откраднат живот“ като..."}
{"url": "http://pik.bg/%D1%80%D0%B5%D0%B9%D1%82%D0%B8%D0%BD%D0%B3-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D1%83%D0%B2%D0%B5%D0%BB%D0%B8%D1%87%D0%B8-%D0%BB%D0%B5%D0%BA%D0%BE-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D1%81%D0%B8-%D1%81%D1%80%D0%B5%D0%B4-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-news769209.html", "text": "Според последните социологически проучвания във Франция, популярността на президента на страната Еманюел Макрон се е увеличила леко, въпреки скандала около неговия бодигард, сниман как бие протестиращи, съобщава  Euronews, цитирана от „Фокус“. Проучване на компания „Харис Интерактив“ сочи, че позитичното отношение към  Макрон се е увеличило от 40 на 42%. Макрон бе обвинен миналия месец, че е „президента на богатите“, след като проведе реформи, смятани, че облагодетелстват имотните. Преди 10 дни се появиха кадри на президентския бодигард Александър Бенала, сниман как бие демонстрант по време на протестите от 1 май. В последствие Бенала бе уволнен, но от опозицията не пропуснаха да атакуват Макрон, че е реагирал твърде бавно. Социолозите смятат, че фактът, че Франция е спечелила Световното първенство по футбол е причината негативите срещу президента да бъдат обърнати, а неговата популярност да се увеличи. Допитването е проведено сред 966 пълнолетни френски граждани. Сподели:", "date": "2018.07.29", "title": "Рейтинг! Еманюел Макрон увеличи леко популярността си сред французите"}
{"url": "http://pik.bg/%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B8-%D0%BF%D0%BE%D1%82%D0%BE%D0%BF-%D0%BD%D0%B0%D0%B4-%D1%81%D0%BE%D1%84%D0%B8%D1%8F-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BF%D0%BE%D0%B4-%D0%BE%D0%B1%D1%81%D0%B0%D0%B4%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BB%D1%8F%D1%82%D0%BD%D0%B0-%D0%B1%D1%83%D1%80%D1%8F-news769249.html", "text": "Небето над София отново причерня, лятото се изпари за нула време. Тежката мараня отстъпи пред поредния порой, в следобедните часове над столицата се изсипва за пореден път дъжд, видя ПИК. Поредната лятна буря удари първо центъра, северните и северозападните райони. Остри светкавици прорязаха небето, а силният вятър подгони студения порой. Излезлите в неделния ден с летни дрешки и без чадъри софиянци прескачаха локви и се мъчеха да се скрият на сухо, след като небето се отвори и попари крехките надежди за лятно време. В момента вали като из ведро и гърми, но засега няма проблеми с транспорта и трафика по улиците на столицата. Както и с метрото, което протече като швейцарско сирене при последната стихия. Синоптиците предупредиха, че днес ще гърми и трещи - типичната буря, поредната за това лято. Сподели:", "date": "2018.07.29", "title": "БИБЛЕЙСКИ ПОТОП НАД СОФИЯ! Столицата под обсадата на поредната лятна буря!"}
{"url": "http://pik.bg/%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%BC%D1%8A%D0%B6%D0%B5%D1%82%D0%B5-%D1%81%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%80%D0%B0%D0%BD%D0%B8-%D0%B4%D0%B0-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0%D1%82-news769210.html", "text": "Кръшкачите е възможно да си намерят научно оправдание, след като специалисти доказаха, че мъжете са природно програмирани да изневеряват, пише в. \"Дейли мейл\". Мъжкият мозък е така устроен, че представителите на силния пол да са по-изкушени да поддържат многобройни сексуални връзки в сравнение с жените. Според екипа на Чиен Лю от нюйоркския колеж Уагнър мъжете са по-нещастни, когато имат само една сексуална партньорка. В исторически план мачовците с многобройни завоевания са получили еволюционно предимство. За разлика от тях дамите са по-доволни, когато могат да задържат един и същи партньор за по-дълъг период от време. Нюйоркският екип е изследвал поведението на 1500 женени двойки. От проучването станало видно, че новобрачните мъже често определяли сексуалния си живот като \"изключително задоволителен\". В рамките само на една година, при 3% от участниците ласкавите оценки за сексуалните им изживявания обаче спаднали от една до две степени. Било установено също, че женените двойки, които са били гаджета и през ученическите години, е най-вероятно да си изневерят. Сподели:", "date": "2018.07.29", "title": "ДОКАЗАНО! Мъжете са природно програмирани да изневеряват"}
{"url": "http://pik.bg/%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%B0%D1%80%D1%82%D0%B8%D1%81%D1%82%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B1%D0%B8%D0%B2%D1%88-%D0%BF%D1%80%D0%B5%D0%B7%D0%B8-news769179.html", "text": "Някои от най-популярните бразилски артисти призоваха на концерт в Рио Де Жанейро за освобождаването от затвора на бившия президент на страната Луис Инасио Лула да Силва, предаде „Асошиейтед Прес“, цитирана от БНР. Левият лидер бе осъден за корупция и пране на пари, но според поддръжниците му мотивите за присъдата са политически. Хиляди хора се включиха във вчерашния безплатен концерт в центъра на града, като много от тях носеха тениски, кърпи и маски с лика на експрезидента. Между изпълненията множеството скандираше \"Освободете Лула!\" Симпатизантите на бившия президент настояха също той да бъде допуснат до участие в президентските избори през октомври. Макар законът да забранява осъдени да се борят за държавни постове, Лула да Силва води в допитванията. Сподели:", "date": "2018.07.29", "title": "Популярни бразилски артисти се включиха в благотворителен концерт в подкрепа на бивш президент на страната"}
{"url": "http://pik.bg/%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%BD%D0%B0-30-%D1%8E%D0%BB%D0%B8-news769213.html", "text": "„Софийска вода” временно ще прекъсне водоснабдяването в някои части на столицата на 30 юли заради ремонтни дейности, съобщиха от пресцентъра на дружеството, цитирани от „Фокус“. , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Трети март“, ул. „Александър Стамболийски“, ул. „Здравец“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 СОУ. , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Лагадина“, ул. „Елин Пелин“, ул. „Панайот Пипков“, ул. „Горска поляна“, ул. „Момино венче“, ул. „Вълшебно биле“, ул. „Горски дух“, ул. „Крайречна“, ул. „Папрат“, както и ул. „Глухарче“ от №2 до №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лагадина“ ъгъла с ул. „Горска поляна“. , се налага спиране на водоподаването от 10:00 до 16:00 часа на клиентите на  „Софийска вода”, живеещи в района на: ул. „Космонавт“, по ул. „София“ от ул. „Космонавт“ до ул. „София“ №88; по ул. „Иларион Макариополски“ от ул. „София“ до ул. „Иларион Макариополски“ №60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ до бензиностанция „Симона“. , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Витиня“, ул. „Балкан“, ул. „Мусала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Витиня“. Сподели:", "date": "2018.07.29", "title": "На сухо! Ето кои части на столицата ще останат без вода заради ремонти на 30 юли"}
{"url": "http://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-21-%D0%B3%D0%BE%D0%B4%D0%B8%D1%88%D0%B5%D0%BD-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80-%D0%BE%D1%82-%D0%BA%D0%BE%D0%B7%D0%BB%D0%BE%D0%B4%D1%83%D0%B9-news769221.html", "text": "21-годишен жител на Козлодуй е бил задържан в полицейското управление заради намерени в дома му наркотици, съобщават от ОД на МВР във Враца, цитирани от „Конкурент“. Ченгетата направили проверка в частно жилище, в което открили 10 сгъвки зелена листна маса, която при последвалия полеви тест реагирала като канабис. Проверката установила, че „стоката“ е на 21-годишния А.Ц. от крайдунавския град. Срещу него е образувано бързо производство, допълват от полицията. Сподели:", "date": "2018.07.29", "title": "Закопчаха 21-годишен наркодилър от Козлодуй"}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-%D1%81%D0%BC%D1%8F%D1%82%D0%B0-%D1%87%D0%B5-%D0%B5%D1%81-%D0%BD%D0%B5-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-%D1%81-%D0%B4%D0%BE%D0%B1%D1%80%D0%B0-%D0%B2%D0%BE%D0%BB%D1%8F-news769225.html", "text": "Вътрешният министър на Италия Матео Салвини заяви, че от Европейския съюз (ЕС) не водят преговорите за Брекзит с Великобритания „с добра воля“. Политикът е говорил преди в полза на излизането на страната от Съюза, но неговите настоящи думи бележат откъсване от обединените позиции на блока по преговорите, посочва Politico, цитирани от „Фокус“. „Надявам се преговорите да приключат добре за Великобритания и да послужат за пример на хората, които ще застанат начело на ЕС“, заяви Салвини. Същевременно той стана първият високопоставен политик в ЕС, който открито разкритикува начина, по който Съюзът води преговорите по Брекзит. „Няма обективност или добра воля от европейска страна“, заяви Салвини. Съветът на политика-евроскептик към Великобритания е да се подготви за Брекзит без споразумение, „защото по някои принципи не трябва да има гъвкавост и не трябва да се отстъпва“. Сподели:", "date": "2018.07.29", "title": "Вътрешният министър на Италия смята, че ЕС не преговарят по Брекзит с добра воля"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%BE%D1%87%D0%B8%D0%BD%D0%B0-%D0%BC%D1%8A%D0%B6%D1%8A%D1%82-%D1%83%D0%B4%D0%B0%D1%80%D0%B5%D0%BD-%D0%BE%D1%82-%D0%B3%D1%80%D1%8A%D0%BC-%D0%B2-%D0%BF%D0%B8%D1%80%D0%B8%D0%BD-news769256.html", "text": "Починал е мъжът, който беше ударен от гръм на връх Ореляк. Това съобщиха от Планинска спасителна служба, цитирани от Фокус. Мъжът е българин и е бил заедно с група туристи. По време на гръмотевична буря е ударен от гръм, като тялото се е овъглило. В момента планински спасители от ПСС - Банско провеждат акция за достигане до починалия мъж, което ще отнеме над час. След това тялото ще бъде свалено от планината. Сподели:", "date": "2018.07.29", "title": "ТРАГЕДИЯ! Почина мъжът, ударен от гръм в Пирин"}
{"url": "http://pik.bg/%D1%82%D1%80%D1%8A%D0%BC%D0%BF-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B8%D0%BA%D0%B0%D0%BA%D0%B2%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82-%D0%BA%D1%8A%D0%BC-%D0%BD%D0%B0%D0%BC%D0%B5%D1%81%D0%B8-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news769198.html", "text": "Президентът на САЩ Доналд Тръмп се срещна с екипа си по националната сигурност, за да обсъдят заплахите за междинните избори за Конгрес тази година, предаде АП. Белият дом заяви, че президентът е дал ясно да се разбере, че правителството му няма да толерира външни намеси \"от страна на която и да било държава или злонамерени актьори\". Това беше първото подобно заседание, което Тръмп свиква на фона на предупрежденията от представители на разузнавателните служби, че Русия възнамерява да се намеси в американския демократичен процес отново, отбелязва АП. Тръмп все още редовно поставя под съмнение оценката на разузнавателните служби на САЩ, че Русия се е опитала да повлияе на президентските избори през 2016 г. Според съобщение на Белия дом предмет на вчерашните обсъждания са били заплахи за изборите от страна на \"злонамерени чуждестранни актьори\", мерки за предоставяне на съдействие в областта на киберсигурността на държавните и местните власти и начини да се търси отговорност на тези, които се опитват незаконно да се месят в изборите. Сподели:", "date": "2018.07.29", "title": "Тръмп се закани: Никаква толерантност към намеси в американските избори"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D1%8A%D0%B3%D0%B0%D0%BD%D0%BE%D1%82%D0%BE-16-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%B2-%D0%BF%D0%B8%D1%80%D0%BE%D0%B3%D0%BE%D0%B2-news769260.html", "text": "Без промяна остава състоянието на 16-годишното момче, което беше наръгано от свой връстник на 26 юли в столицата. Това съобщиха за УМБАЛСМ \"Пирогов\" за Фокус. Както е известно, 15-годишният е обвинен от прокуратурата в опит за убийство. В интернет изтече видео със самопризнания на момчето, а самият той е изразил съжаление за случилото се. Като причина за нападението Данаил посочил онлайн тормоз, на който бил подложен от година. Предстои днес съдът да вземе решение за мярката на нападателя. Сподели:", "date": "2018.07.29", "title": "ОТ ПОСЛЕДНИТЕ МИНУТИ! Без промяна е състоянието на наръганото 16-годишно момче в Пирогов"}
{"url": "http://pik.bg/%D1%82%D0%B0%D1%82%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%B8%D1%81%D0%BA%D0%B0-%D0%BE%D1%82-%D0%BD%D0%B0%D1%81-%D0%BD%D0%B8%D0%BA%D0%B0%D0%BA%D0%B2%D0%B8-%D1%80%D0%B5%D1%84%D0%BE%D1%80%D0%BC%D0%B8-news769212.html", "text": "Европа не иска от нас никакви реформи. Промените в България вече не могат да се направят през избори. Това заяви за БНР лидерът на „Движение 21“ Татяна Дончева. Тя направи анализ на последния политически сезон. „Аз тълкувам това, което се случва, като логично и закономерно продължение на процеси, които текат от 10 години в България и които задълбочават кризата“, обясни тя. По думите й от няколко години сме излезли от реформи и няма защо да се правят искания за такива. „Проблемът според мен вече не е в правенето на такива реформи, те не са по силите на тези хора“, обясни Дончева. Според нея в държавната администрация се създават структури, които не се знае за какво служат. „Пълно е с хора, които са некомпетентни, неграмотни и недоучени. Хора, които имат някакви познания, са натикани в ъгъла“, посочи тя. Според нея Европа в лицето на най-ярките си представители в момента крепи статуквото в България. „Трябва да си дадем сметка, че исканите промени в България вече не могат да се направят през избори“, заяви Дончева. Сподели:", "date": "2018.07.29", "title": "Татяна Дончева: Европа не иска от нас никакви реформи"}
{"url": "http://pik.bg/%D0%BF%D0%BE%D0%B7%D0%BE%D1%80-%D1%81%D0%BB%D0%B5%D0%B4-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D1%87%D0%B0%D0%BB%D0%B3%D0%B0-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0---%D0%BF%D0%BB%D0%B0%D0%BD%D0%B8%D0%BD%D0%B8-%D0%BE%D1%82-%D0%B1%D0%BE%D0%BA%D0%BB%D1%83%D1%86%D0%B8-%D0%B1%D0%B5%D1%81%D0%B5%D0%BF%D0%B0%D1%80%D0%B8%D1%82%D0%B5-%D1%81%D0%B5-%D0%BE%D0%BF%D1%80%D0%B0%D0%B2%D0%B4%D0%B0%D0%B2%D0%B0%D1%82-%D0%BF%D0%BE%D1%87%D0%B8%D1%81-news769266.html", "text": "радиционните скари с кебапчета, така и носталгичните сувенири с образите на довчерашни соцлидери Във връзка с медийните публикации, че поляната под връх Бузлуджа не е почистена след традиционния събор на левицата, заявяваме, че БСП има сключен договор с общинската фирма в Казанлък за почистване. Днес сутринта почистването започна от прилежащите райони в посока към самата поляна. Районът около легендарния за партията-столетница връх Бузлуджа изглежда като след война. Тонове боклуци са пръснати не само около кошчетата, стълбищата, пейките, пътеките, но и по поляните. Ден след събора на левицата това е печалната равносметка. Салфетки, бутилки, кашони, даже и шкаф, се виждат на кадри от мястото и те са част от пейзажа. Припомняме, че вчера между 20 и 75 000 социалисти се събраха на Историческата поляна, за да видят Корнелия Нинова, Сергей Станишев и Горан Брегович. По време на \"всенародния\" празник алъш-веришът грабна интереса на ентусиастите, изкачили се до върха. На почит бяха както т Социалистите обаче побързаха да се оправдаят и \"застраховат\" за позора, оставили след червената чалга на Бузлуджа. Ето какво заявяват от централата на БСП: Сподели:", "date": "2018.07.29", "title": "ПОЗОР! След червената чалга на Бузлуджа - планини от боклуци! Бесепарите се оправдават: Почистихме! (СНИМКА)"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%BF%D0%BE%D1%82%D1%80%D0%BE%D1%88%D0%B8-%D0%B0%D1%80%D0%B5%D1%81%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news769231.html", "text": "Задържан в ареста в Монтана 45-годишен мъж изпаднал в дива ярост и потрошил всичко в помещението, съобщава „Булнюз“.От полицията подали сигнал в прокуратурата за унищожени вещи в ареста на районното управление в областния град. Според информацията, около 15:30 часа на 26 юли (четвъртък) в помещение за задържане номер 8 на районното управление в Монтана, е бил вкаран за 24 часа 45-годишният А.Л.А.. 30 минути по-късно мъжът започнал да буйства зад решетките, да блъска с ръце и рита с крака масата и стола в залата за задържане. Полуделият мъж успял да счупи изцяло специално приспособен метален стол, който е бил закрепен и неподвижен чрез заварка за пода. Полицията в Монтана работи по случая. Образувано е досъдебно производство. Сподели:", "date": "2018.07.29", "title": "Екшън! Задържан потроши ареста в Монтана"}
{"url": "http://pik.bg/%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B0%D0%BC%D0%B0%D0%BB-%D0%B8-%D0%B4%D0%B6%D0%BE%D1%80%D0%B4%D0%B6-%D0%BA%D0%BB%D1%83%D0%BD%D0%B8-%D0%B2%D0%B5%D1%87%D0%B5%D1%80%D1%8F%D1%85%D0%B0-%D1%81-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%BD%D0%B0-%D0%B5%D0%B7%D0%B5%D1%80%D0%BE%D1%82%D0%BE-%D0%BA%D0%BE%D0%BC%D0%BE-%D1%81%D0%BD%D0%B8%D0%BC%D0%BA%D0%B0-news769232.html", "text": "Амал и Джордж Клуни вечеряха с приятели във Вила Д'Eсте на езерото Комо, съобщава \"Дайли мейл\". Двойката изглеждаше в добро настроение, въпреки лекото накуцване на Джордж след инцидент със скутер в Сардиния по-рано този месец. 57-годишният холивудския актьор и съпругата му бяха в компанията на модния дизайнер Стела Макарти и съпругът й Аласдхаър Уилис. 40-годишната Амал, майка на две деца, изглеждаше зашеметяващо, облечена в къси оранжеви панталони, комбинирани със свободно падаща по раменете риза. Семейство Клуни прекарва лятото в Италия, където Джордж снима новия телевизионен сериал „Параграф 22“. Сподели:", "date": "2018.07.29", "title": "ВАКАНЦИЯ! Амал и Джордж Клуни вечеряха с приятели на езерото Комо (СНИМКА)"}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B2%D1%80%D0%B0%D1%87%D0%B0%D0%BD%D0%B8%D0%BD-%D1%81-%D1%85%D0%B5%D1%80%D0%BE%D0%B8%D0%BD-news769227.html", "text": "При проверка на 29-годишния врачанин Й.К. у него била намерена сгъвка с бял прах, която реагирала на хероин, съобщават от ОД на МВР Враца, цитирани от „Конкурент“. Според информацията, служителите на реда проверили Й.К. около 01:00 часа днес. Мъжът е задържан в ареста на полицейското управление. Срещу него е образувано бързо производство. Сподели:", "date": "2018.07.29", "title": "Задържаха врачанин с хероин"}
{"url": "http://pik.bg/%D0%B7%D0%B0%D0%BC-%D0%BA%D0%BC%D0%B5%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%BF%D0%BE%D0%B6%D0%B0%D1%80%D1%8A%D1%82-%D0%B2-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8-%D0%B5-%D1%83%D0%BC%D0%B8%D1%88%D0%BB%D0%B5%D0%BD-%D0%B0%D0%BA%D1%82-news769267.html", "text": "\"Ще спасим ли каквото остава за спасяване от Царските конюшни?\", това написа заместник-кметът на София доц. д-р Тодор Чобанов във Фейсбук във връзка с пожара в \"Царските конюшни\". \"За пореден път сме свидетели на разрушителен и вероятно умишлен акт на посегателство срещу културното наследство на нашия град. След вандалското разрушаване на \"Двойната къща\" в нарушение на всички закони и норми, за което и до днес нямаме информация да е понесена съдебна или административна отговорност от виновните лица. Този път се посяга се на един от най-важните обекти в историческия център, единствен по рода си в България, за който успяхме да се преборим през 2015 да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености. Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Илище наблюдаваме как един по един стават жертва на бездействието и странни инвестиционни намерения?\", пише заместник-кметът. \"Още миналата зима Столична община изпрати до Вас подробно мотивирано предложение за обявяване на комплекса \"Царските конюшни\" за културна ценност от национално значение. Днес не задаваме въпроса защо този и други знакови обекти от първата половина на ХХ век нямат статут. Днес трябва да попитаме защо по това и по останалите предложения на Столична община няма резултат? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация? Защо, въпреки изминалите вече две години, не е осигурен за общините достъп до архива на НИНКН, както изисква закона за културното наследство?\", пита Чобанов. \"Длъжни сме да уверим обществеността, че Столична община при никакви обстоятелства няма да допусне зловредни намеси в обекта „Царските конюшни“, който е изцяло защитен от действащия ПУП и произтичащите от него регулации. Искрено се надяваме, че този пореден призив няма да остане без последствия ище видим реални действия, доказващи също така, че от съществуването на специализирана администрация за опазване на културното наследство все още има смисъл\", пише още заместник-кметът на София. Сподели:", "date": "2018.07.29", "title": "Зам.-кмет на София: Пожарът в Царските конюшни е умишлен акт!"}
{"url": "http://pik.bg/%D0%BF%D0%BE%D0%BB%D1%88%D0%B0-%D1%89%D0%B5-%D0%B7%D0%B0%D0%BF%D1%8A%D0%BB%D0%B2%D0%B0-%D1%82%D1%80%D1%83%D0%B4%D0%BE%D0%B2%D0%B8%D1%8F-%D1%81%D0%B8-%D0%BF%D0%B0%D0%B7%D0%B0%D1%80-%D1%81-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BE%D1%82-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-news769229.html", "text": "За преодоляване на острия недостиг на работна ръка в страната, властите в Полша обмислят подписване на споразумение с Филипините за изпращане на висококвалифицирани специалисти от областта на компютърните технологии, медицината и строителството, предаде „Франс Прес“, цитирана от „Фокус“. Агенцията се позова на полското социално министерство. \"Полша беше избрана от Филипините, тъй като нашата страна им е близка в културно отношение, главно заради католическата вяра\", подчерта заместник-министърът на труда Станислав Швед. Статистиката сочи, че в момента в Полша работят един милион украинци, като очакванията са броят им да расте с 200 000 до 300 000 души. През миналата година са издадени на 235 000 разрешителни за работа на чужденци. Според експерти, към 2030 година всяко пето работно място в Полша ще е вакантно, а тогава икономиката и ще се нуждае от 20 милиона работници, но активното население се очаква да намалее до 16 милиона души. Ако тази тенденция се запази, има опасност това положение да застраши бързия и непрекъснат икономически растеж в страната след смяната на режима през 1989 година, коментират експерти. Сподели:", "date": "2018.07.29", "title": "Полша ще запълва трудовия си пазар с работници от Филипините"}
{"url": "http://pik.bg/%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D1%8F-%D0%BA%D0%BE%D0%B8%D1%82%D0%BE-%D1%81%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B3%D0%BB%D0%B0%D0%B4-news769226.html", "text": "Само защото сте гладни почти непрекъснато през деня не означава, че сте чисто и просто чревоугодници. Съществуват някои медицински проблеми, които могат да се коренят в основата на честите изблици на вълчи глад, пише сайтът аз-жената.бг. Кои са тези здравословни проблеми, които причиняват често усещане за глад? Депресия В някои случаи храненето и по-точно хранителните разстройства имат пряка връзка със стреса, напрежението и тревожността. Част от този механизъм е хормонът серотонин или хормон на щастието. Когато той е в прекалено ниски нива, организмът се опитва да създаде комфорт на тялото чрез храната. Оттам идва склонността към преяждане, а понякога и към отказ от храна. Стрес Стресът оказва своето зловредно влияние върху организма всеки ден. Трудно е да го избегнем, но можем да се опитаме да се справим с него. При повишени нива на стрес в организма се наблюдават високи стойности на хормона кортизол. Той кара човек да преяжда без да има реална нужда от тези излишни калории. Резултатът е трупане на мазнини и невъзможност на организма да ги изгори, за да изразходва енергия. Хипертиреоидизъм Ако сте нонстоп гладни, чувствате се уморени, потите се, слабеете въпреки огромните количества храна, които поглъщате, една от причините за тези смущения може да е повишена функция на щитовидната жлеза. Затлъстяване Преяждането води до повишаване на теглото и трупане на мазнини в резерв. Затлъстяването само по себе си може да ви кара да чувствате непрестанен глад. Това се случва, защото колкото повече мастна тъкан има в тялото, толкова по-малко чувствителни стават клетките към хормоните, контролиращи обмяната на веществата. Така човек попада в един затворен кръг, който може да се прекъсне само с подходяща диета и двигателна активност. Хипогликемия Когато кръвната захар падне прекалено ниско, изпитваме силен глад. Възможно е да ви прилошее, да ви прималее, дори да припаднете, ако нивата са твърде ниски. Организмът в такива случаи се нуждае от спешен енергиен бустер, който да го вдигне на крака, а той идва чрез храната. Диабет Както диабет тип 1, така и тип 2 може да е в основата на непрекъснатото усещане за глад. Когато нивата на кръвната захар паднат, човек има нужда спешно да хапне нещо. Но когато глюкозата в кръвта и инсулинът са с високи стойности, нещата могат да станат още по-лоши. Диабетиците страдат от чести изблици на вълчи глад, защото клетките на организма им са неспособни да регистрират правилно хранителни вещества и да ги превърнат в енергия. Вместо това ги трансформират в мазнини, трупащи се по цялото тяло. При страдащите от диабет нивата на кръвната захар често са колебливи и нестабилни, което допълнително предизвиква често усещане за глад. Менструален цикъл Менструалният цикъл не е здравословно състояние, което изисква лекарска намеса, но все пак може да е в основата на усещането за глад. Виновници са хормоните, които в този момент бушуват и карат тялото да изпитва нужда от допълнителни калории. Сподели:", "date": "2018.07.29", "title": "Здравословни състояния, които са причина за постоянен глад"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%BC%D0%B0%D1%81%D1%82%D0%B8%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D1%81-%D0%B4%D1%8A%D1%89%D0%B5%D1%80%D1%8F-%D0%BC%D0%BE%D0%B4%D0%B5%D0%BB%D0%BA%D0%B0-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%82%D1%80%D0%BE%D1%82%D0%BE%D0%B0%D1%80%D0%B8-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1-news769228.html", "text": "Бизнесменът Красимир Антонов заграбил общинските тротоари пред хотел \"Планета\" в Слънчев бряг и е направил незаконни паркинги. Това алармираха служители на община Несебър. Терените се намират пред търговските обекти на комплекса. Паркингът затварял пешеходната зона и достъпа до търговските обекти. Миналата година дърветата около хотел „Планета“ в най-големия курортен комплекс по родното Черноморие „Слънчев бряг“ бяха изсечени, а зелените площи – унищожени. Зад поредното беззаконие и безумие в Слънчев бряг стои небезизвестния Красимир Антонов, собственик на хотелската част на хотел „Планета“. Същият господин всеки сезон слага незаконни бараки и павилиони пред хотела, без да се съобразява със собствениците на офисите и магазините в същия хотел, а също и без да се съобразява със законите и правилата на община Несебър, казват от общината. Заради такива като него, криещи се зад гърба на настоящи и бивши депутати и министри, и живеещи по собствени правила и закони, някои политици ни наричат дебили. Така е, защото знаят, че сме безсилни и не можем да им се противопоставим. За съжаление това е българската действителност“ , се казва в сигнал, подписан от \"потърпевшите собственици на офиси на приземния етаж на хотел \"Планета\" в Слънчев бряг\" . Интересен момент е, че преди години в комплекса редовно е отсядал бившият вицепремиер и финансов министър Симеон Дянков от правителството на Бойко Борисов 1, твърдят редовни посетители. Дори до преди няколко години управител на хотела е бил племенник на Дянков - Деян Дянков. Спорът започва още през 2015 г. Заради неправомерно заграден общински тротоар, който от хотела на Антонов ползват като паркинг, служители на община Несебър тогава се опитват да премахнат незаконните колчета. Разбеснелият се Красимир Антонов обаче ги вижда, излиза и започва да ги псува. За да се укроти ситуацията, екипът на общината вика полиция. Наглият тузар обаче продължава да обижда и пристигналите на място ченгета, след което се качва на скъпарския си автомобил, изработен по поръчка, потегля назад и блъска в крака единия полицай. След удара униформеният е с наранено коляно, а Антонов е задържан за час. След това той е освободен, а запис на бургаска медия показа как несебърски адвокат го учи да се оправдава, че не е хотелиер, а обикновен турист, и случилото се е просто инцидент. Проверка в Търговския и Имотния регистър показа, че Антонов държи няколко апартхотела чрез свои фирми или такива, свързани с него. Сградата, пред която е станал инцидентът обаче, е вписана на името на фирма \"Елените мениджмънт\", която е със собственик панамското дружество \"Каленбърг Асет инк\". Връзка с Антонов обаче има ­ един от директорите на \"Елените мениджмънт\" ­ Иван Гръблев, е зет на самозабравилия се тузар, а самият хотел \"Талиана бийч\", заедно с други имоти в Несебър и Свети Влас, е вписан като обезпечение по кредит, теглен от фирма \"Хотел Планета\". Тя от своя страна е еднолична собственост на Антонов. Всъщност чрез свои фирми Антонов има изтеглени кредити за около 30 млн. лева. Повечето са в Пощенска банка. На негово име в Търговския регистър са вписани общо 7 дружества, които са еднолична собственост на богаташа. По партидата на дружеството \"Хотел Планета\" в Имотния регистър се вижда, че е теглило ипотечен кредит за 11,6 млн. лв., който все още не е погасен. От Търговския регистър пък е видно, че фирмата е заложена изцяло в полза на Пощенска банка. Солидни кредити е теглило и друго дружество, еднолична собственост на Антонов ­ \"Темаком\". Кредити има и на името на самия Антонов, който заедно с няколко свои фирми тегли кредит в размер на 2,8 млн. лв., като залага имоти в община Чепеларе и по морето. Със заем тузарят си купува и жилище в петзвездния апартхотел \"Мирамар палас\". Сделката е финансирана от БГ банка, която отпуска кредит от 100 000 лв. за купуването на имота през 2006 г. Апартаментът, който е с площ от 136 кв. м, пък е продаден на Антонов от личната му фирма \"Темаком\". Това е и един от малкото имоти, които се водят на името на богаташа. В София например Антонов и съпругата му са притежавали два луксозни имота в Симеоново ­ къщи с големи дворове и гаражи. Тези имоти, оценени на повече от 2,5 млн. лв., обаче впоследствие са били прехвърлени на дъщерята на Антонови ­ Десислава Гръблева, и четирите им деца. Самата Десислава е добре позната в публичното пространство. През 2005 г. тя печели титлата \"Мисис България\". Често е засичана по светски партита със своя втори съпруг Иван Гръблев. Проверка в Търговския регистър показва, че дамата се движи умело по стъпките на баща си и притежава два хотела и един мотел в София. Най-популярен сред тях е мотелът \"Горублянско ханче\", който е известен като сборен пункт на съмнителни бизнесмени и подземни босове. Съпругът й Иван и майка му Цонка Гръблева пък вземат дейно участие в управлението на хотелите на фамилията по морето. Двамата са част както от борда на директорите и на \"Елените мениджмънт\", така и от управлението на още две фирми, свързани с фамилията. Самият Антонов се оказа стар познайник на органите на реда. Според самозабравилият се богаташ, който нагло гази полицаи в центъра на морския курорт, всъщност има още 4 регистрации в системата на МВР. От досието му е видно, че той е бил разследван за унищожаване и увреждане на чужда собственост, измама, закана за убийство и изготвяне на неистински документи, пишат медиите. Сподели:", "date": "2018.07.29", "title": "РАЗКРИТИЕ НА ПИК! Мастит бизнесмен с дъщеря моделка разграбва общински тротоари в Слънчев бряг"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D1%87%D0%BA%D0%BE%D0%B2-%D1%81-%D0%BF%D0%B0%D0%BB%D0%B0%D1%82-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D1%81%D0%BD%D0%B8%D0%BC%D0%BA%D0%B8-news768874.html", "text": "Димитър Рачков е сред най-богатите актьори у нас и от дълги години влага парите си в недвижими имоти. От всичките му имоти из цялата страна обаче най-скъп е палатът му в Твърдица, Сливенско, който днес стопанисват неговите родители – Минко и Станка. Имението комикът вдигнал преди около 5 години върху наследени земи на майка си, когато решил, че иска да има вила, в която да си почива. Освен това сметнал, че е крайно време да направи и жест към родителите си, които също да разполагат с място, с което да сменят обстановката в Бургас, където по принцип живеят. За строежа на къщата с размери на хотел Митко не се доверил на местна фирма, а впрегнал най-добрите архитекти от столицата, които знаел, че са проектирали домовете на повечето богаташи у нас. Според ценовите им оферти имения като това на Рачков излизат средно по около половин милион лева, като в това число влиза и основното обзавеждане, но без детайлите и декорациите. Именно толкова водещият на „Господари на ефира“ похарчил, за да вдигне двуетажната вила, разполагаща с 4 тераси, 4 просторни спални и 4 бани, като 2 от тях имали джакузита. Роднини разкриват, че семейство Рачкови се фукали и с няколко мраморни камини, а цялата къща била с подово отопление, за което звездата дал повече от 50 бона. Холът на комика пък заемал почти целия първия етаж, където се намирали още кухнята и кабинетът, който бил обзаведен с мебели от многовековно дърво, естествени кожи и трофеи на животни, тъй като двамата с баща му Минко били ловци. Там актьорът обичал да релаксира с чаша скъпо питие, когато му оставало свободно време. Градината на палата му също била впечатляваща. Дворът на Рачкови се простирал почти върху декар и изобилствал от цветя, за които майка му Станка настоявала и с изключителна прецизност отглеждала. Растенията били нейната гордост, а заедно с къщата по италиански модел представлявали атракция за твърдичани и цялата околия. Почти никой обаче нямал честта да зърне красивата гледка отблизо, тъй като вилата била обградена от ограда като на зандан и се охранявала от общо 10 камери. Наблюдателната техника Митко сложил веднага щом строежът бил завършен, понеже се притеснявал да не ги оберат. Последното му посещение в Твърдица било съвсем наскоро, когато заедно с Мария Игнатова, с която се събраха след почти едногодишна раздяла, отишли на гости на неговите родители. Въпреки че двамата успели да си простят старите грешки и продължили напред, майката на Рачков продължавала да злослови срещу снаха си и за да не се стигне отново до разлъка, престоят на светската двойка в Твърдица приключил по-рано от планираното. Сподели:", "date": "2018.07.29", "title": "САМО В ПИК И \"РЕТРО\"! Рачков с палат за половин милион (СНИМКИ)"}
{"url": "http://pik.bg/%D1%84%D0%B5%D0%B9%D1%81%D0%B1%D1%83%D0%BA-%D0%B7%D0%B0%D0%B3%D1%83%D0%B1%D0%B8-%D0%BD%D0%B0%D0%B4-100-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-news769170.html", "text": "Само за ден Фейсбук изгуби над 100 млрд. долара от стойността си. Акциите на компанията на Марк Зукърбърг паднаха на борсата с 20% само за ден. Така той загуби над 16 млрд. долара. Инвеститорите отстъпиха, след като компанията обяви, че е достигнала пика си. Това се очакваше и след скандала с изтичането на лични данни. Въпреки този спад, в сравнение с началото на годината, акциите на Фейсбук са запазили стойността си. Според финансови анализатори няколко десетки са българите у нас които притежават акции на Фейсбук. Сподели:", "date": "2018.07.29", "title": "Фейсбук загуби над 100 млрд. долара само за ден"}
{"url": "http://pik.bg/%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D0%B1%D0%B5%D0%B7%D0%BE%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8-%D1%81%D0%BB%D0%B5%D0%B4-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D1%81%D0%BD%D0%B8%D0%BC%D0%BA%D0%B8-news769194.html", "text": "Няма пострадали при пожара в т.нар. „Царски конюшни” в центъра на София рано тази сутрин, но на старите сгради са нанесени сериозни щети. Това каза пред журналисти кметът на столичния район „Оборище” Васил Цолов. По думите му „инцидентът с подпалването на сградите” е станал около 3:30 часа, като той се въздържа от коментар дали става дума за умишлен палеж. Пострадали са сградите от вътрешната част на комплекса, както и тези, които са към улица „Панайот Волов”. Има паднали покриви. „По-скоро мен ме притеснява частта от покривите и сградите, които са открити – във връзка с откриването на учебната година, която може би е след месец и половина, но този месец и половина ще се изтъркаля много бързо”, коментира Цолов. Учениците от Първа английска гимназия и разположеното в сградата й основно училище трябва да минават точно покрай пострадалите сгради. Именно заради това още от понеделник започва процедура по обезопасяването им. Цолов подчерта, че извън „Царските конюшни” няма щети. Сподели:", "date": "2018.07.29", "title": "СПЕШНИ МЕРКИ! Започва обезопасяване на Царските конюшни след огнения ад (СНИМКИ)"}
{"url": "http://pik.bg/%D0%B7%D0%B0%D0%BF%D0%B0%D0%BB%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%B4%D0%BF%D1%81-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%82%D0%BE%D0%B9-%D1%82%D0%B2%D1%8A%D1%80%D0%B4%D0%B8-%D1%87%D0%B5-%D0%B8%D0%BC%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81%D0%B0%D0%BC%D0%BE-%D1%81-%D0%B5%D0%B4%D0%B8%D0%BD-%D1%87%D0%BE%D0%B2%D0%B5-news769204.html", "text": "Автомобил БМВ изгоря малко преди полунощ във Враца, съобщава „Конкурент“, като се позовава на информация от полицията в града. Сигналът за инцидента е подаден в 23:57 часа на 28 юли (събота) от жителка на областния град. Немското возило е била загасено от екип на противопожарната охрана. Установено е, че „БМВ х5“ е на 60-годишният областен лидер на ДПС Борислав Банчев. Вследствие на пожара е изгорял двигателния отсек, багажното отделение и арматурното табло. Тъй като има подозрения, че палежът е умишлен, по случая е образувано досъдебно производство. „Имам конфликт само с един човек – коментира случилото се пред „Конкурент“ Банчев. - Обществото знае за какво става дума. Не мога да го докажа, но през последните месеци имам само един сериозен спор – заради това, че се боря да бъде премахнат търговски обект на входа на пещерата „Леденика“ във Врачанския балкан. Престъпните шайки няма да ме спрат да спра да се боря за истината. Каквото и да ми струва това, продължавам. Не една или две коли са палени във Враца – очевидно това е „мода“ в разчистването на сметки. Но такива действия показват само слабостта на онзи, който го е направил. Какво е виновен автомобил на 9 години, че да го изгорят“. Лидерът на ДПС каза още, че автомобилът не е бил застрахован, поради което щетите са изцяло за негова сметка. Сподели:", "date": "2018.07.29", "title": "Запалиха колата на лидера на ДПС във Врачанско, той твърди, че има конфликт само с един човек"}
{"url": "http://pik.bg/%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B1%D0%B8%D0%B2%D1%88%D0%B8%D1%8F%D1%82-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B1%D0%B5%D0%BD%D0%B0%D0%BB%D0%B0-%D0%B7%D0%B0%D1%8F%D0%B2%D0%B8-%D1%87%D0%B5-%D0%B5-%D0%BF%D1%80%D0%B5%D0%B4%D0%B0%D0%BB-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-news769145.html", "text": "Бившият съветник на френския президент по въпросите на сигурността Александър Бенала, оказал се в епицентъра на скандал заради упражнено от него насилие над протестиращ на първомайска демонстрация, заяви, че френският президент Еманюел Макрон не е виновен, както и че е извършил \"форма на предателство\" към него, предаде АП. Сподели:", "date": "2018.07.29", "title": "СЛЕД СКАНДАЛА! Бившият охранител на Макрон Бенала заяви, че е предал президента"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%B0-%D1%81%D1%80%D0%B5%D1%89%D0%B0-news769173.html", "text": "Въвежда се временна организация на движението в столицата заради провеждането на футболна среща на Национален стадион „Васил Левски”, съобщиха от пресцентъра на Столична община, цитирани от „Фокус“. Забранява се престоят и паркирането на пътни превозни средства, с изключение на автомобилите на участниците в мероприятието, както следва: - До 24:00 часа днес при сектор „Г” на Националния стадион „Васил Левски” от вход 20 до вход 26. - от 18:00 до 22:00 часа днес на моста пред Национален стадион „Васил Левски”. От 20:00 часа днес до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: - ул. „Ген. Гурко” между бул. „Васил Левски” и бул. „Евлоги и Христо Георгиеви”; - бул. „Евлоги и Христо Георгиеви” между пл. „Орлов мост” и бул. „Черни връх”; - бул. „Драган Цанков” между бул. „Евлоги и Христо Георгиеви” и бул. „Пейо К. Яворов” Сподели:", "date": "2018.07.29", "title": "Важно! Промени в движението в столицата заради футболна среща"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D1%80%D0%B0%D1%81%D1%82%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0-12-%D0%B4%D1%83%D1%88%D0%B8-news769205.html", "text": "Броят на загиналите при земетресението с магнитуд 6.4 по скалата на Рихтер край индонезийския ваканционен остров Ломбок продължава да расте, като достигна 12 души. Хората са излезли по улиците, заради опасност от срутващи се сгради, съобщава  „Ройтерс“, цитирана от „Фокус“. Земетресението, което разтърси острова рано сутринта, докато хората все още са спали, е ранило минимум 40 души. Електрозахранването е прекъснато. „Основният ни фокус е да евакуираме хората. Някои от ранените са в болница“, съобщи прессекретарят на Националната агенция за справяне с последствията от бедствия Сутопо Пурво Нугрохо. Снимки от мястото на бедствието показват много повредени и частично срутени сгради. Земетресението, което е регистрирано в 6:47 сутринта местно време (б.р 1:47 часа българско време) е било на дълбочина от едва 7 км. , което усилва ефекта му. Последвали са около 80 афтершока, най-силният от които с магнитуд 5.7. Сподели:", "date": "2018.07.29", "title": "Броят на жертвите на земетресението в Индонезия расте. Достигна 12 души"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B8%D0%B7%D0%B4%D1%8A%D1%80%D0%B6%D0%B0-%D1%82%D1%8A%D1%89%D0%B0%D1%82%D0%B0-news769223.html", "text": "Росен Плевнелиев и новата му булка Деси Банова избягаха от хорското любопитство към тях в Гърция, видя „Ретро“. Бременната синоптичка и бившият президент обаче не стоят изолирани в имението на милионера на един от ръкавите на полуостров Халкидики, а се забавляват с разходки в открито море. Преди броени дни Росен и Деси били сред ВИП гостите на круизен кораб, който пътувал по морски маршрут с крайна точка Атон. На новата г-жа Плевнелиева отдавна ѝ било мечта да зърне отдалеч святото място, до което не се допускат жени, а съпругът ѝ не могъл да ѝ откаже поредната прищявка и веднага се съгласил. Семейство Плевнелиеви се появили на пристанището минути преди плавателният съд да потегли и нямали предварително резервирани места, но щом ги видяла, организаторката веднага преразгледала листа с гостите на кораба и ги качила моментално на борда. Неотлъчно до бъдещите родители и този път била майката на Деси, която ги придружавала навсякъде. Леля Лили вече почти не ходела на работа и създавала смут сред колегите си в Регионалната инспекция по околната среда в София, където от дълги години била главен експерт. Всички се гневели колко често излизала в почивка, а след като профукала полагаемите ѝ се дни, започнала да си пуска неплатен отпуск. Това никак не я притеснявало, тъй като от месеци насам бившият президент я гледал като писано яйце и се грижел за всичките ѝ финансови нужди. Именно Лили била причината Банова да обърне внимание на политика преди повече от година. След светско събитие, на което и тримата присъствали, тя първа забелязала, че Росен има симпатии към дъщеря ѝ, и я подтикнала да откликне на тях. В края на миналото лято пък двете били на почивка в Гърция по женски, а когато бившият държавен глава научил, че са само на няколко километра от него, веднага ги поканил на обяд в лятната си резиденция. Леля Лили останала изумена от разкоша в имението му и се нащракала за спомен до басейните и всяка палма в градината, без да предполага, че само година по-късно ще се чувства като стопанката на луксозния имот. Без нея Росен и Деси не мърдали никъде, понеже бъдещата родилка се притеснявала много от бременността и присъствието на майка ѝ я успокоявало, че не може нищо лошо да ѝ се случи. Сподели:", "date": "2018.07.29", "title": "САМО В ПИК И \"РЕТРО\"! Плевнелиев издържа тъщата"}
{"url": "http://pik.bg/%D0%BD%D0%B0%D0%B4-38-000-%D0%B4%D1%83%D1%88%D0%B8-%D0%B2%D0%B5%D1%87%D0%B5-%D1%81%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news769178.html", "text": "Продължават проблемите в Калифорния. Няколко пожара продължават да бушуват там, а броят на евакуираните надмина 38 000 души, съобщават Нова телевизия и БНР. Заради бързото напредване на огъня на юг губернаторът на щата обяви бедствено положение и поиска помощ от федералното правителство. Със стихията се борят повече от 1 300 огнеборци. Огънят вече унищожи 500 сгради, превърна в пепел огромни площи, предизвика затварянето на пътища. Огънят  бушува от средата на седмицата в националния горски парк в Сан Бернардино, на 150 километра югоизточно от Лос Анджелис. Задържан е мъж, заподозрян, че е в основата на девет пожара, избухнали в югозападната част на окръг Ривърсайд. На север пожарът „Фъргюсън” продължава да напредва близо до национален парк. Трети пожар, наречен „Кар”, бушува северно от град Рединг и вече отне живота на двама огнеборци. Световната метеорологична организация предупреждава, че пожарите, обхванали този месец редица райони на северното полукълбо, ще окажат дългосрочно негативно влияние на екосистемата, здравето на хората и климата. Сподели:", "date": "2018.07.29", "title": "Над 38 000 души вече са евакуирани заради пожарите в Калифорния"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BD%D0%B8%D1%8F%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D1%8F%D0%B2%D0%B5%D0%BD-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-news769214.html", "text": "35-годишният мъж, който беше прострелян рано тази сутрин в Пловдив, е работил като охранител, съобщава Би Ти Ви. Инцидентът е станал в кв.\"Кършияка\". Неизвестни засега лица са открили огън по мъжа, който се прибирал към дома си. Той е откаран в болница без опасност за живота, а полицията е отцепила района на стрелбата. Пострадалият е криминално проявен. Сподели:", "date": "2018.07.29", "title": "НОВИ РАЗКРИТИЯ! Простреляният в Пловдив е криминално проявен охранител"}
{"url": "http://pik.bg/%D1%82%D1%80%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%B2-%D0%B0%D0%B2%D1%82%D0%BE%D0%BA%D1%8A%D1%89%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D1%81%D0%BD%D0%B8%D0%BC%D0%BA%D0%B0-news769211.html", "text": "Три автомобила са изгорели напълно в автокъща във Враца, съобщиха от ОД на МВР Враца, цитирани от „Конкурент“. Сигналът за бедствието подал охранителят на обекта, който съобщил за него към 4:50 часа на 28 юли (събота) сутринта. Пристигналите пожарникари изгасили подпалените автомобили  „Ауди Q7“, „Фолксваген Амарок“ и „Мерцедес“, които били паркирани един до друг в автокъщата. По случая е образувано досъдебно производство. Снимка: Конкурент.бг Сподели:", "date": "2018.07.29", "title": "Три автомобила в автокъща във Враца изгоряха напълно (СНИМКА)"}
{"url": "http://pik.bg/%D1%83%D1%87%D0%B5%D0%BD%D0%B8%D1%82%D0%B5-%D0%B8%D0%B7%D1%87%D0%B8%D1%81%D0%BB%D0%B8%D1%85%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-11-%D0%B4%D0%BD%D0%B8-%D0%BE%D1%82%D0%BF%D1%83%D1%81%D0%BA-%D0%BD%D0%B8-%D0%B2%D1%80%D0%B5%D0%B4%D1%8F%D1%82-news769172.html", "text": "Финландски специалисти изчислиха, че идеалната отпуска, за да може човек да се избави от офис-стреса, е между 8 и 11 дни, пише в. \"Метро\". Екип от университета в Тампере отбелязва, че ако се откъснем от работното си място за ден-два, това време е прекалено малко, за да може човек да се \"изключи\" от работния си режим. Ако отпуската ни е над две седмици, тогава пък се получава обратният ефект. Служителите започват да се тревожат за натрупалата им се в офиса работа и как ще могат да се справят с нея. Така достигат до извода, че идеалната продължителност на почивката, която да не предизвика у нас стрес, породен от работата, трябва да е между 8 и 11 дни. Според финландските учени здравословното и психическото ни състояние рязко се подобряват след началото на отпуската ни, като кулминацията настъпва на осмия ваканционен ден. Сподели:", "date": "2018.07.29", "title": "Учените изчислиха: Повече от 11 дни отпуск ни вредят"}
{"url": "http://pik.bg/%D0%B0%D0%BD%D0%B0%D0%BB%D0%B8%D0%B7-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BF%D0%BE%D1%81%D0%BE%D1%87%D0%B8%D1%85%D0%B0-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%8F-%D0%B0%D0%BA%D1%86%D0%B5%D0%BD%D1%82-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%B6%D0%B8%D0%B2%D0%BE%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news769190.html", "text": "Акцентът през приключилия политически сезон както във вътрешния, така и във външния политически живот на България бе европредседателството. Около това се обединиха политологът Татяна Буруджиева и Бетина Жотева в анализ на току-що приключилия политически сезон. „Акцентът на последния политически сезон категорично бе европредседателството – коментира Бетина Жотева. – Иначе като цяло, когато важното бе да се говори за бюджет, до такива дискусии така и не се стигне. Не може в деня, в който се закрива парламентарния сезон, от БСП в парламента да обявят: „давайте да ходим на избори“. В момента, ако не е шумът от ляво, реално няма каквито и да е предпоставки за избори, за каквито непрекъснато говорят от БСП. Да, в управляващата коалицията се кара, но и в семействата се карат и после си оправят нещата. Фактите обаче са, че брутният вътрешен продукт расте, лидерските позиции на страната  ни са на лице. Добро място имаме в Европейския съюз. Срещата „16+“, на която бяхме домакини, бе много важна. Икономически нещата започнаха да вървят. От БСП обаче се опитват да създадат в обществото едно чувство, че всичко е измамно и напрегнато“. „Ясно е, че европредседателството бе най-важното нещо както във външния, така и във вътрешния политически живот – съгласи се политологът Татяна Буруджиева. - Няма обаче перспектива и разбиране. Протестите не са с реалните си функции. Те са дублетни. Достатъчно е да се излезе и да се мине два пъти по улиците, за да се обърне внимание на медиите. Следва среща с премиера за разрешаване на проблема. Вярно, че се получиха някои изключения, но като цяло те си остават изключения. Става въпрос, че честата употреба на тези неща – на вота на недоверие, където няма дебат, на недебатиране на бюджета, което бе безобразие, са факти. Така не се прави. Всичко изглежда като работа на парче и политика за правене на рейтинги. Накрая на сезона имаше само скандали. Фактите са, че нямаме вече Обединени патриоти и трудно някой може да убеди народа, че има такива. Вижда се, че алтернативата е избори. От БСП обаче и на Бузлуджа  показаха, че се превръщат в еднолична партия. Лидерска партия. Вижда се премахване на абсолютно всички йерархични нива в БСП. Ръководният орган се превръща в наказателен такъв. Това е тенденция, която тепърва ще се види дали е добра, защото не е невъзможно лидерска партия да бъде. За мен това обаче не може да е лидерска партия. В партия като БСП лидера има значение донякъде. Партията има по-голямо значение. Когато само се приказва, това прилича само на пиарско  усилие. Сега се разпада десницата и няма как да има сериозно спокойствие. В БСП обаче не се държат като опозиция. Иначе всеки от ГЕРБ си прави каквото си иска и се държи както си иска. Не можеш да си държиш партията в кондиция обаче, и защото отсреща няма никой. В предишния парламент БСП имаше два пъти по-малко депутати, но не изглеждаха толкова немощни“. За предстоящия политически сезон Бетина Жотева заяви, че очаква повече конструктивност. „Надявам се на премислен бюджет – коментира тя. - Да продължим активната дипломация на Балканите защото има много неща за оправяне – споровете между Гърция и Македония, да развием започналите отношения с Турция. Имаме да работим и по въпроса за еврото. Очаквам да вървим напред като цяло“. „Политическите сили са в предизборна ситуация – анализира Татяна Буруджиева. - От септември стартира битката за листи. Единствената партия,  която не се готви за избори а се разправя със себе си обаче е БСП. Иначе трябва да се види дали има институции в страната и има ли война между тях. Не е нужна война и разправии между институции. Надявам се на отговорни политики на всички нива по отношение на гражданите към институциите“. Сподели:", "date": "2018.07.29", "title": "АНАЛИЗ! Експерти посочиха най-важния акцент в политическия живот на България "}
{"url": "http://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BF%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE-%D0%B7%D0%B0-%D1%88%D1%83%D0%BC%D0%B0-%D1%82%D0%BE%D0%B2%D0%B0-%D0%BD%D0%B5-%D0%B5-%D0%BB%D0%B8%D1%87%D0%BD%D0%B0-%D0%B1%D0%B8%D1%82%D0%BA%D0%B0--news769215.html", "text": "За НФСБ на първо място са законът и истината. Това заяви в Добрич вицепремиерът и лидер на Националния фронт за спасение на България (НФСБ) Валери Симеонов, който заедно с народни представители участва в поклонение, организирано от Община Добрич по повод 101 години от смъртта на ген. Иван Колев, съобщава радио Фокус-Варна. Симеонов заяви, че НФСБ е политическа сила, „за която няма лобита, връзки, няма кадрови назначения, няма пробутване на удобни закончета. Напротив на първо място са законът и истината“. „Такива ще бъдат принципите и подходът в работата на НФСБ и занапред в управляващата коалиция и Народното събрание\", категоричен бе Симеонов. Той коментира и темата за проверките по Черноморието във връзка със спазване на забраните за шума на обществени места и заяви, че тези инспекции не са негови лични спрямо някои „хотелиери-тарикати“, които неспазвайки нормативните изисквания в страната, се стремят да забогатеят. „Това не е лична битка, а битка за спазването на закона – каза Валери симеонов. -  И във всички свои действия до момента аз показвам, че на първо място трябва да е законът. Когато това стане факт, огромна част от проблемите на България ще изчезнат и тя действително ще тръгне по пътя на развитието, какъвто ѝ се полага като демократична държава“. Вицепремиерът отбеляза, че в политически план трябва да бъдат преодолени разногласията в името на това, за което велики личности като ген. Иван Колев са дали живота си – за България. Сподели:", "date": "2018.07.29", "title": "Вицепремиерът Валери Симеонов за проверките по Черноморието за шума: Това не е лична битка, а такава за спазване на закона"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%B2-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D1%89%D0%B5-%D0%B7%D0%B0%D0%B4%D1%8A%D0%BB%D0%B6%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D1%81-news769216.html", "text": "Кметът на София Йорданка Фандъкова сформира експертна комисия с представители от „Направление архитектура и градоустройство” на Столична община и от район „Оборище”, която да направи оценка на щетите на пострадалите от пожар сгради от Царските конюшни и да задължи собственика да я възстанови в автентичния ѝ вид. Това съобщиха от пресцентъра на Столична община, цитирани от „Фокус“. Столична община с приетия през 2015 г.  Подробен устройствен план за местност „Център - Зона А” запазва сградите на Царските конюшни. При изработването на плана Столична община установява, че сградите притежават високи исторически качества и въпреки, че нямат статут на паметник на културата, с плана е предвидено запазването им. В специфичните правила и норми, които са неразделна част от плана, е записано, че „в кв. 532 не се допуска пристрояване, надстрояване и ново строителство”. Единствено допустими са дейности по консервация и реставрация на сградите в комплекса. Това е и причината главният архитект на Столична община през май 2017 г. да откаже издаването на виза за високо строителство, поискано от собственика. През февруари тази година кметът на София е поискала от Министерство на културата сградите на Царските конюшни да бъдат обявени за паметник на културата с най-високата степен на защита „от национално значение”. Със същото писмо е поискан статут и за къща на ул. „Хан Крум”, както и възстановяване на свален статут на още три сгради - на ул. „Шести септември”, на бул. „Васил Левски” и на бул. „Цариградско шосе”. Сподели:", "date": "2018.07.29", "title": "След пожара в Царските конюшни! Кметът на София: Столична община ще задължи собственика на сградите да ги възстанови в автентичния им  вид  "}
{"url": "http://pik.bg/%D0%B2%D0%B8%D0%B6%D1%82%D0%B5-%D0%BC%D0%BE%D0%BC%D1%87%D0%B5%D1%82%D0%BE-%D0%BA%D0%BE%D0%B5%D1%82%D0%BE-%D0%BD%D0%B0%D1%80%D1%8A%D0%B3%D0%B0-%D1%81%D0%B2%D0%BE%D0%B9-%D1%81%D1%8A%D1%83%D1%87%D0%B5%D0%BD%D0%B8%D0%BA-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news769233.html", "text": "Магистратите от Софийски градски съд гледат мярката за неотклонение на 15-годишното момче, което наръга с нож свой връстник. Нападението бе извършено в \"Надежда\" в четвъртък. Даниал Бейкверди е обвинен от прокуратурата в опит за убийство. В интернет изтече видео със самопризнания на момчето, а самият той е изразил съжаление за случилото се. Като причина за нападението Данаил посочил онлайн тормоз, на който бил подложен от година. Предстои днес съдът да вземе решение за мярката на нападателя. Сподели:", "date": "2018.07.29", "title": "Вижте момчето, което наръга свой съученик в София (СНИМКА)"}
{"url": "http://pik.bg/%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D0%BA%D0%BE-%D1%80%D0%B0%D0%BB%D0%B8-news769180.html", "text": "Въвежда се временна организация на движението днес в центъра на столицата във връзка с провеждането на Еко рали, съобщиха от пресцентъра на Столична община, цитирани от „Фокус“. Забраняват се престоят и паркирането на пътни превозни средства както следва: - От 15:00 часа до 21:00 часа днес на паркинга на пл. „Княз Александър I“ - 30 паркоместа. Сподели:", "date": "2018.07.29", "title": "Промени в движението в центъра на столицата заради Еко рали"}
{"url": "http://pik.bg/%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%BA%D0%B0%D1%82%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%B7%D0%B0%D1%88%D0%BB%D0%B5%D0%B2%D0%B8%D0%BB%D0%B0-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%B2%D0%BE%D0%B9%D0%BD%D0%B8%D1%86%D0%B8-news769186.html", "text": "Палестинската тийнейджърка Ахед Тамими, която прекара осем месеца в затвора, защото удари шамари на двама израелски войници, бе пусната на свобода, предадоха световните агенции. Говорител на израелския затвор, в който се намираше 17-годишната Тамими, каза, че момичето и неговата майка, която също бе зад решетките заради инцидента с военните, са били откарани до контролен пункт на Западния бряг, където двете живеят. Ахед Тамими бе арестувана на 19 декември 2017 г. няколко дни след като бе заснета как удря израелските военни. Записът от инцидента заля буквално интернет и Тамими се превърна в икона за палестинците. Кадрите показват как Ахед заедно с братовчедка си Нур се доближават до двама израелски военни, облегнали се на зид в двора на нейната къща в Наби Салех, село в окупираните палестински територии. Двете момичета приканват войниците да се махнат оттам, а после започват да ги ритат и да им раздават шамари. По онова време Ахед е на 16 години. Тя бе осъдена на 21 март на осем месеца затвор след споразумение да пледира виновна. Момичето отпразнува 17-ия си рожден ден зад решетките. Ахед произхожда от семейство, известно с борбата си срещу израелската окупация. В миналото тя вече бе замесена в инциденти с израелски военни. Според палестинците Ахед Тамими е пример за храбростта пред злоупотребите на израелците на окупираните територии. Много израелци обаче смятат Ахед за пример за начина, по който палестинците насаждат омраза у децата си. Същевременно агенция Ройтерс съобщава, че израелската гранична полиция е арестувала вчера двама италиански графити артисти, защото рисували портрет на Ахед на израелската разделителна стена във Витлеем на Западния бряг. Повече подробности за задържането не се съобщават. Сподели:", "date": "2018.07.29", "title": "Освободиха палестинката тийнейджърка, зашлевила израелски войници"}
{"url": "http://pik.bg/%D1%81%D0%BF%D0%BE%D1%80-%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B8-%D0%BB%D0%B5%D0%BA%D0%B0%D1%80%D0%B8-%D0%B8-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0-%D1%82%D0%BE%D0%B2%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BB%D0%B8-%D0%BA%D1%80%D0%B0%D0%B4%D1%86%D0%B8%D1%82%D0%B5-%D1%80%D0%B0%D0%B9%D1%81%D0%BA%D0%B8-%D0%B3%D0%B0%D0%B7-%D0%B7%D0%B0-%D0%B4%D0%B0-%D0%BE%D0%B1%D0%B8%D1%80%D0%B0-news769192.html", "text": "По-малко кражби от домовете и повече разкрити престъпления отчитат от МВР. Това показва статистиката на полицията до месец юни в сравнение с година по-рано. На този фон пострадали твърдят, че все по-чести стават обирите на хора, докато спят, защото крадците ги упояват с райски газ. Възможно ли е или това е поредната градска легенда, коментират в сутрешния блок на Нова телевизия. „Ако има нещо по-страшно от самия обир, то е зловещото усещане, че някой е до главата ти, докато ти спиш”, разказа телевизионната водеща Мира Добрева, която беше обрана за пореден път. „Шокиращо е когато сутрин се събудиш да осъзнаеш, че са те обрали, че са ровили до теб, докато си спал“, не крие мъж, чийто дом също е бил обран, докато той и семейството му са спели. Възможно ли е райският газ да ни упои толкова дълбоко? Веществото се използва от години в хирургията и стоматологията, но лекарите са категорични - обирите с райски газ са по-скоро градски легенди. „Райският газ не въвежда в дълбок сън, не се губи напълно съзнание – разяснява доктор Цветелина Дучева. - Това, което чух, че се използва райски газ с цел обир, на мен наистина ми се струва като градска легенда. Бутилките обаче са големи и не бих могла да си представя как крадец ще замъкне такава бутилка“. Теорията за упояване при обири на домове обаче се споделя и сред криминалистите. От полицията уточняват, че такива доказателства трудно се събират и подозренията на потърпевшите още по-трудно се потвърждават. „СДВР няма регистрирани случаи, при които потърпевши от кражби са били упоявани, за да бъде извършено престъплението – коментира Николай Нитов, началник сектор „Кражби“ в Столичната дирекция на полицията. - Някои от пострадалите, поради факта, че не са се събудили, докато извършителите са били в къщите им, остават с измамно впечатление, че са били манипулирани с такова вещество”. Неофициално по четвърт милион лева на месец прибират в джоба си от нас домовите крадци. На този фон близо 500 по-малко домови кражби са станали от началото на годината до юни месец в сравнение със същия период година по-рано. Това е спад от 13%. С 2% повече са и разкритите престъпления. От извършените кражби всяка четвърта е разкрита. Сподели:", "date": "2018.07.29", "title": "СПОР! Потърпевши, лекари и криминалисти за това използват ли крадците райски газ, за да обират жилищата ни нощем"}
{"url": "http://pik.bg/%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B5-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-88-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D0%B7%D0%B0%D0%BC%D0%B5%D1%81%D0%B5%D0%BD-%D0%B2-%D1%81%D0%B5%D0%BA%D1%81%D1%81%D0%BA%D0%B0%D0%BD%D0%B4%D0%B0%D0%BB-news769161.html", "text": "Папа Франциск прие оставката на 88-годишния американски кардинал Теодор Маккарик, замесен в сексскандал, предадоха Асошиейтед прес и Ройтерс, като се позоваха на Ватикана. Обвиненията към Маккарик, който е бивш архиепископ на Вашингтон и един от най-висшите католически духовници в САЩ, са за сексуални посегателства над момчета и пълнолетни семинаристи. Сподели:", "date": "2018.07.29", "title": "Папата прие оставката на 88-годишния кардинал, замесен в сексскандал"}
{"url": "http://pik.bg/%D1%88%D0%B5%D1%84-%D1%82%D0%BE%D0%BA%D0%B5%D0%B2-%D0%BE%D1%82%D0%B2%D0%BE%D1%80%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%BB%D1%8F%D1%82%D0%BD%D0%B0%D1%82%D0%B0-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F-%D0%BD%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%BD%D0%B5%D0%BE%D0%BF%D0%B8%D1%82%D0%BD%D0%B8-%D1%81%D0%B5%D1%80%D0%B2%D0%B8%D1%82%D1%8C%D0%BE%D1%80%D0%B8-%D0%BF%D1%80%D0%BE%D0%B2%D0%B0%D0%BB-news769096.html", "text": "Липсата на качествен персонал е на път да провали имиджа на майстор готвача Андре Токев. Изкусният кулинар стопанисва ресторант на плажа на резиденция \"Перла\" край Приморско, но по подобие на стотици морски предприемачи се сблъсква с липсата на работна ръка. Летният ресторант на шеф Токев е отворил врати на 30 ни на обновения плаж \"Перла\", който бе взет на концесия от зетя на Стефан Софиянски - Лъчезар Иванов. За съжаление обаче готвачите и сервитьорите на плажната ивица не достигат. Преди дни десетина недоволни клиенти вдигали скандал след скандал на слисаните сервитьори заради фатално забавени поръчки. Супи, салати и основни ястия били изваждани от кухнята над 1 час след поръчването им, разкрива седмичник. Според обясненията на стопаните на плажа проблемът с бавните поръчки е заради неопитността на сервитьорите и помощник-готвачите, повечето от които са последна година ученици от Техникума по обществено хранене в София. \"Нямаме качествен персонал, не ни достигат готвачи, нито добре обучени сервитьори. Обучаваме ги в движение\", твърди Андре Токев. Изглежда популярният готва ще е поредният кулинар, провалил се с ресторант на морето. Миналото лято това се случи ина шеф Петров. Сподели:", "date": "2018.07.29", "title": "ШЕФ ТОКЕВ ОТВОРИ РЕСТОРАНТ в лятната резиденция на Тодор Живков! Неопитни сервитьори провалят бизнеса му"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B7%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D0%BA%D0%B0%D0%BF%D1%82%D0%BE%D0%BF%D0%B0%D1%80%D0%B0-%D1%81%D0%BD%D0%B8%D0%BC%D0%BA%D0%B8-news769109.html", "text": "Протест имаше днес в Благоевград за запазване на Скаптопара. Хората, събрали се пред общината, настояват откритото древно селище да се запази на място, съобщи бТВ. Последното решение е да се преместят обектите, намерени по трасето на магистралата. Протестиращите настояват да се измести трасето на АМ „Струма”, а обектът да се социализира и да привлича туристи. Сподели:", "date": "2018.07.29", "title": "Протест в Благоевград за запазване на Скаптопара (СНИМКИ)"}
{"url": "http://pik.bg/%D1%81%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%83%D0%BB%D0%B8%D1%86%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D1%80%D0%B8-%D0%BC%D0%B5%D0%B3%D0%B0%D0%BF%D1%80%D0%BE%D0%B5%D0%BA%D1%82%D0%B0-%D0%B8%D0%B7%D0%BA%D0%B0%D1%80%D0%B2%D0%B0%D1%82-%D1%82%D1%80%D0%B0%D1%84%D0%B8%D0%BA%D0%B0-%D0%BE%D1%82-%D0%BD%D0%B5%D0%B3%D0%BE-news769102.html", "text": "Все повече улици в централна градска част ще бъдат затваряни за движение на автомобили, а други ще стават все по-тесни, за сметка на пешеходните зони. Това обясни кметът Иван Тотев по време на сесията на Общинския съвет тази седмица. Повод за изявлението му стана дискусията дали улица „Гладстон” трябва да се разшири, както е заложено в ОУП, или да остане в сегашния си габарит, съобщава ТрафикНюз. Тотев каза, че от една страна подобно начинание би струвало прекалено скъпо заради високите цени на имотите в зоната, а от друга – по-широки улици в центъра, означава и повече автомобили там. Очаква се скоро улица „Иван Вазов” също да бъде намалена  за автомобили, а редица съседни пътни артерии да станат еднопосочни.  Това важи и за улица  „Христо Г. Данов”, която ще бъде ремонтирана по подобие на „Отец Паисий”. В същото време основната цел на градските власти е да се изкара транзитния трафик от централна градска част.  Докато правителството се е заело със задачата да удвои Околовръстното шосе и да се свържат тангентите, Община Пловдив проектира нови пътни връзки между районите. Освен новия булевард „Северен”, който в момента се изгражда, се очаква да се направят още няколко връзки между кварталите, които да изкарат транзитния трафик от центъра на града. Приоритет на градските власти са три проекта, които ще свържат „Тракия” с „Южен”, „Южен” със „Западен”, и „Западен” със „Северен”.  Безспорно най-известеният проект е „Модър – Царевец” , който според градските власти може да започне още тази година, ако приключат делата за отчуждителните процедури.   Според кмета, Община Пловдив може сама да финансира проекта, който по предварителни разчети ще струва 10 млн. лева. Друг нашумял проект е новият мост над река Марица, който ще свърже булевардите „Копривщица” и „България”.  Там нещата все още са не идейна фаза, като най-рано в края на 2019 година може да се започне към реализацията му. Третият витален проект за районите е свързването на бул. „Александър Стамболийски” с улица „Цар Симеон” през Кукленско шосе. В момента връзката се проектира, като се очаква до края на годината проектът да бъде готов и да се търси финансиране за него. Сподели:", "date": "2018.07.29", "title": "Стесняват все повече улици в центъра на Пловдив, три мегапроекта изкарват трафика от него"}
{"url": "http://pik.bg/%D0%B5%D0%B2%D1%80%D0%BE%D0%BF%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%81%D0%BF%D0%B5%D1%88%D0%BD%D0%BE-%D1%80%D0%B5%D0%B0%D0%B3%D0%B8%D1%80%D0%B0%D0%BD%D0%B5-%D0%BF%D1%80%D0%B8-%D0%BF%D0%BE%D0%B6%D0%B0%D1%80%D0%B8-news769112.html", "text": "Европа преразглежда системата си за спешно реагиране при пожари, основаваща се на доброволно отзоваване на страните членки със собствени технически средства, тъй като тя вече се е изчерпала, съобщава в. \"Монд\" в електронното си издание. Установявайки мащабите на щетите от пожарите около Атина, говорителят на гръцкото правителство Димитрис Дзанакопулос още на 24 юли поиска помощ от Европа. В телевизионно изявление той съобщи, че Испания ще изпрати самолети, а Кипър - няколко десетки пожарникари. Впоследствие европейската мобилизация се засили: от 25 юли на разположение са шест самолета за борба с пожарите от Италия, Румъния и Испания. Предложения за помощ на Гърция чрез механизма за спешно реагиране бяха отправени и от България, Хърватия, Португалия, Малта и Черна гора. Задействана беше и европейската система за сателитна картография \"Коперник\" за предоставяне на много прецизни карти на местните власти. Седмица по-рано Швеция беше изправена пред вълна от безпрецедентни пожари и също поиска помощ от Европа, припомня \"Монд\". Европейската комисия оказа подкрепа за незабавната мобилизация и досега е помогнала за изпращането на седем самолета, шест хеликоптера за борба с пожари и шест модула за наземно гасене на пожари от Италия, Франция, Германия, Литва, Дания, Португалия, Полша и Турция. Чехия и Австрия също предложиха помощ на Швеция. Общо участвалите в акциите страни са предоставили над 340 души и 77 превозни средства, уточни говорителят на ЕК по въпросите на гражданската защита Карлос Мартин Руис де Гордехуела. Комисията съфинансира разходите за транспорт на помощта чрез своя механизъм и така установява връзка между всички служби за гражданска защита в Европа. През 2017 година този европейски механизъм за гражданска защита е бил мобилизиран седемнайсет пъти. Механизмът е създаден през 2001 година в подкрепа на сътрудничеството между националните органи за гражданска защита в 28-те страни членки на ЕС, Исландия, Черна гора, Норвегия, Сърбия, Македония и Турция. Системата обаче се основава на доброволно участие на страните и най-вече на наличните им средства, най-вече въздушна техника. ЕС поема финансирането на 80 процента от транспортните разходи за един самолет. Но с все по-многобройните пожари по едно и също време механизмът вече не отговаря на реалните потребности, подчертава Карлос Мартин Руис де Гордехуела. Затова комисията предложи създаването на нова система за по-добра организация на колективния отговор на природни бедствия - пожари, наводнения, земетресения или епидемии - наречена RescEU. Проектът предвижда собствени ресурси на системата като самолети за борба с пожари и техника за изпомпване на води, извън националните капацитети. Сподели:", "date": "2018.07.29", "title": "Европа преразглежда системата за спешно реагиране при пожари"}
{"url": "http://pik.bg/%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B8%D0%B3%D1%80%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%B7%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%86%D0%B0%D1%80%D0%B8%D1%87%D0%B8%D0%BD%D0%B0-news769200.html", "text": "Царичина е мястото, на което се развива една от най-големите мистерии в съвременната история на България. В края на 1990 г. по заповед на Генералния щаб на българската армия, започват разкопки в селото. Мястото на разкопките става секретен военен обект, а на въпросите на жителите на селото не отговаря никой. Първият човек, двуполово извънземно, съкровището на цар Самуил - това са само част от легендите, които водят до изкопаването на 160-метровата спираловидна дупка в село Царичина. Мистерията се заплита и след думите на баба Ванга при срещата й с хора от експедицията. Експедицията приключва, след като група от експерти обявяват, че това е изгубено време и 16 милиона лева, които са хвърлени на вятъра. Върху мистичната дупка е излят бетон и обектът е запечатан. Истина или измама – това никой няма да научи, но едно е факт. Това, че Царичина остава в историята като една от най-големите мистерии на България. Обект на мистерията ще бъде и стартиралият проект за нов игрален филм за Царичина. Лентата ще се движи плътно по документалната линия, представена в книгата на Елисавета Логинова “Царичина. Съдбовен контакт”. След 28 години за пръв път Логинова, ръководила експедицията от висши военни на Царичина, разказва подробно как е протекла тази експедиция. Във филма „Докосване“, каквото е работното му заглавие, актрисата Луиза Григорова ще играе ролята на самата Елисавета Логинова. „Ние сме убедени, че това, което се разказва в публичното пространство, не е истинската история – коментира пред сутрешня блок на Нова телевизия Луиза Григорова. -  Това е филм, който се надяваме да стигне до страшно много хора. Мислим, че той ще е важен за българите и ще е сантиментален за тях. Всички имаме любопитството към неизвестното и космическото”. „Много съм амбицирана този проект да стане, защото само за един месец книгата е продадена в повече от 4 000 екземпляра. Тя е бестселър, с който се гордея”, каза от своя страна Елисавета Логинова. Концепцията и сценарият са на Борислав Захариев, продуценти са Александър Белев и Мартин Макариев, който ще бъде и режисьор. Сподели:", "date": "2018.07.29", "title": "Стартира проект за игрален филм за мистерията \"Царичина\""}
{"url": "http://pik.bg/%D0%B0%D0%BA%D1%86%D0%B8%D1%8F-27-%D0%B0%D0%BA%D1%82%D0%B0-%D0%B8-31-%D1%84%D0%B8%D1%88%D0%B0-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news769039.html", "text": "В последния работен ден от седмицата на територията на област Враца са били проведени 8 специализирани полицейски операции за установяване на малолетни и непълнолетни лица в и около нощните увеселителни питейни заведения, съобщава „Конкурент“. Проверявано е също така за наличие на стоки без акцизен бандерол. Действията на униформените са целели повишаване чувството за сигурност на гражданите, противодействие на битовата престъпност, кражбите на животни, кражбите от частни домове и набелязване на преватнивни мерки срещу престъпления от всякакъв вид. Проверени са 337 лица, 201 МПС и 7 търговски обекта. Съставени са 27 акта и 31 фиша. Сподели:", "date": "2018.07.29", "title": "Акция! 27 акта и 31 фиша само за ден във Врачанско"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%BE%D1%80%D0%B0-%D1%8F%D0%BD%D0%BA%D0%BE%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B1%D1%81%D0%BF-%D0%BD%D0%B8%D0%BA%D0%BE%D0%BB%D0%B0%D0%B9-%D1%85%D0%B0%D0%B9%D1%82%D0%BE%D0%B2-%D0%BC%D0%B8-%D0%B2%D0%B4%D1%8A%D1%85%D0%BD%D0%B0-%D0%BA%D1%83%D1%80%D0%B0%D0%B6-%D0%B4%D0%B0-%D1%81%D1%82%D0%B0%D0%BD%D0%B0-%D0%B4%D0%B5%D0%BF%D1%83-news769217.html", "text": "Дора Янкова е политик от БСП. Депутат е в 44-тото Народно събрание, както и в няколко предходни парламента. Кмет е на Смолян в два последователни мандата от 2003 до 2011 г. Била е председател на Асоциацията на родопските общини и член на Конгреса на местните и регионални власти в Европа. Родена е на 1 юли 1960 г. в село Момчиловци. Завършва география в СУ „Св. Климент Охридски“ и право в Техническия университет във Варна. Има следдипломни квалификации по финансово счетоводство и публична администрация. - Всеки родопчанин по своему е една вселена. Животът в планината и връзката с традициите задължително дават отражение - участват в изграждането на човека, на културата му. Даже се шегуваме понякога, че ние сме духовните евреи на България. - Когато сме пръснати където и да е, като си кажем паролата \"Родопа планина\", и се събираме като живак. Означава много енергия, която идва от корените ни. В Родопите се пазят и патриархалният дух, и историята, и родовите връзки. Пазят се традициите, песните, танците. Няма родопчанин, на когото да не му се иска да запее, да затанцува. Така се вписваме в живата човешка съкровищница. След това е другото - да усетиш солта и пипера на живота. В планината животът винаги е по-труден. Затова и има много повече солидарност между хората - взаимопомощ. Даже къщите като са си вдигали, знам го като строителен техник и като внучка на зидар, в основата са майсторите с терк умение. После обаче се събира цялото село, всеки помага и домът става. Нашата къща е построена за 27 дни. Майка ми Злата казваше: \"И какво сега, къщата е построена за 27 дни, а вие постоянно нещо доправяте с години\". - Жените преди са се занимавали много със занаяти - с тъкачество, с терзийство, с плетиво. Имали сме стан. Мога да тъка на него, но не мога да направя сплитката, върху която се снове. - Пазя го, но не е монтиран. Стои в къщата. Като дечица ние сме участвали в целия този процес. Били сме край коритата, в които се меси, край пещта, когато са се пекли козунаците, когато целият квартал мирише на Великден. Моето детство си беше напълно в традициите на Родопите. И това остава, носиш го за цял живот. - Танцувала съм в читалищния ансамбъл. Играла съм пантомима, била съм и в хора. Свирех и на акордеон, но не се развих, защото можех само по ноти. Имах братовчедка, голям слухар. Тя сега е певица в Смолян. Хващаше акордеона и улавяше мелодиите по слух. А аз, понеже явно нямам такъв музикален слух, взимах нотите и започвах да чета и да свиря по тях. Ходили сме на концерти. Имахме и театър, и кино. В техникума имаше киноклуб към младежкия дом и писах сценарий за филм. - Не, Родопите са толкова широко отворени. Децата, които са родени там, са помилвани от бога. Виждали сме традицията. Слушали сме живите разкази на хората. Самите ние сме преразказвали - това формира мислене, маниер на говорене, въображение. Безценно е. Иначе всичко сме правили - и народна топка сме играли, и баскетбол, и ски. Сами сме си правили писти. Имала съм всички видове ски - само с каишка, след това бяха с кандахар, пружини, след това полуавтомат, автомат. Моят класен в Строителния техникум имаше амбиция да ходя в спортно училище. Бях 48 кг, бях бегачка. Спортувахме много. Сега като ги гледам тези стръмни участъци, в които започвахме да си тъпчем пистата сами със ските и цял ден сме били в снега, и сме се спускали, не мога да си представя, че някоя съвременна майка ще си остави така детето. Но сме израснали. - На улицата ние бяхме голяма група от 12-13 деца. Имаше едни бъчви в ракиджийницата и в тия бъчви влизахме и излизахме. Имахме си стълба. Крили сме се в изоставени къщи. Лешници сме брали. Тимуровски команди имахме. Обикаляли сме къде ли не. Сутрин станеш, закусиш и отиваш да играеш. Били сме сред природа, сред приятели, сред животни. Това ти дава пълна свобода за цял живот. - Да. Помня, тогава идваха дечица от София. Виждат овчица и казват \"бау-бау\". Те са виждали само кучета на разходка. До смъртта на баща ми Илия в семейството сме имали крава. Това беше 1986 г. След това нямаше кой да коси ливадите. Продадохме кравата. Майка ми много плака. Останаха малко кокошки, сега и тях ги няма. - Като кмет на Момчиловци съм усещала живота през овцевъдството и животновъдството. Сега овцевъдството се връща, но за съжаление, под друга форма. Излизат по-големите фермери, а от 626 крави сега няма и 27. Проблемът е и демографски - застаряващо население. Сега като че ли по-алчно се усвоява горският ресурс. Държавата е абдикирала от стопанството в този регион. - Имала съм политически ангажименти в комсомола. Преди 1989 г. бях учител и тогава ме предложиха за кмет на Момчиловци. И някак си естествено, когато социалистите изгубиха изборите през 1997 г., Иван Костов идваше на власт, една група млади ни избутаха в парламента. Спомням си, от моята партийна организация беше издигнат Николай Хайтов. Аз му се обадих по телефона, бяхме близки приятели, и му казвам: \"Знаеш ли, предложен си за член на парламента\".(Той беше във Великото народно събрание.) А той ми отвръща: \"Виж какво, Дора, поздрави другарите и им благодари, но трябва да отидат такива хора като теб\". Смолянските приятели и другари ме предложиха. Тръгнах - тогава още плахо. И в мандата на опозиция, когато я водеше Георги Първанов, бях в 38-ото Народно събрание. След това коалиционната формула извади преди мен в Смолян Николай Камов, независимо че имаше други настроения. Аз останах в неправителствения сектор. Проведох разговор със Сергей Станишев - да се готвя за парламента или за кмет на Смолян. Той каза: \"Ти прецени\". Разговаряхме и с партийните другари и си раздадохме роли. Така се оказах кандидат за кмет. Спечелих, естествено, и с провала на предишния кмет. Така - два мандата. В парламента се върнах отново след 12 години. - Това, което се правеше с нас, когато кметовете на ГЕРБ идваха на власт, сега му се случва на Борисов. Изфабрикуваха се новини в стремеж едни фигури да бъдат деморализирани. Постигаха го. Сега им тежи, когато недоверието се насочва към тях. Реално един квадратен метър не е продаден по мое време. В Пампорово няма и един квадратен метър общинска земя. Има устройствен план и собствениците на земи и гори са си построили това, което са успели. Има създадени около 3000 работни места. Пистите са държавни. Защо никой не казва за 30-те асфалтирани улици, за всички санирани училища, обзаведените и санирани социални домове, подредените читалища, 14-те пенсионерски клуба, най-модерното сметище, пречиствателния и воден цикъл на Смолян? Изключително много се гордея и с двата си мандата. - Не исках да се боря с машината \"Цветанов\". До последния час мислех да обжалвам изборите, защото смятах резултатите за несправедливи. Но в един момент си дадох сметка, че няма власт на всяка цена, когато срещу теб стоят правителство и хора, които са мотивирани да вземат града. А те се готвеха една година преди това сериозно. В интерес на истината, ги подцених. В момента знам как може да бъде преодолявана изборната машина, защото на тези кметски избори видях как в 2 часа протоколите, които бяха обработени, бяха 60 процента с невярно съдържание. Подцених какво представлява МВР, \"Информационно обслужване\". Видях кампания, в която в 17 часа бяха вадени хора от всеки блок с въпроса: \"Ти гласувал ли си?\". - Това не може всеки сам да го каже. В тази подготовка се слуша общественото мнение, виждат се фигурите, конфигурациите, с кого си партнираш, с кого можеш да работиш, какво можеш да предложиш. Това е екипна игра. В момента наблюдавам внимателно какво се случва и ще се включа в определянето на кандидатурата за кмет. И в самата подготовка. Трябват кураж, както и силни фигури, за да преодолеят хората страховете си. Защото за 8 години управление на ГЕРБ, без едната на Орешарски, окопаването е много сериозно. И в един район, където населението е по-слабо финансово, то се стреми да си пази хляба. Но от друга страна, гневът се трупа. Важно е да усетиш какво бушува вътре в хората и каква цена на промяната искат. В Смолян има хора, които са готови да дадат лицата си, за да стане промяна в статуквото. - В опита си да противостои на ГЕРБ, Корнелия Нинова даде сили и енергия на структурите по места - да не се страхуват, да не се притесняват. Друг е въпросът доколко енергията се пренася надолу. Това, че ние притискаме ГЕРБ постоянно, също дава енергия на структурите по места. В момента в партията сме пред дискусия за визия за алтернативата в България. Трябва ни група, която да е силна и да си вярва, че може да прокара тази политика. Да зарази народа и той да каже: \"Браво, това е нужно на Смолян, на Пловдив, на Търново! Те ще дойдат на власт, те ще променят България\". Този разговор предстои. Корнелия трябва да вярва на повече хора и да сплотява повече хора. Трябват ѝ минимум 200 души в страната, на които да стъпи тази енергия. - В момента те са на изпитание. Не е достатъчно само да притискаш ГЕРБ. Трябва алтернатива. - Умерен оптимист. - Произхождам от нормално родопско семейство с много сговор, с много любов, с много уважение. Баща ми работеше в \"Геоложки проучвания\", изследвал е рудата на планината. След това отиде в строително-монтажния комбинат. Майка ми се е занимавала със занаятчийство - тъкачество и плетиво. Аз не съм семейна. Сестра ми Мария има деца, около които се радвам и на внуците ѝ. Даже преди по-малко от два месеца на племенницата ми - Дорчето, ѝ се роди син. Записаха го на мен. Каза: \"Лельо, ако е момиче, ще е на майка ми Мария, ако е момче, ще е на теб - Тодор\". И съм много щастлива, защото е голямо предизвикателство. Другият ми племенник има син - Гошко. С тях много се занимавам, защото смятам, че трябва да им помагам по-скоро разговаряйки с тях. Много е интересно - голямо семейство от приятели. Аз съм много щастлив човек, защото имам много приятели. Взаимно се допълваме, разговаряме. Имам приятели от всички политически семейства. Голямо предизвикателство е да се приемеш като човек такъв, какъвто си, и да не изхабиш приятелството през годините в името на дребни сметки и враждуване - да оцениш и да уважиш. - Почивам си, когато съм вкъщи в Момчиловци. Почивам си и между хората - като седна в кафене или в кръчмата. Питам ги за история, за идеи, съмнения. - Чета книги за история, биографични книги. Сега чета една много по-сложна книга \"Капиталът на 21-вия век\" на Тома Пикети. Малко бавно ми върви. Обичам народна музика, особено родопска - Христина Лютова, Валя Балканска, Рада Кушлева. Дори в изпяването има много изказ, който ти подава енергия. Неслучайно това са космически песни. - Мога да говоря на родопски диалект, но го ползвам само между нас, родопчани. - Отскоро готвя много. Неволята ме накара. Като бях малка, правех само принцеси и баща ми, лека му пръст, казваше: \"Жена, ако малкото трябва да те гледа, ще те гледа само с принцеси\". Обаче сега майка ми има нужда от грижи и аз непременно готвя. Готвя много различни неща. Клинът ми е малко по-труден, но всичко останало от родопската кухня го готвя. - Имах куче, но моето разбиране е, че на кучето мястото му не е в дома. Имах куче в двора - Линда. То обаче много остаря и го подарих на един хижар, за да не му гледам края. Майка ми имаше котка, която пак беше отвън. Лоши хора я бяха ударили. Когато изляза навън обаче, предпочитам да слушам песента на птичките. - Карам, но с годините страхът става по-голям. Не е въпросът доколко съм добър скиор, а че някой може да те връхлети и бутне. Сподели:", "date": "2018.07.29", "title": "САМО В ПИК И \"РЕТРО\"! Дора Янкова, депутат от БСП: Николай Хайтов ми вдъхна кураж да стана депутат (СНИМКИ)"}
{"url": "http://pik.bg/%D0%B4%D0%B5%D1%81%D0%B5%D1%82%D1%82%D0%B5-%D0%BD%D0%B5%D1%89%D0%B0-%D1%81-%D0%BA%D0%BE%D0%B8%D1%82%D0%BE-%D0%BC%D1%8A%D0%B6%D0%B5%D1%82%D0%B5-%D0%B2%D0%B1%D0%B5%D1%81%D1%8F%D0%B2%D0%B0%D1%82-%D0%B6%D0%B5%D0%BD%D0%B8%D1%82%D0%B5-news769101.html", "text": "Всеизвестен факт е, че мъжете не разбират жените, а жените не разбират мъжете. И често се дразнят едни на други. Вече установихме какво представителите на силния пол не харесват у дамите - устните \"патешка човка\", цупенето, дългите нокти, тежкия грим, бабешките шалове. Представяме ви десетте неща, с които мъжете вбесяват жените: Повечето жени споделят, че ненавиждат мъже от типа „мамино синче\" - мъже, които нямат собствено мнение и не могат да вземат самостоятелно решение за нищо. Мъжете просто не могат да слушат или слушат, но не чуват, или забравят, или смятат казаното за маловажно, оплакват се голяма част от представителките на нежния пол. Дамите признават, че искрено ненавиждат мъже, които говорят с пренебрежение или неуважение за жените, сексисти, както и такива, които се държат грубо. Напоследък много мъже придобиха много от най-неприятните женски „качества\" - суетни са, клюкарстват и интригантстват. Дамите смятат това за тяхна запазена територия и признават, че не биха искали да излизат с „жена\". Мъжете най-често не разбират от намеци и понякога са доста несъобразителни. Това изключително много дразни представителките на нежния пол, които обичат да бъдат разбирани дори и само с поглед, ако се наложи. Доброто самочувствие е чудесно качество, което ценят представителите и на двата пола. Но твърде голямото его, включващо изказвания и държание от типа на „аз съм най-добрия, най-силния и знам най-добре\", отблъсква дамите. Господа, признайте си, обичате да послъгвате, понякога ненужно и за дреболии, понякога за важни неща. А това вбесява жените, които рано или късно хващат лъжата. Факт е, че жените обичат да се правят на недостъпни, а в мъжката природа е да преследват обекта на желанието си. Но и тук, както при егото, е важно да има баланс - никоя жена не харесва нахалството, пък и каква романтика има в него. Често мъжете смятат, че женските „драми и проблеми\" са несериозни, маловажни и глупави. Затова и не разбират защо дамите се сърдят за забравени годишнини, неспазени обещания и „дребни\" пропуски, съобщава Дарик. Тук говорим за мъже, които никога, ама никога нямат план за нищо. Те живеят за мига, но не в хубавия смисъл на израза. Живеят за мига, но не защото искат бъдещето да ги изненада, а защото са в застой и предпочитат с този израз да обяснят собственото си нежелание за промяна. Сподели:", "date": "2018.07.29", "title": "Десетте неща, с които мъжете вбесяват жените"}
{"url": "http://pik.bg/%D0%BC%D0%B0%D0%B3%D0%B0%D0%B7%D0%B8%D0%BD%D0%B5%D1%80%D0%B8-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D1%80%D0%BE%D0%BF%D0%B8%D1%89%D1%8F%D1%85%D0%B0-%D0%BE%D1%82-%D1%82%D0%BE%D0%B7%D0%B8-%D0%BC%D1%8A%D0%B6-%D0%BA%D1%80%D0%B0%D0%B4%D0%B5-%D0%BD%D0%B0-%D0%BF%D0%BE%D1%80%D0%B0%D0%B7%D0%B8%D1%8F-%D0%B8%D0%B7-%D1%86%D0%B5%D0%BB%D0%B8%D1%8F-%D0%B3%D1%80%D0%B0%D0%B4-%D0%B2%D0%B8%D0%B4%D0%B5%D0%BE-news769128.html", "text": "Магазинери и дистрибутори в Бургас буквално пропищяха от нагъл мъж, който от няколко месеца не спира да краде от хранителни магазини в града. Поредният му „удар“ е отпреди 3 дни в центъра на града, съобщава Флагман. От кадрите, които ни предоставиха се вижда, че крадецът - на видима възраст между 35 и 40 г. влиза в търговския обект и се насочва към щанда за млечни продукти в дъното, оглеждайки се бързо и доста чевръсто взима 2 големи парчета кашкавал и ги прибира в раницата си. Служителите в магазина успяват да видят кражбата в реално време на охранителни камери, но докато пробват да спрат мъжа, той хуква да бяга и те не успяват да го догонят. При преглеждането на записите, дистрибуторите, които зареждат обекта, съобщават, че въпросният им е известен, тъй като много от клиентите им се оплаквали от него. „Ние си плащаме като пазарим. Защо трябва да има такива, които не го правят? Те по-специални ли са от нас? Просто постъпката е грозна и после откраднатото се заплаща от служителите в магазините“, коментират хора от бранша. Сподели:", "date": "2018.07.29", "title": "Магазинери в Бургас пропищяха от този мъж! Краде на поразия из целия град (ВИДЕО)"}
{"url": "http://pik.bg/%D1%88%D0%BE%D0%BA-%D1%81%D1%80%D1%83%D1%82%D0%B8-%D1%81%D0%B5-%D1%81%D1%82%D0%B5%D0%BD%D0%B0-%D0%BD%D0%B0-%D0%BA%D1%8A%D1%89%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%85%D0%BE%D1%80%D0%B0%D1%82%D0%B0-%D1%81%D0%B5-%D0%BE%D1%82%D1%8A%D1%80%D0%B2%D0%B0%D0%BB%D0%B8-%D0%BF%D0%BE-%D1%87%D1%83%D0%B4%D0%BE-%D1%81%D0%BD%D0%B8%D0%BC%D0%BA%D0%B8-news769099.html", "text": "Част от стена на къща се срути вчера на ул. „Захари Стоянов“ на Бунарджика заради съседен строеж. Истинско чудо е, че няма пострадали, тъй като в този момент цялото семейство си е било у дома. „Чух силен трясък, всичко се разтресе, но помислих, че строителите отново разбиват камъни. След минути позвъни съседът отсреща и каза: Излизайте, защото къщата ви се срутва“, разказа пред \"Трафик Нюз\" Мария Недялкова. Жената грабната 6-годишния си син, извикала на съпруга си, който бил в съседната стая, и изтичали навън. Видели огромна дупка в стената, от която се виждали даже част от мебелите на долния етаж. На строежа нямало работници, а на информационната табела не е посочен телефон на фирмата-изпълнител „Астер Билд“ООД. Мария все пак успяла да намери номера на строителя и бригадата дошла да укрепва основите. Според жената вината за срутването е изцяло на „Астер Билд“ООД, които не се съобразяват с терена. „Многократно ги предупреждавах, че ще се случи това, но те ме гледаха с насмешка“, казва потърпевшата. И обяснява, че е запозната със строителството на къщи на тепето. Те са построени на скала и крият две опасности – да започне да извира вода, или, при изваждането на по-голям камък, къщата да се срути. Затова е необходимо, когато се разрушават скалите в основата, веднага да се укрепват. „Вчера извадиха много голям камък, но не го укрепиха. Оставиха изкопа и възнамеряваха да възобновят работата си в понеделник“, възмутена е жената. Тя и съпругът й не били уведомени какво се строи в съседство. От информационната табела също не става ясно друго, освен че ще е жилищна сграда с гаражи. Работниците на обекта пък не използвали каски и друга осигурителна екипировка. „Не искам да си помислям какво можеше да стане днес. Синът ми беше точно в тази стая, под която рухнаха основите. Много се изплаши“, казва Недялкова. Семейството се пита каква е гаранцията, че всеки момент няма да се срути цялата къща. „Сигурно сме допуснали грешка, но сега ще направим всичко възможно, за да укрепим стената“, заяви управителят на „Астер Билд“ ООД Ангел Рангелов. „Явно стените са върху насип и е поддало, преди да положим бетона“, обясни той. Рангелов обеща, че ще си свършат работата качествено и къщата на Недялкови ще е напълно безопасна за живеене. И предложи да покрие разходите за хотел на пострадалото семейство. Цялата информация Сподели:", "date": "2018.07.29", "title": "ШОК! Срути се стена на къща в центъра на Пловдив! Хората се отървали по чудо (СНИМКИ)"}
{"url": "http://pik.bg/%D1%82%D0%BE%D0%BA-%D1%83%D0%B1%D0%B8-%D0%BC%D1%8A%D0%B6-%D0%B2-%D1%81%D0%B5%D0%BB%D0%BE-%D0%BA%D1%80%D0%B0%D0%B9-%D1%85%D0%B0%D1%81%D0%BA%D0%BE%D0%B2%D0%BE-news769028.html", "text": "Ток уби на място млад мъж в хасковското село Подкрепа, съобщава Булнюз. Според информацията, трагедията се е разиграла около 10:00 часа в събота. Заради паднал гръм вчера много къщи останали без телевизори. Хората извикали техници на поддържащата фирма. Работникът се качил на стълба, но се докоснал до жици с високо напрежение, разясни кметът на селото Ангел Благоев. Мъжът паднал от високо и загинал на място, разказаха хора от селото. Сподели:", "date": "2018.07.29", "title": "Ток уби мъж в село край Хасково"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-10-%D1%81%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-64-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news769166.html", "text": "Земетресение с магнитуд 6,4 беше регистрирано днес на индонезийския остров Ломбок, който е съседен на остров Бали в източна посока и е популярна туристическа дестинация, съобщи Геофизичният институт на САЩ, цитиран от Ройтерс. Епицентърът на труса беше ревизиран - намирал се е около 50 км североизточно от главния град на острова - Матарам. Земетресението е било плитко - станало е на дълбочина от едва 7 км, което може да е засилило въздействието му. Европейският средиземноморски сеизмологичен център определи магнитуда на труса като 6,5. По-малко от час след първия трус в същия район е имало втори, с магнитуд 5,4, посочи американският институт. Според индонезийската служба по геофизика и метеорология първият трус е бил последван от поне 11 вторични. Най-малко 10 души са загинали и десетки са ранени, по първоначални данни, съобщава „Франс Прес“. „Земетресението уби най-малко 10 души, около 40 са ранени и десетки къщи са повредени - заяви Сутопо Пурво Нугрохо, прессекретар на индонезийската държавна агенция за справяне с последствията от бедствия. – Очакваме броят им да се увеличи, защото все още събираме данни“. Земетресение с магнитуд 6,4 се смята за силно и способно да причини сериозни щети. Сегашното е предизвикало паника, но за момента няма данни за жертви и разрушения. Трусовете са станали на сушата и няма опасност от цунами. През 2004 г. цунами, предизвикано от подводно земетресение с магнитуд 9,3 край бреговете на Суматра, в западната част на индонезийския архипелаг, отне живота на 220 000 души в страните край Индийския океан, включително 168 000 в Индонезия, припомня АФП. Сподели:", "date": "2018.07.29", "title": "Най-малко 10 са жертвите на земетресение с магнитуд 6.4 по Рихтер в Индонезия"}
{"url": "http://pik.bg/%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D1%85%D0%B0%D0%BE%D1%81-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%BF%D0%BE%D0%BB%D0%B5%D1%82%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F---%D0%B1%D1%8A%D0%BB%D0%B3%D0%B0%D1%80%D0%B8-%D1%87%D0%B0%D0%BA%D0%B0%D1%82-%D1%81-%D1%87%D0%B0%D1%81%D0%BE%D0%B2%D0%B5-%D0%BF%D0%BE-%D0%BB%D0%B5%D1%82%D0%B8%D1%89%D0%B0%D1%82%D0%B0-news769169.html", "text": "Туристи и британци, които се надяваха да потеглят за ваканция този уикенд, имат проблеми с трафика във Великобритания, след като силни бури причиниха отмяна и закъснения на полети и на влакове в тунела под Ламанша, предаде Асошиейтед прес. Очевидци сигнализираха пред Нова телевизия, че са били принудени да чакат с часове заради отменени полети, без да получат никаква информация. „Чаках полет, за да летя от Великобритания за София. След един час закъснение започнаха да анулират всички полети на Летище Лутън. Вече натоварени в самолетите, пътници чакаха с часове и на финала бяха отменени и свалени обратно. Следваха още и още анулирани полети. Без информация по уредбата, без промяна на таблата. Някои от нас получихме SMS за отмяната. Говорим за 15+ броя полети. Никаква информация. Равносметката - три часа в очакване да ни върнат багажите, 15 часа на летището, не подсигуриха дори вода, да не говорим за храна и хотел. Намали възможност – пълно безхаберие! След 12 часа тази сутрин благоволиха да започнат някакво смешно презаверяване на билети. Снощи сайтът на „Wizzair” не работеше нормално и нямаше възможност сами да го направим, но можехме да си купим билети и да платим отново. За мен резултатът е, че платих сама отново 340 паунда нов билет, плюс 40 паунда за автобус, за да не спя до утре на летището. Много нерви и на финала щели да ми върнат парите за отменения полет – 150 паунда. Всъщност всички разходи са за мен\", разказа Мая Маркова. \"Вчера, 27 юли, бях пряко афектирана от нещо, което не вярвах, че може да се случи в западна страна. Полет с дестинация Лондон-София беше отменен потенциално от лоши климатични условия. Абсурдната ситуация е, че същият този самолет се е върнал празен в България, оставяйки близо 220 пасажери в Англия в продължение на 12 часа без никаква информация. Това постави майки с малки деца и възрастни хора в позиция на безпомощност\", написа Валерия Дончева. Седмицата на рекордни горещини във Великобритания отстъпи тази нощ на мощни гръмотевични бури. Нискобюджетната компания \"Райънеър\" са били отменени 14 полета от Летище Станстед. Други летища в района на Лондон - Лутън, Гетуик и Хийтроу, също предупредиха за закъснения. Британската служба за контрол на въздушния трафик каза, че непредсказуемият характер на бурите означава, че самолетите няма да могат да летят по обичайните си пътища. Същевременно компанията \"Евротунел\", която е оператор на тунела под Ламанша и на товарните влакове, превозващи автомобилите през тунела, предупреди пътниците, използващи терминала във Фолкстън в Югоизточна Англия, че може да има закъснения от около четири и половина часа. Националната железопътна компания пък съобщи, че трафикът по някои линии е нарушен заради повалени дървета и проблеми със сигнализационната система. Сподели:", "date": "2018.07.29", "title": "ТРАНСПОРТЕН ХАОС! Отменени полети във Великобритания - българи чакат с часове по летищата"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%BD%D0%BE-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D1%81%D0%BB%D0%BE%D0%B1%D0%BE%D0%B4%D0%B0%D0%BD-%D0%BC%D0%B8%D0%BB%D0%BE%D1%88%D0%B5%D0%B2%D0%B8%D1%87-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-news769171.html", "text": "Известен сръбски адвокат беше показно разстрелян пред дома си в столицата Белград късно снощи, предаде агенция „Бета”, цитирана от БТВ. Според информацията, неизвестен към момента килър е отнел живота на Драгослав Огнянович и е ранил в ръката неговия 26-годишен син. Нападението е било извършено в Нови Белград, буквално на прага на къщата на адвоката. Той е защитавал бившия президент Слободан Милошевич пред Хагския трибунал за военни престъпления, а също и лидера на Земунския наркоклан Лука Бойович и семейството му. Към момента именно контактите на Огнянович в престъпния свят са в основата на версиите за покушението, по които работи полицията. По първоначална информация стрелецът е бил видян от очевидец да бяга от мястото на престъплението. В Белград и региона е започнало издирване, проверяват се и автомобилите по пътищата. Сподели:", "date": "2018.07.29", "title": "ПОКАЗНО! Разстреляха един от адвокатите на Слободан Милошевич в Белград"}
{"url": "http://pik.bg/%D0%BD%D0%B5%D0%B4%D0%B5%D0%BB%D0%BD%D0%B8-%D0%BA%D0%B0%D0%BF%D1%80%D0%B8%D0%B7%D0%B8-%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%BB%D1%8A%D0%BD%D1%86%D0%B5-%D0%B4%D1%8A%D0%B6%D0%B4-%D0%BB%D0%B5%D1%82%D0%BD%D0%B8-%D0%B1%D1%83%D1%80%D0%B8-%D0%B5%D1%82%D0%BE-%D0%BA%D1%8A%D0%B4%D0%B5-%D0%BA%D0%B0%D1%80%D1%82%D0%B0-news769127.html", "text": "И в неделята времето остава без съществена промяна. Преди обед ще бъде слънчево, а в следобедните часове \"по традиция\" ще има кратки, а в отделни райони и интензивни валежи, придружени с гръмотевици. Остава и рискът от градушки. Максималните температури ще бъдат от 28 до 33 градуса. По Черноморието ще е облачно с превалявания, предимно следобяд. Максималните температури ще бъдат 28-29 градуса, а на морската вода - около 25-26 градуса. В планините преди обяд ще е по-слънчево, а в следобедните часове и там ще превали, ще има и гръмотевици. Вятърът ще е слаб, в посока север-северозапад. И в последните дни на месеца на места главно следобед и до полунощ ще има валежи с гръмотевици. Вероятността за значителни количества намалява, но в отделни райони са възможни такива. Преди обяд ще има и слънчеви часове, а температурите ще останат без съществена промяна - от 27 до 32 градуса. Добрата новина е, че в началото на месец август преваляванията ще намаляват и ще има повече слънчеви часове. Сподели:", "date": "2018.07.29", "title": "НЕДЕЛНИ КАПРИЗИ НА ВРЕМЕТО! Слънце, дъжд, летни бури! Ето къде (КАРТА) "}
{"url": "http://pik.bg/%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D1%85%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%82%D0%B0%D0%BA%D1%81%D0%B8-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news769124.html", "text": "Служители на Автомобилна администрация във Враца са иззели незаконен таксиметров автомобил при съвместна проверка за нерегламентиран превоз на пътници с общински служители от звено \"Инспекторат\" и Пътна полиция, съобщиха от общинския пресцентър. Проверени са 96 таксиметрови автомобила, и са съставени 7 акта за различни нарушения, сред които липса на лиценз от Автомобилна администрация, липса на разрешение за превоз на пътници от Общината. Установен е и водач без шофьорска книжка. Съвместните проверки продължават, включително и по сигнали за нерегламентирани таксиметрови услуги, се посочва в съобщението. До 27 юли община Враца е издала 242 разрешения за таксиметров превоз на пътници, като от тях 23 са прекратени, допълват от местната администрация. Сподели:", "date": "2018.07.29", "title": "Конфискуваха незаконно такси във Враца"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%81%D1%82%D1%80%D0%B0%D1%88%D0%BD%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%80%D0%B8%D0%BB%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%B8%D0%B3%D1%83%D0%BC%D0%B5%D0%BD%D1%8A%D1%82-%D1%86%D1%8F%D0%BB%D0%BE-%D1%87%D1%83%D0%B4%D0%BE-%D0%B5-%D1%87%D0%B5-%D0%BD-news768973.html", "text": "Свлачища блокират пътя към Рилския манастир и правят движението към и от обителта изключително опасно. Игуменът на манастира дядо Евлоги коментира пред Нова телевизия опасната ситуация. „Пътят е опасен и е чудо, че няма сериозен инцидент – не крие притесненията си дядо Евлоги. -  Всички трябва да минават с особено внимание в участъците със свлачища. Обясниха, че се изчаква теренът да изсъхне за да се предприемат мерки за освобождаване на свлачището. Алармирали сме всички институции за ситуацията, която продължава четвърти месец. Притеснени са всички. Няма никаква сигнализация, което е основен проблем. Нужна е временна светофарна уредба. Няма служители на КАТ в събота и неделя във въпросните участъци . Няма видимост и от двете страни. Може да стане непоправимото. Сложиха мрежи, обаче не се взе предвид ситуацията на прилежащите територии. От „Пътна агенция“ ни отговориха на писмо, че се работи по въпроса. Правят се проучвания. Конкурси се правят. Смятаме, че не се работи с нужните темпове предвид значението на този път за българи, чужденци. За всички поклонници и туристи“. Сподели:", "date": "2018.07.29", "title": "ОПАСНОСТ! Страшни свлачища заплашват туристите в Рилския манастир! Игуменът: Цяло чудо е, че няма сериозен инцидент"}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D0%BA%D0%B0%D1%80%D0%BB%D0%B5%D1%81-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%B2-%D0%B1%D0%B5%D0%BB%D0%B3%D0%B8%D1%8F-news769023.html", "text": "Бившият каталунски лидер Карлес Пучдемон се е завърнал в Белгия, за да подкрепи сепаратисткото движение на Каталуния, след като опитът на Испания да го екстрадира от Германия по обвинения в бунт се провалиха, съобщава Fox News, цитирани от „Фокус“. Пучдемон пристигна в Брюксел вчера сутринта и се здрависа с настоящия регионален президент на Каталуния Куим Тора, който пристигна от Испания, за да се срещне с предшественика си. При завръшането си в Белгия той заяви, че ще продължи „справедливата кауза на народа на Каталуния“. „Това не е краят на моето пътешествие. Ще обиколя и последния ъгъл на континента, за да защитя каузата на каталунския народ“, категоричен бе политикът. Пучдемон избяга от Испания през октомври след нелегално и неефективно обявяване на каталунската независимост. Той е в Германия от март, където бе арестуван с испанска заповед за арест.  Испанският съд обаче оттегли молбата за екстрадиране, след като германският съд отказа да го предаде по обвиненията за въстание. Пучдемон все още може да бъде арестуван, ако реши да се върне в Испания. Сподели:", "date": "2018.07.29", "title": "Бившият каталунски лидер Карлес Пучдемон се завърна в Белгия"}
{"url": "http://pik.bg/%D1%8F%D0%B2%D0%BB%D0%B5%D0%BD%D0%B8%D0%B5-%D1%8F%D1%80%D0%BA%D0%B0-%D0%BA%D0%BE%D0%BC%D0%B5%D1%82%D0%B0-%D1%81-%D0%BD%D0%B5%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%BE-%D0%BE%D0%BA%D0%BE-%D1%89%D0%B5-%D0%B2%D0%B8%D0%B4%D0%B8%D0%BC-%D0%B2-%D0%BA%D1%80%D0%B0%D1%8F-%D0%BD%D0%B0-2018-%D0%B0-news769142.html", "text": "В края на тази година ще станем свидетели на ярка комета, която ще бъде видима с невъоръжено око на нощното небе. „Това би трябвало да се случи през ноември. Последната забележителна комета останала в съзнанието на хората беше през 1997 г. На практика от тогава досега от Северното полукълбо на земята не сме наблюдавали подобни комети“, каза за Фокус Никола Петров, директор на Национална астрономическа обсерватория - Рожен. Според него, ако тази комета, минавайки близо да Слънцето, не се разпадне заради мощен слънчев вятър и висока температура, то имаме голям шанс да наблюдаваме едно забележително явление. „През 2081 г. от територията на България ще може да се наблюдава пълно слънчево затъмнение”, каза още Никола Петров. Той обясни, че пълните слънчеви затъмнения се случват три пъти по-често от лунните, но в един човешки живот сме свидетели по-често на лунни затъмнения, отколкото на слънчеви. „Това е, защото лунно затъмнение може да се наблюдава от една много широка ивица на земната повърхност между 2000-3000 км. Докато пълно слънчево затъмнение се наблюдава от не повече от 100-110 км“, обясни Петров. По думите му човек много рядко в живота си може да види пълно слънчево затъмнение, ако не ходи на места, където могат да се наблюдават. Той отбеляза, че следващите пълни слънчеви затъмнения могат да се наблюдават през 2020 г. в Аржентина, 2024 г. в САЩ, 2026 г. от най-югозападната част на Испания. Сподели:", "date": "2018.07.29", "title": "ЯВЛЕНИЕ! Ярка комета с невъоръжено око ще видим в края на 2018-а"}
{"url": "http://pik.bg/%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B0%D0%BB%D0%B5%D0%BA-%D0%B1%D0%BE%D0%BB%D0%B4%D1%83%D0%B8%D0%BD-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%BE%D1%89%D0%B5-%D0%B4%D0%B5%D1%86%D0%B0-news769080.html", "text": "Хилария Болдуин - съпругата на холивудския актьор Алек Болдуин, не изключва възможността да роди още едно дете, съобщи Контактмюзик. Двойката вече има четири деца на възраст между четири години и 10 седмици - Кармен, Рафаел, Леонардо и Ромео, който се появи на бял свят през май тази година. 60-годишният Алек Болдуин пък е баща и 22-годишна дъщеря, Айрланд, от първия си брак с актрисата Ким Бейсинджър, припомня изданието, цитирано от БТА. 34-годишната Хилария Болдуин не изключва възможността да дари съпруга си с още едно отроче. Причината е, че дъщеря им Кармен иска по-малка сестричка след три поредни братчета. Сподели:", "date": "2018.07.29", "title": "Съпругата на Алек Болдуин готова за още деца"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D1%87%D0%B0%D0%BB%D0%B3%D0%B0%D1%82%D0%B0-%D0%BF%D0%B0%D0%B4%D0%B0%D1%82-%D1%83%D1%87%D0%B0%D1%81%D1%82%D0%B8%D1%8F%D1%82%D0%B0-%D0%BD%D0%B0-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%BA%D0%BE%D0%BB%D0%B5%D0%B6%D0%BA%D0%B0%D1%82%D0%B0-%D0%B9-%D0%B5%D0%BC%D0%B8%D0%BB%D0%B8%D1%8F-%D1%8F-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%85%D0%BE%D0%BD%D0%BE%D1%80%D0%B0%D1%80%D0%B8---%D0%B5-news768796.html", "text": "Деси Слава е на път да остане без участия, при това в най-силния месец за чалгаджийките. Вчера тя трябваше да пее в Слънчев бряг, който въпреки лошото време е пълен с туристи, но изявата й бе отменена в последния момент, явно поради липса на интерес. Утехата е, че младата майка все пак ще може да захлеби днес в популярен софийски клуб. Деси Слава се върна на цената след близо година майчинство, но отдавна не е изкарвала нов хит, за разлика от повечето си колежки. Тя имаше и доста проблеми с килограмите и безуспешното им сваляне, а най-голям проблем й създава ударното стъпване на Емилия на сцената. Певицата, която загуби доведения си син и вдигна сватба, била във фокуса на интереса на почитателите на фолкжанра, които давали мило и драго само да я видят. Песента й пък, посветена на Феди Башур се радвала на страхотен интерес и докарвала тлъсти бакшиши. ДесиСлава била наясно със ситуацията и скоростно търсела проекто хит, който да върне интереса към нея и да я изстреля отново сред първите пайнерки, пише \"Хотнюз\". Сподели:", "date": "2018.07.29", "title": "ЕКШЪН В ЧАЛГАТА! Падат участията на Деси Слава! Колежката й Емилия я остави без хонорари - ето защо..."}
{"url": "http://pik.bg/%D0%B3%D0%BE%D1%80%D0%B4%D0%BE%D1%81%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B4%D0%B2%D0%B5-%D1%81%D1%80%D0%B5%D0%B1%D1%80%D0%B0-%D0%B8-%D0%B1%D1%80%D0%BE%D0%BD%D0%B7-%D0%B7%D0%B0-%D0%BE%D0%BB%D0%B8%D0%BC%D0%BF%D0%B8%D0%B9%D1%86%D0%B8%D1%82%D0%B5-%D0%BD%D0%B8-%D0%BF%D0%BE-%D1%84%D0%B8%D0%B7%D0%B8%D0%BA%D0%B0-%D0%B2-%D0%BB%D0%B8%D1%81%D0%B0%D0%B1%D0%BE%D0%BD-news769084.html", "text": "Пореден успех за българските млади физици. От 21 до 28 юли 2018 г. португалската столица Лисабон бе домакин на най-голямото и важно състезание по физика за ученици - Международната олимпиада по физика, 49-о издание. В състезанието участваха над 400 ученици от 90 държави от целия свят, сред които и България. Държавата ни е една от страните учредителки на МОФ още през 1967 г. и всяка година резултатите на националния ни отбор сами говорят за добрата целогодишна подготовка. Тази година физиците добавиха още 3 медала и 2 почетни грамоти към постиженията. Вече две години състезателите получиха възможността да се подготвят в нова оборудвана лаборатория. Центърът за подготовка на ученици и учители предлага необходимите съоръжения за изследване и решаване на задачи. От тазгодишното издание българските ученици се завръщат със спечелените 2 грамоти, 2 сребърни и 1 бронзови медала, като заслугата дължим и на отдадените ръководители на отбора - проф. Мирослав Абрашев и гл. ас. Нено Тодоров, от Физически факултет на Софийския университет. Националният отбор по физика този сезон бе в следния състав и завоюва отличията: - Георги Александров, 11 кл., СМГ, София - сребърен медал - Иво Петров, 10 кл., СМГ, София - сребърен медал - Стефан Иванов, 11 кл., ППМГ, Бургас - бронзов медал - Руско Русков, 12 кл., АЕГ, Бургас - почетна грамота - Владислав Стефанов, 12 кл., МГ Плевен - почетна грамота Към 2018 г. българските ученици са спечелили за страната ни общо 122 медала: 14 златни, 40 сребърни, 68 бронзови медала, както и 61 почетни грамоти. Изключително постижение за България е абсолютното първо място на Иван Иванов на XIV Международна олимпиада по физика през 1983 г. Сподели:", "date": "2018.07.29", "title": "ГОРДОСТ БЪЛГАРСКА! Две сребра и бронз за олимпийците ни по физика в Лисабон"}
{"url": "http://pik.bg/%D0%BE%D1%80%D0%B1%D0%B0%D0%BD-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BA%D0%B0%D1%82%D0%BE-%E2%80%9E%D0%BF%D1%80%D0%B8%D0%BC%D0%B8%D1%82%D0%B8%D0%B2%D0%BD%D0%B0%E2%80%9C-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%B5%D1%81-%D1%81%D0%BF%D1%80%D1%8F%D0%BC%D0%BE-%D1%80%D1%83%D1%81%D0%B8%D1%8F-news769091.html", "text": "Европейският съюз провежда „примитивна“ политика по отношение на Русия, заяви в събота министър-председателят на Унгария Виктор Орбан пред етнически унгарци в румънския град Байле Тушнад, предава ТАСС, цитиран от Фокус. „От моята гледна точка, ЕС провежда, простете за израза, примитивна политика по отношение на Русия, твърдейки че тя е заплаха. Действително в Евросъюза има държави, които могат да се чувстват застрашени от Русия. Това са балтийските страни и Полша, чиито история и географско положение потвърждават това, но по-голямата част от държавите в ЕС не чувстват такава опасност – нито словаците, нито чехите, нито унгарците имат причина да вярват, че Русия представлява заплаха за тях“, заяви Орбан. „При тези условия е ясно, че балтийските държави, Полша и други държави биха спечелили от допълнителни гаранции от НАТО и ЕС, за да се чувстват спокойни, но останалите държави биха спечелили от развитието на двустранните отношенията с Русия“, продължи унгарският премиер. „Така че вместо тази примитивна политика към Русия, ние имаме нужда от много по-диференцирана, много по-специфична политика“. Според него, „Русия не се чувства безопасно, ако около нея няма буферни зони“ и затова се интересува от създаването на такива. „Това се случи с Украйна, но украинците заявиха ясно и твърдо, че не желаят да се превръщат в такава буферна зона, а искат да се приближат към ЕС и НАТО и да построят една модерна Украйна“, обясни Орбан. Сподели:", "date": "2018.07.29", "title": "Орбан определи като „примитивна“ политиката на ЕС спрямо Русия"}
{"url": "http://pik.bg/%D0%B0%D1%80%D1%81%D0%B5%D0%BD%D0%B0%D0%BB-%D1%80%D0%B0%D0%B7%D0%B3%D1%80%D0%BE%D0%BC%D0%B8-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%BD%D0%B0-%D0%BF%D1%81%D0%B6-%D0%B2-%D1%81%D0%B8%D0%BD%D0%B3%D0%B0%D0%BF%D1%83%D1%80-news769083.html", "text": "Арсенал победи категпрично Пари Сен Жермен с 5:1 в проверка в Сингапур, която е част от турнира International Champions Cup. Французите разчитаха главно на юноши и резултатът отразява разликата в класите. От първата минута за топчиите започна Месут Йозил, който дори получи капитанската лента, което явно е част от стратегията на Унай Емери да го измъкне от психологическия срив заради скандалите около отказването му от националния тим на Германия. За халфа това бяха първи минути за това лято. Той вкара първия гол в 13-ата минута и напусна терена малко след изтичането на първия час. Влезлите след почивката Александре Лаказет (67’,71’), Роб Холдинг (88') и Еди Нкетиа (90')  реализираха другите попадения на сметката на Арсенал, а Кристофер Нкунку беше изравнил от дузпа в 60-ата минута. Преди няколко дни в първата си проверка в Далечния Изток топчиите отстъпиха на Атлетико Мадрид с 1:3 след дузпи. Преди седмица пък ПСЖ загуби със същия резултат от Байерн (Мюнхен) в спаринг в Австрия. Сподели:", "date": "2018.07.29", "title": "Арсенал разгроми резервите на ПСЖ в Сингапур"}
{"url": "http://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D0%B5-%D1%81%D0%BF%D0%B0%D1%81%D0%B8%D0%BB%D0%B0-%D0%B1%D0%BB%D0%B8%D0%B7%D0%BE-1000-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0%D0%BC%D0%BE-%D0%B7%D0%B0-%D0%B4%D0%B2%D0%B0-%D0%B4%D0%BD%D0%B8-news769097.html", "text": "За последните два дни бяха спасени близо 1000 мигранти, опитали се да прекосят Средиземно море, съобщи испанската служба за морско спасяване, предаде БТА. Тази сутрин са били спасени 206 души от 10 различни лодки. Вчера бяха спасени 774 мигранти от 52 плавателни съда. След като предприетите в Либия мерки затрудниха достигането до Италия, много мигранти се опитват да прекосят Средиземно море, тръгвайки от Алжир и Мароко и насочват се към Испания. Сподели:", "date": "2018.07.29", "title": "Испания е спасила близо 1000 мигранти само за два дни"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D1%86%D0%B8-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news769078.html", "text": "Учени от Калифорнийския университет в Ървайн са установили значителна загуба на маса в големи ледници в Източна Антарктида , включително в ледника Тотен и шелфовия ледник на Московския университет, съобщи Лента. Теоретично погледнато, водата в тях е достатъчна, за да повиши морското равнище с 5 м, съобщава БТА. Учените са преценили измененията в ледниковата покривка , като са анализирали данни, получени от спътници на НАСА в рамките на мисията GRACE (Gravity Recovery And Climate Experiment). Данните са комбинирани с резултати от климатични модели , които отчитат съотношението между скоростта, с която ледът се натрупва или топи. По мнението на гласиолози, от април 2002 г. до септември 2016 г., двата ледника са загубили около 18,5 млрд. тона замръзнала вода , които се равняват на повишаване на морското равнище с 0,7 мм. Макар Източна Антарктида да се смята за по-малко уязвима от глобалните климатични промени, увеличената топлина в океана допринася за ускорено топене не ледовете. Сподели:", "date": "2018.07.29", "title": "Откриха в Антарктида признаци за глобална катастрофа"}
{"url": "http://pik.bg/%D0%BF%D0%BE%D1%87%D0%B8%D1%82-%D0%B2%D1%80%D1%8A%D1%87%D0%B8%D1%85%D0%B0-%D0%BF%D0%BB%D0%B0%D0%BA%D0%B5%D1%82-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-news769074.html", "text": "Организацията на момчилградчани в Бурса връчи почетен плакет на майката на Наим Сюлейманоглу - Хатидже. Отличието връчиха председателят на организацията Хасан Йозтюрк и кметът на община Момчилград Сунай Хасан. Това се случи по време на традиционната вечеря, в която взеха участие около 200 настоящи и бивши жители на Момчилград, съобщава \"Родопи24\". Вечерята е част от проявите, съпътстващи международната среща на момчилградчани \"Момчилград винаги в сърцето ми\". \"Радостен съм, че момчилградчани отново се събрахме тук от всички краища на света\", заяви в приветствието си Сунай Хасан. Той подчерта, че присъствието на двама негови предшественици в залата е показателно за приемствеността между кметовете в община Момчилград. Сунай Хасан отправи специални благодарности и към момчилградчани, живеещи в Бурса за това, че поддържат жива връзката с родния край. Кметът отправи поздрави и към изселниците то Момчилградско в Измир, които също поддържат добри отношения в родопската община. \"Ние сме мостът между българския и турския народ\", заяви Хасан Йозтюрк. Той допълни, че момчилградчани в Бурса ценят отношението на живеещите в родния край. Хасан Йозтюрк каза още, че културно-информационния център на момчилградчани в Бурса, който ще носи името на Наим Сюлейманоглу, е вече почти готов. Сподели:", "date": "2018.07.29", "title": "ПОЧИТ! Връчиха плакет на майката на Наим Сюлейманоглу"}
{"url": "http://pik.bg/%D0%BE%D0%B1%D1%8F%D0%B2%D0%B8%D1%85%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D1%81%D0%BB%D0%B5%D0%B4-%D0%B4%D0%B2%D0%B0-%D0%B4%D0%BD%D0%B8-%D0%BE%D1%82%D0%BB%D0%B0%D0%B3%D0%B0%D0%BD%D0%B5-news769100.html", "text": "Обявените днес окончателни резултати от изборите в Пакистан показват, че Движението за справедливост на бившия състезател по крикет Имран Хан печели мнозинство в парламента, но това не попречи на призивите за повторни избори поради обвиненията в подправяне на вота, предаде ДПА. Движението за справедливост получава 16,86 милиона гласа и 116 места в 272-местния парламент. За мнозинство са необходими 137 гласа, така че партията ще трябва да потърси коалиционни партньори. \"Написали сме си домашното и ще съставим правителство\", заяви говорител на партията. Той изрази увереност, че това е постижима задача, посочвайки, че съюзнически партии са получили 11 места и 13 независими кандидати са готови да работят с движението. Имран Хан обяви победата си в реч по телевизията в четвъртък, още преди обявяването на първите официални резултати. Той обеща да проведе големи реформи. Безпрецедентното отлагане на обявяването на официалните резултати доведе до обвинения, че армията е фалшифицирала резултатите в полза на Имран Хан. Пакистанската мюсюлманска лига (Наваз) на изпратения в затвора премиер Наваз Шариф получава 64 места, а Пакистанската народна партия на бившия президент  Асиф Али Зардари - 43 депутати. Избирателната активност беше 52 на сто, което означава спад спрямо изборите през 2013 г., когато гласуваха 55 на сто от избирателите. Сподели:", "date": "2018.07.29", "title": "Обявиха резултатите от изборите в Пакистан след два дни отлагане"}
{"url": "http://pik.bg/%D1%88%D0%B0%D1%88-%D0%BE%D0%B1%D0%B5%D0%B7%D1%83%D0%BC%D1%8F%D0%BB-%D0%BC%D1%8A%D0%B6-%D0%BF%D1%80%D0%B5%D0%B1%D0%B8-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news769146.html", "text": "Мъж нападна жена след катастрофа в центъра на Пловдив. Побойникът се е возил в такси, когато е станал инцидентът.  След скандал във връзка с произшествието, пътникът започнал да блъска и удря пловдивчанката. Заради нападението агресивният мъж отнесе 3 хиляди лева глоба, наложена от съда, съобщава \"Трафик Нюз\". Грозната случка е станала в нощта на 10 май 2017 година. На кръстовището между улиците „Капитан Райчо” и „Петко Д. Петков” две коли – Мерцедес и такси - Кия се ударили. Немският автомобил, шофиран от млада пловдивчанка, минал на знак „СТОП” и отнел предимството на жълтата кола.  Виновната водачка била придружавана от нейна приятелка, а в таксито пътували мъж и жена – клиенти. Пострадали при ПТП-то е нямало. След инцидента таксиметровият шофьор започнал да крещи на виновната шофьорка, че не можела да управлява. Тя не отговорила на обидите му, а се опитвала да му обясни, че има всички необходими документи,включително и полица за сключена застраховка „Гражданска отговорност”, за да се покрият причинените  от  нея  щети. За ПТП-то била уведомена и полицията. Докато дойдат органите на реда двамата водачи започнали спор кой с каква скорост е карал. Докато слуша обаче разправията, пътникът в таксито се изнервил, изскочил от жълтата кола и започнал да снима както колата на жената, така и самата нея. След това започнал да звъни по телефона си и само за минути на мястото на инцидента пристигнали две коли с хора. Уплашени двете жени от мерцедеса започнали да звънят на спешния телефон 112. Виждайки това, разярено мъжът започнал да крещи на водачката, че жена му е пострадала при инцидента, блъснал я силно в гърдите и й забил няколко юмрука в лицето и по тялото. Докато нанасял ударите, я обиждал и крещял по неин адрес, че е лека жена и „ще ви убия”, „ще ви запаля”.  Обиди били насочени и към приятелката на потърпевшата. Двете жени бързо влязли в мерцедеса, заключили се и продължили да звънят на полицията. На мястото на скандала пристигнал приятелят на потърпевшата приятелка. Той и двете жени от немския автомобил веднага отишли в сградата на Четвърто районно, което е само на няколко метра от мястото на инцидента. При пристигането на органите на реда на катастрофата двете потърпевши жени разказали всички. Виждайки униформените, подкреплението на агресивния мъж, духнало. През това време пътникът от таксито продължавал да крещи, че на жена му й е прилошало. Виканата е била линейка и с бременната съпруга потеглили към болницата. Местопроизшествието било обработено и всички са били свободни да се прибират. Ден след мелето, пребитата шофьорка посетила болница, където си изкарала медицинско. С него тя подала жалба в полицията за нанесен побой. В документа от медиците е било упоменато, че на пострадалата са били причинени две кръвонасядания на гърдите в лява и дясна гръдни половини, довело до болка и страдание без разстройство на здравето. Няколко месеца нападателят е бил привлечен като обвиняем за причиняване на телесна повреда по хулигански подбуди. Разпитани са били всички присъстващи на грозната сцена, направена е била разпечатка на разговорите до телефон 112. Преди дни мъжът се изправи пред съда, за да чуе наказанието си. Той е признат за виновен за циничното и грозно деяние. По настояване на прокуратурата, той е освободен от наказателна отговорност. Въпреки това му е наложена административна глоба. Сподели:", "date": "2018.07.29", "title": "ШАШ! Обезумял мъж преби шофьорка след катастрофа в центъра на Пловдив"}
{"url": "http://pik.bg/%D0%BF%D1%83%D1%82%D0%B8%D0%BD-%D0%BD%D0%B0%D0%B3%D1%80%D0%B0%D0%B4%D0%B8-%D1%80%D1%83%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D0%B7%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%B8%D0%BC-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-news769107.html", "text": "Президентът на Русия Владимир Путин награди руските национали за успешното им представяне на Мондиал 2018, съобщава държавната агенция ТАСС. На тържествена церемония в Кремъл селекционерът Станислав Черчесов беше удостоен с ордена \"Александър Невски\", а играчите Игор Акинфеев и Сергей Игнашевич получиха почетни медали. Останалите футболисти получиха грамоти от президента. Путин нарече вратаря \"легенда на руския и световния футбол\" заради героичните му изяви и спасените дузпи на осминафинала срещу Испания. Сподели:", "date": "2018.07.29", "title": "Путин награди руските национали за успехите им на Световното"}
{"url": "http://pik.bg/%D1%81%D0%BF%D0%B5%D1%86%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-news769159.html", "text": "Mащабна международна операция доведе до залавянето на един от най-известните хакери на гейминг сцената. Българинът с прякор Voksi се прочу преди време с това, че допринесе най-много за хакването на антипиратската защита Denuvo. Преди това тя бе обявена за невъзможна за разбиване и в един момент хакерите направо бяха спрели да опитват. Сега обаче компанията Irdeto, която стои зад Denuvo, заведе дело срещу българина, а полицията обискира свързана с него локация в Димитровград. Освен това сайтът на хакерската група Revolt вече е спрян. Самият Voksy потвърди, че от дома му са иззети компютър и сървър и че е получил известие, че срещу него е заведено дело в България. След като това стана ясно, Irdeto обяви операцията за успешно сътрудничество между българската киберполиция и нея, съобщава \"Трафик Нюз\".. В резултат на тези събития хакерът признава, че няма да продължи със заниманията си. „Направих всичко това за вас и защото този софтуер изобщо не трябва да бъде част от игрите ни. Може би някой друг ще продължи моята борба“, пише Voksi в Reddit разделa Crack Watch, пише Hicomm. Сподели:", "date": "2018.07.29", "title": "СПЕЦОПЕРАЦИЯ: Арестуваха един от най-известните български хакери "}
{"url": "http://pik.bg/%D0%BE%D1%82%D0%BF%D1%83%D1%81%D0%BA%D0%B0%D1%80%D0%BA%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9---%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news769110.html", "text": "Тереза Мей се отдаде на заслужена ваканция след доста турбулентен месец в британския парламент, съобщава \"Дейли мейл\". Премиерът на Великобритания и съпругът й Филип пристигнаха на едноседмична ваканция в Италия. Миналата година по същото време Тереза Мей и съпругът й отново почиваха на езерото Гарда във Вила Кортине, където нощувката, според британските медии, струва 500 лири. Сподели:", "date": "2018.07.29", "title": "ОТПУСКАРКА! Тереза Мей - на почивка в Италия (СНИМКИ) "}
{"url": "http://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%82-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-news769118.html", "text": "Великобритания би трябвало да обложи с данък компаниите, стоящи зад социалните медии, за да финансира усилията за противодействие на кризата „фалшиви новини“, заплашваща основите на демокрацията, според изтекла информация от доклад на британска парламентарна комисия. Докладът препоръчва средствата да се използват за финансиране на образователни програми по „информационна грамотност“ в училищата, за възпитаване на общественото усещане към този проблем и за по-добро финансиране на дейността на регулатора - Бюрото на комисаря по информацията. Предложението е едно от многото, изложени в доклада на комитета на Камарата на общините, който критикува гиганти като Facebook, Twitter и Google. Такива компании действат „безотговорно“ при събирането на лични данни, „манипулирайки това което виждаме“ в нерегулирания пейзаж на социалните медии, наподобяващ „дивия запад“, се твърди в доклада. „Ние се сблъскваме с нищо по-различно от криза на нашата демокрация – основана на систематична манипулация на данни, безмилостно насочена към гражданите, без тяхно съгласие, чрез дезинформиращи кампании и наситени с омраза послания“, казва председателят на Комисията по цифрови технологии, култура, медии и спорт Деймиън Колинс. Сподели:", "date": "2018.07.29", "title": "СПЕЦИАЛЕН ДОКЛАД! Фалшивите новини застрашават демокрацията "}
{"url": "http://pik.bg/%D1%82%D1%80%D1%8A%D0%BC%D0%BF-%D1%81%D0%B5-%D1%87%D1%83-%D1%81-%D1%8E%D0%BD%D0%BA%D0%B5%D1%80-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B7%D0%B0-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F%D1%85%D0%B0-news769121.html", "text": "Президентът на САЩ Доналд Тръмп е провел телефонен разговор в петък с председателя на Европейската комисия Жан-Клод Юнкер само няколко дена, след като двамата се съгласиха да отложат налагането на нови мита и да договорят търговските практики помежду си, в опит да избегнат търговска война, пише американското електронно издание Politico, цитирано от Фокус. „Президентът (Доналд) Тръмп говори с председателя на ЕК (Жан-Клод) Юнкер днес“, обяви говорителят на Белия дом Сара Сандърс в изявление. „Двамата лидери продължиха да надграждат върху предишните си дискусии за подновеното търговско сътрудничество между САЩ и ЕС“. Разговорът идва само два дена, след като САЩ се съгласиха да преустановят плановете си за налагане на нови мита върху Европейския съюз, в допълнение с премахване на митата върху всички неавтомобилни индустриални стоки, увеличаване на сътрудничеството в енергийните покупки и съвместната работа за реформа на Световната търговска организация (СТО). Споразумението за преговори дойде, след като напрежението между двата търговски партньори се увеличи, когато Тръмп наложи мита върху вноса на стомана и алуминий от ЕС, на което Евросъюзът отговори със свои реципрочни мита върху американски стоки за близо 3.3 милиарда долара. Говорител на ЕК потвърди за разговора. „Това действително беше разговор след тяхната среща във Вашингтон и съвместното споразумение за сътрудничество в посочените сектори“, заяви говорителят. Сподели:", "date": "2018.07.29", "title": "Тръмп се чу с Юнкер по телефона. За какво разговаряха? "}
{"url": "http://pik.bg/%D0%BE%D1%80%D0%B1%D0%B0%D0%BD-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D0%B5%D1%81-%D1%80%D1%8A%D0%BA%D0%BE%D0%B2%D0%BE%D0%B4%D0%B5%D0%BD-%D0%BE%D1%82-%D1%84%D1%80%D0%B0%D0%BD%D1%86%D0%B8%D1%8F-news769093.html", "text": "Унгарският министър-председател Виктори Орбан заяви по време на интервю, че той не иска \"ЕС управляван от Франция\". Орбан добави и че предстоящите избори през май 2019 г. за европейски парламент ще бъдат \"решаващи\". \"Никога не сме се изправяли пред толкова решаващи избори\", заяви унгарският премиер в интервю за германския вестник \"Билд\". \"Германците трябва да бъдат внимателни. Френската концепция в момента е Франция да управлява с германски пари\", заяви Орбан, без да споменава френския президент Еманюел Макрон директно. \"Това е нещо, което аз отхвърлям. Ние не искаме ЕС под френско ръководство… Европейците трябва да чуят и ние трябва де изчакаме да минат изборите, преди да взимаме важни решения по теми като миграцията и бюджета\", добави той. Сподели:", "date": "2018.07.29", "title": "Орбан: Не искаме ЕС ръководен от Франция"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BF%D0%B5%D1%82-%D0%B4%D0%B5%D1%86%D0%B0-%D0%B8-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%85%D0%BE%D1%82%D0%B5%D0%BB-news769123.html", "text": "Пет деца, от едно семейство, са загинали в събота, след като е възникнал пожар в хотел в американския щат Мичиган, съобщи офисът на местния шериф, цитиран от АФП, съобщава Фокус. Още една жертва, 26-годишна жена свързана с децата, също е загубила живота си във въпросния хотел. „Жертвите са били от едно семейство“, се казва в съобщението на офиса на шерифа, добавяйки че други четири души са били изписани от медицински център, след лечение на вдишване на дим. Загиналите деца са били на възраст между две и десет години. Екипи на пожарната са пристигнали, намирайки хотела „изпълнен с пламъци и дим“, допълват от шерифския офис. Все още се установяват причините за трагедията. Сподели:", "date": "2018.07.29", "title": "ОГНЕН АД! Пет деца и млада жена загинаха при пожар в американски хотел"}
{"url": "http://pik.bg/%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B7%D0%B0-%D0%B0%D0%BA%D1%83%D1%88%D0%B5%D1%80%D0%BA%D0%B8-%D0%B2-%D0%B4%D0%B6%D0%B0%D0%BB%D0%B0%D0%BB%D0%B0%D0%B1%D0%B0%D0%B4-news769108.html", "text": "Приключи нападението срещу училището за акушерки в афганистанския град Джалалабад, предаде Франс прес. Атаката продължи седем часа. Нападателите са били двама и са ликвидирани от силите за сигурност. Убити са още двама души - охранител и шофьор на учебното заведение. Ранени са петима души. В атакуваната сграда е имало 67 ученички и персонал. Те са освободени и за здрави. Никой не е поел отговорност за атаката, но говорителят на талибаните Забиула Муджахид каза пред Франс прес, че тя няма нищо общо с тях. Сподели:", "date": "2018.07.29", "title": "Ликвидираха нападателите на училище за акушерки в Джалалабад"}
{"url": "http://pik.bg/%D0%BF%D0%BE%D1%85%D0%B2%D0%B0%D0%BB%D0%BD%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B7%D0%B0-%D0%BF%D0%BE%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B5%D0%BC%D0%BE%D1%80%D0%B8%D0%B0%D0%BB-%D0%BD%D0%B0-%D0%B4%D1%8F%D0%B4%D0%BE-%D0%B4%D0%BE%D0%B1%D1%80%D0%B8-news768861.html", "text": "Месеци след кончината на дядо Добри от село Байлово съмишленици започнаха инициатива за събиране на средства в посока изграждане на паметник. В интервю за БНР Цвета Кирилова от \"Сдружение Азбукари\" започва инициатива за построяване на мемориал на дядо Добри от Байлово: \"Идеята за такъв мемориал възникна по съвсем естествен път с подкрепата и съпричастността на всички онези, които имат отношение към делото на светеца от Байлово. След представянето на книгата на журналиста Борислав Радославов, който презентира съвсем наскоро своя труд, посветен на дядо Добри, решихме, че е добре да поставим монумент на неговото дело и на неговото хуманно измерение в градска среда, по-специално в центъра на София, където да показваме на всички, че доброто съществува и че дядо Добри е част от нашите сърца, че той реално е осмислил това, което ние чувстваме в ежедневието си и бихме искали да изразим чрез нашите добри дела и чрез нашите постъпки. Този паметник би трябвало да се намира в близост до храм-паметник \"Св. Александър Невски“, защото всички хора, които са виждали и общували с дядо Добри, обичайно са го срещали там и знаят, че той винаги се е намирал там. Бихме се радвали, ако намерим място чрез подкрепата на Столична община и Светия Синод, да поставим монумента там, за да може той да продължи да изпраща своите послания на всички поколения и най-вече на децата, които предстоят да израснат и да научат нещо повече за този човек, който отделяше цялото си ежедневие и време, за да твори добро – да събира средства, да ги предава на църкви и манастири и да показва, че един човек може да живее в голямо смирение и скромност, да бъде почтен, да бъде добър и да бъде знамение на едно много велико и добро дело. Ето защо \"Сдружение Азбукари“ се събра с други организации и съмишленици, за да претвори тази идея в реалност. Самата идея за монумент на дядо Добри тръгва от това, че искаме да направим първия паметник на доброто в България. Този паметник очакваме да бъде направен от децата от Професионалното училище по каменообработване в село Кунино, което за наша радост е единственото на Балканите и се намира в България. Много бихме се радвали тези деца да изградят този паметник с подкрепата и със съпричастността на учители, ментори, професионалисти\". Кампанията ще бъде многопластова, добави Цвета Кирилова: \"Покрай кампанията за паметник на дядо Добри ще направим поредния конкурс за рисунка, за да накараме децата да размишляват върху темата \"Какво значи да си добър днес?“, а все пак дядо Добри е символ на доброто. Те ще рисуват и ще презентират представата си за добродетелите на човека, как виждат те всичко това, така че да можем да направим тази кампания максимално ориентирана към творческия потенциал на децата и да увличаме младите все повече в тази идея. Крайно време е България да създаде своя първи паметник на доброто\". Сподели:", "date": "2018.07.29", "title": "ПОХВАЛНО! Започва инициатива за построяване на мемориал на дядо Добри"}
{"url": "http://pik.bg/%D1%82%D1%80%D1%8A%D0%BC%D0%BF-%D1%81%D1%8A%D0%B6%D0%B8%D0%B2%D1%8F%D0%B2%D0%B0-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%E2%80%9E%D0%B0%D1%80%D0%B0%D0%B1%D1%81%D0%BA%D0%BE-%D0%BD%D0%B0%D1%82%D0%BE%E2%80%9C-%D0%B7%D0%B0-%D0%B4%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B4%D0%B5%D0%B9%D1%81%D1%82%D0%B2%D0%B0-%D0%BD%D0%B0-%D0%B8%D1%80%D0%B0%D0%BD-news769130.html", "text": "Правителството на президента Доналд Тръмп придвижва напред тихомълком плана да се създаде нов съюз в сферата на сигурността и политиката заедно с шестте страни от Залива, Египет и Йордания . Една от целите му е да се противодейства на иранската експанзия в региона. Това заявиха американски и арабски официални източници, цитирани от Ройтерс. Белият дом иска отделните страни да си сътрудничат по-задълбочено в противоракетната отбрана, военното обучение, борбата с тероризма и дипломатическите отношения, заявиха четирима източници. Този план да се изгради нещо, което представители от Белия дом и Близкия изток нарекоха \"арабско НАТО\" от сунитски съюзници, вероятно ще повиши напрежението между САЩ и шиитски Иран. Двете страни са в остър конфликт, откакто Доналд Тръмп стана президент, отбелязва Ройтерс. Надеждите на правителството в САЩ са тази идея, която временно беше известна под името Близкоизточен стратегически съюз, да може да бъде обсъдена на среща на върха, която като начало е насрочена за 12-13 октомври във Вашингтон, заявиха няколко източници, съобщава БТА. Белият дом потвърди, че работи по идеята за съюза \"заедно с регионалните партньори в момента, както и през последните няколко месеца\". Саудитски представители лансираха идеята за пакт за сигурност миналата година, преди Доналд Тръмп да посети Саудитска Арабия , където обяви голяма оръжейна сделка. Но по предложението не е имало по-нататъшно развитие, заяви американски източник. Източници от някои от включените арабски страни също казаха, че знаят за новите усилия да се задейства планът. Представители на други потенциални участници не отговориха на запитванията за коментар. Високопоставен ирански източник заяви пред Ройтерс, че \"под предлог да се осигури стабилност в Близкия изток американците и регионалните им съюзници разпалват напрежение в региона\". Той заяви, че този подход няма да има друг резултат, освен да \"задълбочи пропастта между Иран, регионалните му съюзници и подкрепяните от САЩ арабски страни\". Сподели:", "date": "2018.07.29", "title": "Тръмп съживява идеята за „арабско НАТО“, за да противодейства на Иран"}
{"url": "http://pik.bg/%D0%B3%D0%B5%D1%80%D0%B0%D0%B9%D0%BD%D1%82-%D1%82%D0%BE%D0%BC%D0%B0%D1%81-%D0%B5-%D0%BD%D0%BE%D0%B2%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D0%B2-%D1%82%D1%83%D1%80-%D0%B4%D1%8C%D0%BE-%D1%84%D1%80%D0%B0%D0%BD%D1%81-news769122.html", "text": "Британецът Герайнт Томас спечели 105-ото издание на Колоездачната обиколка на Франция. Колоездачът на Sky си гарантира първото място в генералното класиране, след като финишира трети в днешния предпоследен 20-и етап от надпреварата. Така уелсецът се превърна в 64-ия победител в най-престижната надпревара, наследявайки съотборника си Крис Фрум, който спечели Тура в последните три години. Иначе победител в днешното 31-километрово каране по часовник между Сан Пе сюр Нивел и Еспелет бе холандецът Том Дюмулен, който измина дистанцията за 40:52 минути със средна скорост 45.51 км/ч. Втори се нареди четирикратният първенец в надпреварата Крис Фрум. Герайнт Томас финишира с изоставане от 14 секунди от Дюмулен, което обаче му бе напълно достатъчно да спечели първата в кариерата си „жълта фланелка“ в Тур дьо Франс. Сподели:", "date": "2018.07.29", "title": "Герайнт Томас е новият шампион в Тур дьо Франс"}
{"url": "http://pik.bg/%D0%BF%D1%80%D0%BE%D0%B1%D0%BB%D0%B5%D0%BC-%D0%B2%D0%BE%D0%B4%D0%B0%D1%82%D0%B0-%D0%B2-%D0%BC%D0%BD%D0%BE%D0%B3%D0%BE-%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B8-%D1%81%D0%B5%D0%BB%D0%B0-%D0%B5-%D0%B7%D0%B0%D0%BC%D1%8A%D1%80%D1%81%D0%B5%D0%BD%D0%B0-news769069.html", "text": "Питейната вода в 24 села в област Велико Търново е с влошени качества и отклонения от микробиологичните и химични показатели, съобщиха от Регионалната здравна инспекция. Направените анализи показват, че с наднормено съдържание на нитрати е водата в 17 села. Различни колиформи са открити във водоизточници във великотърновските села Големаните, Никюп и Ялово. В свищовското село Българско сливово питейната вода е с повишено съдържание на желязо. От изследваните четири минерални извора нарушения в качеството на водата е открито само в село Вонеща вода. До ВиК-Йовковци са издадени 23 предписания за ремонти на водоснабдителните съоръжения и провеждане на необходимото третиране, за да се подобри качеството на водата. Няма затворени кладенци или водоизточници. Сподели:", "date": "2018.07.29", "title": "ПРОБЛЕМ! Водата в много Великотърновски села е замърсена"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D0%BD%D0%B0%D0%B4-7000-%D0%B4%D0%B5%D1%86%D0%B0-%D1%81%D0%B0-%D1%81%D1%82%D0%B0%D0%BD%D0%B0%D0%BB%D0%B8-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%BE%D1%82-2013-%D0%B3-news769138.html", "text": "ООН потвърди, че над 7000 деца са загинали или са били ранени в конфликта в Сирия от 2013 г., а според непроверени данни броят им е доста над 20 000. От началото на 2018 г. ООН е потвърдила над 1200 нарушения срещу деца. Те включват убийство или осакатяване на над 600 деца и набирането или използването на над 180 деца от правителствени сили или въоръжени групировки, съобщава Асошиейтед прес, цитирана от БТА. През първата четвърт на 2018 г. убийствата и осакатяванията на деца са се увеличили с 348% в сравнение с предишната четвърт. Задържането на деца за предполагаемо сдружаване с въоръжени сили и групи е зачестило. Сподели:", "date": "2018.07.29", "title": "СТРАШНО! Над 7000 деца са станали жертва на войната в Сирия от 2013 г."}
{"url": "http://pik.bg/%D0%B3%D0%BE%D1%80%D1%81%D0%BA%D0%B8-%D0%B4%D0%B0%D0%B2%D0%B0%D1%82-%D0%BD%D0%BE%D1%89%D0%BD%D0%B8-%D0%B4%D0%B5%D0%B6%D1%83%D1%80%D1%81%D1%82%D0%B2%D0%B0-%D0%B7%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%B8%D0%B2%D0%B8-%D1%81%D0%B2%D0%B8%D0%BD%D0%B5-news769143.html", "text": "Близо 500 служители на горските стопанства са ангажирани в изграждане на оградата, която трябва да предпази страната ни от навлизането на африканска чума. Част от тях дават нощни дежурства, за да предотвратят миграцията на диви свине от Румъния у нас, информира бТВ. На сухопътната граница с Румъния трябва да бъде изградена 130-километровата ограда. Нейната цел е да предпази страната ни от африканската чума, преносители на която са дивите прасета. Засега обаче от нея са изградени едва 11 километра. Оградата е висока около метър и двайсет, с четири реда бодлива тел и един ред режеща спираловидна тел. Предвижда се оградата да бъде подсилена с втори ред режеща тел. Сподели:", "date": "2018.07.29", "title": "Горски дават нощни дежурства, за да спрат миграцията на диви свине"}
{"url": "http://pik.bg/%D0%BA%D0%BE%D0%BB%D0%BA%D0%BE-%D0%B2%D1%80%D0%B5%D0%BC%D0%B5-%D0%BE%D1%82%D0%B4%D0%B5%D0%BB%D1%8F%D1%82-%D0%B6%D0%B5%D0%BD%D0%B8%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BD%D0%BE%D0%BC%D0%B5%D1%80%D0%B0-news769119.html", "text": "2. Швеция - 135 минути 3. Полша - 131 минути 4. Германия 5. 130 минути 6. Австрия - 128 минути 7.Унгария - 128 минути 8. Италия - 126 минути 9. Дания - 124 минути 10. Швейцария - 122 минути 11. Гърция - 120 минути 12. Чехия - 117 минути 13. Испания - 112 минути 14. Франция - 111 минути 15. Норвегия - 109 минути 16. Великобритания - 105 минути 17. РЮА - 102 минути 18. Холандия - 100 минути 19. Канада - 99 минути 20. САЩ - 94 минути 21. Белгия - 94 минути 22. Финландия - 90 минути Палавите дами са склонни да се заиграват с часове в леглото, но не само за да разнообразят сексуалния живот. Оказва се, че представителките на нежния пол често се отдават на продължителни креватни занимания , водени от тайния замисъл да опазят партньорите си от кръшкане, пише в. \"Дейли стар\", позовавайки се на резултатите от международно проучване. Допитването, осъществено от сайта за извънбрачни връзки Виктория Милан, е направено с цел да се установи колко време отделят жените, за да доставят удоволствие на партньорите си . За целите на проучването на този въпрос са отговорили над 12 000 мъже от 21 страни, съобщава БТА. Сред най-често използваните от жените тактики за таен сексуален контрол над партньорите са мазане и облизване на телата с течен шоколад или сметана , чувствено похапване на екзотични плодове от т ялото , заснемане и демонстриране на креватните изпълнения на непознати , охлаждане на разгорещените тела с лед . 1. Ирландия - 152 минути Сподели:", "date": "2018.07.29", "title": "Колко време отделят жените по света за \"сексуални номера\""}
{"url": "http://pik.bg/%D0%B6%D0%B5%D0%B3%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B2%D0%B8%D1%81%D0%BE%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B2-%D0%BC%D0%BE%D1%81%D0%BA%D0%B2%D0%B0-news769139.html", "text": "Рекордно висока температура от 30,7° беше регистрирана в Москва днес, предаде ТАСС. Това е най-високата температура в столицата от началото на годината, съобщава Марина Макарова, главен специалист на руския Хидрометеорологичен център. Очаква се утре температурите леко да се понижат и да са между 25 и 27 градуса. В началото на следващата седмица се очакват температури от 24° – 26°. Сподели:", "date": "2018.07.29", "title": "ЖЕГА! Рекордно високи температури в Москва"}
{"url": "http://pik.bg/%D1%82%D0%B5%D1%81%D0%BB%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%B3%D1%80%D0%B0%D0%B4%D0%B0-%D1%81-%D0%BD%D0%BE%D0%B2%D0%BE-%D1%87%D0%B0%D1%81%D1%82%D0%B8%D1%87%D0%BD%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-news769021.html", "text": "Паркирането в Пловдив отново поскъпва, макар и частично, съобщава Марица.бг. Според информацията, в суперцентъра, в карето между ул. \"Гладстон\", \"Руски\", \"Шести септември\" и \"Цар Борис III Обединител\" служебните абонаменти ще скочат до  360 лв. на месец, а засега са 200 лв. Увеличават се и цените в останалите градски зони, като нощувка на общинския паркинг от 20:00 до 08:00 часа се вдига двойно - от 100 на 200 лв. месечно. Новата тарифа е включена в Наредбата за местните такси и цени на услуги, оповестена на сайта на Община Пловдив за публично обсъждане и внесена за гласуване в градския парламент. Сесията е насрочена за 2 август. Поскъпват и цените на \"лодките\", които се поръчват в \"Чистота\" за строителни отпадъци. Такъв контейнер вече ще излиза 155 лв. вместо 130 лв. Завишават се и част от цените на спортната база до Гребния канал на Младежкия център. Сподели:", "date": "2018.07.29", "title": "Тесла в Пловдив! Паркирането в града с ново частично поскъпване"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D1%87%D1%82%D0%B8-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D0%BE-%D0%B1%D1%80%D0%BE%D0%B9-it-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-news769140.html", "text": "България е почти на дъното в Европа по брой IT специалисти, сочат данни на Евростат. 70% от фирмите у нас трудно намират хора за свободните позиции, защото кандидатите не отговарят на съвременните изисквания, информира бТВ. Ако през 2016 г. година IT специалистите са били по-лесни за откриване и наемане на работа, то през тази година те са сред най-трудно откриваемите кадри. Причината – 24% от фирмите посочват липсата на твърди умения при кандидатите. 11% пък не откриват нужните талант и тясна специалност. В същото време за 10 години интересът на младите хора към компютърните специалности е нараснал с 10%. Предизвикателството пред тях обаче е да бъдат в крак с постоянно променящия се дигитален свят. Именно заради глада за тесни специалисти в дигиталната сфера работодателите често разчитат само на умения. Заради бума на технологиите експерти прогнозират, че 65% от днешните деца ще работят професии, които още дори не съществуват. Сподели:", "date": "2018.07.29", "title": "България е почти на дъното в Европа по брой IT специалисти"}
{"url": "http://pik.bg/%D1%87%D0%B5%D1%80%D0%B2%D0%B5%D0%BD%D0%B8-%D1%81%D1%85%D0%B5%D0%BC%D0%B8-%D0%B1%D1%81%D0%BF-%D1%83%D0%BF%D0%BE%D1%80%D1%81%D1%82%D0%B2%D0%B0-%D1%89%D0%B5-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%BE%D1%82-%D0%B5%D1%81%D0%B5%D0%BD%D1%82%D0%B0-news768988.html", "text": "127 години поляната на Бузлуджа на този ден е пълна. Тези, които не са свързани с традициите на левицата, не могат да разберат какво кара хората да идват тук. Това заяви заместник-председателят на БСП Кирил Добрев пред Нова телевизия за празника на социалистите на Бузлуджа. „През новия политически сезон ще работим за предсрочни парламентарни избори, защото на хората им писна – отбеляза Добрев. - Умориха се. Управлението на държавата зависи от управляващите. Управлението на държавата зависи от премиера. Политическият сезон започна с Гинка и завърши с редници. Премина под знака на серия от компромати. Иначе работим за предсрочни избори от деня, в който минаха предишните избори. Преди няколко дни извадихме визия за България. Това е желание за нова България, нова държава. Нов стил на взаимоотношения, които БСП е убедена, че ще може да постигне. Дали няма в момента съмнения, че мафията си има държава? Че лобистки интереси ръководят държавата? Нужен е край на тази държава. Защо Гинка от Пазарджик да е по-голяма от държавата. Защо тя да получава дивиденти от хората, които си плащат чинно сметките. На тази държава искаме да сложим край. Винаги левицата е била причина за всички проблеми на държавата. 2005 – 2009 година България изживя икономическия си ренесанс. Днес в левицата има едно ново поколение – на 35 – 40 годишните. Нова вълна. И няма как да ни се вменяват стари грешки. Веднага след края на новия политически сезон ще имаме нов план за конкретни действия. Иначе предсрочните избори зависят най-много от психичното състояние на патриотите. Ако до началото на новия политически сезон не се избият, нещата ще се развият по реда си. Ясно е, че сме готови за предсрочни избори и курсът, който пое Корнелия Нинова е този. БСП инвестира заради това в нови лица. Не трябва да се подминава това, че бяхме единствените, които гласуваха срещу Закона за приватизация. БСП присъства на протестите на производители и животновъди, а през това време от ГЕРБ вкараха закона за приватизация. Внушенията, че сме виновни за този закон, цяла седмица се налага да опровергаваме“. Щом от ГЕРБ ревнуват за това, че поканихме Гери-Никол на Бузлуджа, да си я взимат, каза още заместник-председателят на БСП. „Тук просто нашите младежки структури искаха това и ние направихме всичко по силите си да им го осигурим, като я поканихме“. „Не мога да преценя дали Закона за горивата е лобистки – коментира още Кирил Добрев. - Историята около този закон показва, че около 1 млн. лв. се крадат покрай горивата. Битката в сектора е много отдавна. Това е един от най-конфликтните сектори“. Кирил Добрев взе отношение и около отхвърлянето от Конституционния съд на приемането на Истанбулската конвенция. „След като Конституционния съд отхвърлиха Истанбулската конвенция, сме спокойни, заяви Кирил Добрев. - Ние обаче бяхме спокойни и преди това, тъй като имаме ясна визия за тези неща. Решението на Конституционния съд е нормално и естествено. Далеч от нас е тази джендър-идеология. Ние винаги сме били за семейните традиции и ценности. Не трябва да се забравя, че повечето конституционни съдии са бивши политици, така че да не развиват теории. Хубаво е, че справедливостта възтържествува. БСП не просто направи законодателни промени в защита на децата и жените. Вкарването на джендър-идеологията в училищата и на третия пол не кореспондира пряко с насилието. Различни теми са. Ще защитаваме жените, но няма да позволяваме децата да определят пола и съзнанието си. Един ден може би обществото ще узрее за това, но още то не е готово. Затова ще браним обществото с всички сили“. Сподели:", "date": "2018.07.29", "title": "ЧЕРВЕНИ СХЕМИ! БСП упорства, ще работи за предсрочни избори от есента"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D0%B3%D0%BD%D0%B5%D0%BD-%D0%B0%D0%B4-%D0%B2-%D1%81%D0%BE%D1%84%D0%B8%D1%8F-%D0%BF%D0%BB%D0%B0%D0%BC%D0%BD%D0%B0%D1%85%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%8E%D1%88%D0%BD%D0%B8-%D0%B2%D0%B8%D0%B4%D0%B5%D0%BE-news769184.html", "text": "Пожар избухна в ранните часове на днешния ден в имота на столичните булеварди „Дондуков” и „Васил Левски”, станал известен като „Царските конюшни”, предава Би Ти Ви. От любителските кадри се вижда изключително сериозен мащаб на пламъците и поне един екип огнеборци, изпратен да ги гаси. Към момента няма официална информация от МВР и пожарната за причините, нанесените щети и дали има пострадали. Комплексът е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия. През 2016 г., обаче, обектът беше купен на безценица от бившия управител на КТБ Янко Иванов – за 90 лв. на квадрат. Сделката, започната няколко правителства по-рано, беше подписана от тогавашния областен управител Веселин Пенев, който сега е обвиняем заради нея. В началото на тази година от културното министерство лансираха идеята „Царските конюшни” да станат паметник на културата. Сподели:", "date": "2018.07.29", "title": "ИЗВЪНРЕДНО! Огнен ад в София! Пламнаха Царските конюшни (ВИДЕО)"}
{"url": "http://pik.bg/9-%D0%BC%D0%B8%D1%82%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%BE%D1%82%D0%BE-%D1%85%D1%80%D0%B0%D0%BD%D0%B5%D0%BD%D0%B5-news769136.html", "text": "Какво да ядем и да пием? Вече съвсем се объркахме. Една храна днес минава за много полезна, утре обаче може да се окаже опасна за здравето. Друго днес е отрова, а утре - еликсир. Предлагаме Ви помощ: Канелата все пак е вредна! Кумаринът, едно от веществата в нея, може да увреди бъбреците и черния дроб. Така че: имайте едно наум! \"Кафето причинява рак\", \"Кафето уврежда нервите\", \"Кафето дехидратира тялото\" - присъдата отдавна влезе в сила: кафето е вредно за Вашето здраве. Така се твърдеше дълго време. Но днес знаем, че кафето съвсем не е чак толкова опасно. Точно обратното дори: учени смятат, че кафените зърна могат да предотвратят някои ракови заболявания. Алкохолът е вреден - това е факт, но в същото време се знае, че виното съдържа някои фантастични молекули, които са особено полезни: ресвератрол и антоциани, например. И какво сега? Да пием ли вино или да не пием? Продължителните изследвания върху доброволци дават отговор на този въпрос: чаша вино дневно е съвсем в реда на нещата. Но не повече! Стойте далеч от маслото! Това съветват борците срещу холестерола. И препоръчват маргарин. Вярно, този заместител съдържа по-малко наситени мазнини, в сравнение с маслото. Но имайте едно наум, че и маргаринът не е непременно здравословен. Той не е естествен продукт. Да го кажем направо - това си е химия, забъркана в лабораториите на хранително-вкусовата промишленост. Глутамат - не и не! Овкусителят се смята за опасен. Но не толкова заради способността му да прави вкусни нискокачествени храни като чипса и готовите супи, колкото заради предположението на някои учени, че глутаматът може да предизвика така наречения \"Синдром на китайския ресторант\": потене, тремор и изтръпвания. Дали? Досега нито едно сериозно изследване не го е доказало. Mного хора избягват дълбоко замразени храни. В тях уж имало по-малко витамини, отколкото в пресните. А всъщност е точно обратното. Заради шоковото замразяване, зеленчуците в тези храни са много по-богати на витамини, отколкото пресните продукти в магазините, навъртели понякога стотици километри. Сигурно и Вие сте чували, че мастните киселини Омега-3 предпазват от какви ли не болести: рак, сърдечни и сърдечно-съдови заболявания, проблеми с концентрацията, депресии. Здравни експерти ни съветват да приемаме всеки ден Омега-3. И наистина: доказан факт е, че тези мастни киселини са особено полезни за някои функции на метаболизма. Но все пак: нека не вярваме в чудеса. Витамините са жизненонеобходими. Но налага ли се да ги пием постоянно, за да бъдем по-здрави? От деца знаем, че витамин С предпазва от какви ли не болести. Науката обаче все още не го е доказала еднозначно. Появиха се дори подозрения, че прекомерната употреба на витамини вреди на организма. Какво ли ще кажат учените утре? Ако храната ни действително е пълна с толкова много химия, както масово се смята, биологичните продукти са единственият ни шанс да се храним що-годе здравословно. Тях не ги пръскат с вредни вещества, не ги торят с изкуствени торове. Изследвания показват обаче, че био-продуктите не са нито по-хранителни, нито по-полезни за здравето. Е, но пък са по-скъпи. В обобщение: да, изключително важно е да се живее здравословно. Статистиката е безпощадна: пушенето, алкохолът, наднорменото тегло и обездвижването са безмилостни убийци. Глупаво е обаче да величаем или да проклинаме отделни храни. Златното сечение минава винаги през умерената употреба и добрия баланс. Така че: да Ви е сладко и наздраве! Сподели:", "date": "2018.07.29", "title": "9 мита за здравословното хранене "}
{"url": "http://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D1%83%D0%BF%D0%B0-%D0%BD%D0%B0%D0%BA%D0%BB%D0%B5%D0%BF%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80-%D0%B3%D0%BB%D0%BE%D0%B1%D0%B8%D1%85%D0%B0-%D1%84%D0%B8%D1%80%D0%BC%D0%B0%D1%82%D0%B0-news769151.html", "text": "Бургаската туристическа агенция „Холидей БГ Тур”, се размина на косъм от глоба, показа проверкав масивите на Районния съд, където преди дни се е гледало делото и актът от КЗК е отменен, информира Флагман. Случаят е от 19 май м.г., когато на горещия телефон към Главна дирекция „Контрол на пазара” при Комисия за защита на потребителите е получен сигнал от ръководителя на група деца, настанени в хотел „Инкогнито” в Поморие. В него се твърди, че туроператорът „пропуснал” да впише в договора вида и категорията на заведението за хранене и развлечение, а освен това обявените цени на туристическата услуга били в евро. Предвид така изложената жалба, последвала проверка и на упълномощено лице от компанията е връчен акт от 1000 лева. В началото на 2018 година обаче туристическата фирма атакувала наказателното постановление. Последвала нова проверка на компетентните органи, при която станало ясно, че договорът не е индивидуализиран в достатъчна степен и не става ясно срещу кой контракт точно е недоволството. Освен това липсвали конкретни предложения за туристически услуги, поради което и не са вписани точните цени на  заведението за хранене и развлечения. Според магистратите посочените пропуски водят до извод, че липса на описание на нарушението, което нарушава правото на защита на жалбоподателя. Заради това и Районният съд отменя наложеното наказание. Сподели:", "date": "2018.07.29", "title": "Ръководител на детска група наклепа бургаски туроператор, глобиха фирмата"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%B0%D1%82%D1%80%D0%B8%D0%BE%D1%82-%D1%81%D1%80%D0%B0%D0%B7%D0%B8-%D0%BC%D0%B0%D1%80%D0%B5%D1%88%D0%BA%D0%B8-%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-news769187.html", "text": "Лидерът на „Воля“ Веселин Марешки измисля една или друга стратегия за очерняне на политическия си противник. Да си гледа неговата партия. Това заяви пред сутрешния блок на Нова телевизия заместник-председателят на парламентарната група на Обединените патриоти Искрен Веселинов в коментар за поредните атаки на бизнесмена по адрес на патриотите. „Атаките на Марешки точно сега, поне аз, си обяснявам с това, че е бил активиран от някого – коментира Веселинов. - Ако се проследят процесите в Министерството на отбраната, може би става ясно защо този човек, изцяло зависим от бъдещата си кариера на политик, тъй като съдбата му зависи от следствените органи, атакува. С работата на Министерството на отбраната в момента армията минава на друго ниво. Проектите за модернизация там вече са отворени за всеки. Доскоро концепцията бе да се вземе комисионна отнякъде. Това явно пречи на господин Марешки, който е проводник на олигархията, която самият той представлява. Видя се, че освен мутро-политик, Марешки е и добър комедиант“. Искрен Веселинов заяви още, че след последната среща при премиера Бойко Борисов е на мнение, че проблемите в управляващата коалиция вече са изчистени. „Имаме фондаментални теми, по които нямаме различия – допълни той. - Приехме обща стратегия за законодателни инициативи през новия политически сезон. Надявам се, наистина това да е финала на тези спорове. Вече работим сериозно заедно. От гледна точка на моята формация, ВМРО не сме обвинявани в лобизъм. Наистина се посочваха конкретни редници, но това не означава, че аз лично споделям мнението на един или друг от лидерите на Обединените патриоти“. Искрен Веселинов взе отношение и по темата за отхвърлената от Конституционния съд Истанбулска конвенция. „Сладка победа за нас за Истанбулската конвенция – заяви Веселинов. – Това е победа над аморалността. По тази тема не сте забелязали какъвто и да е разнобой сред коалиционните партньори. Проведохме тази битка от началото до края обединени.Категоричен съм, че Конвенцията по никакъв начин нямаше да реши проблемите с насилието срещу жените, срещу което се борим и ще продължаваме да се борим. Турция, която прие тази Конвенция, дали гарантира по някакъв начин правата на жените? Те продължават да са забулени там, да нямат равни права. Истината е, че опитваха през задната врата да прокарат джендърската идеология, което не се получи. Имам познати, които живеят във Великобритания, където джендър-идеологията е приета. Там се извършва едно насилие над детската психика например, което едва ли е нормално. Тази Конвенция наистина заплашва идентичността и не е случайно, че и в други страни е отхвърляна. Всеки нормален българин разсъждава като мен и съм убеден, че говорим от името на мнозинството. Юрист съм и съм наясно, че след Конституционния съд е небето. Съдът се избира с квота на различни институции и членовете не са зависими от политическите решения на една или друга партия. Този път институциите работят добре. Да, наш евродепутат гласува в Европарламента „въздържал се“. Тези гласове се приравняват с „против“ на практика и това трябва да е ясно. Ангел Джамбазки не е подкрепил конвенцията и неговият глас не е минал „за“. Сподели:", "date": "2018.07.29", "title": "СКАНДАЛ! Патриот срази Марешки и проговори за проблемите в коалицията"}
{"url": "http://pik.bg/%D1%88%D0%BE%D0%BA-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%80%D0%B0%D0%BF%D1%8A%D1%80-%D0%B2-%D1%82%D0%BE%D0%BF%D0%BA%D0%B8%D1%82%D0%B5-%D1%82%D0%BE%D0%B9-%D0%BF%D1%80%D0%B5%D0%B4%D0%B0%D0%B2%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B6%D0%B8%D0%B2%D0%BE-%D0%B2%D0%B8%D0%B4%D0%B5%D0%BE-news769155.html", "text": "Американският рапър Boonk Gang показа на живо раната си, получена от стрелба срещу него. Това твърди самият той в социалната мрежа и демонстрира окървавения си панталон в областта на чатала. На страницата на рапъра е качена и снимка, на която Boonk Gang лежи върху болнично легло. Подробности за инцидента не са известни. Не е изключено това да е хитър пиар ход. Сподели:", "date": "2018.07.29", "title": "ШОК! Простреляха известен рапър в топките, той предава инцидента на живо (ВИДЕО) "}
{"url": "http://pik.bg/%D1%81-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%B5%D0%BD-%D1%81%D1%8A%D0%B1%D0%BE%D1%80-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-news769157.html", "text": "С традиционен събор в местността Попови ливади днес жители и гости на община Гоце Делчев отбелязаха 115 години от Илинденско-Преображенското въстание. Честванията започнаха със заупокойна молитва в памет на загиналите във въстанието и молебен за здраве, съобщава БНТ. Много граждани ,общественици и политици днес се събраха пред паметника на Гоце Делчев в местността Попови ливади в Пирин, за да се поклонят пред паметта на героите от Илинденско-Преображенската епопея. Ангел Джамбазки, евродепутат: \"Въстанието от 903-а година от Илинден ,Преображение и Кръстовден,е въстание на българския народ от Дунав до Бяло море и от Охрид до Черно море.\" Владимир Москов, кмет на община Гоце Делчев: \"ШВ едни от най-трудните времена за националната история 3.55 нашите прадеди са въстанали за свобода и за справедливост, жертвайки живота си.\" Въстанието носи две важни поуки - никога да не се делим като народ,и никога да не забравяме, че сме българи. Стотици хора изпълниха и околните поляни. За събора от общината в Гоце Делчев бяха осигурени автобуси от града до планинската местност. Сподели:", "date": "2018.07.29", "title": "С традиционен събор почетоха годишнината от Илинденско-Преображенското въстание"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8%D0%BC%D0%B0-%D1%80%D0%B0%D0%BD%D0%B5%D0%BD-news769195.html", "text": "Истински екшън се е разиграл тази сутрин в уличка, в Кършияка, предава Пловдив24.бг. Мъж е бил издебнат от засада и по него е стреляно. Прострелян е на няколко места, но е жив и вече е разпитан от полицията. Целият район е осеян със следи от изстрели и гилзи което означава, че към мъжа е изстреляна канонада от куршуми. Сподели:", "date": "2018.07.29", "title": "ИЗВЪНРЕДНО! Стрелба в Пловдив, има ранен"}
{"url": "http://pik.bg/%D0%BF%D0%B5%D1%82-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B3%D0%BE%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news769167.html", "text": "Петима души са загинали в горските пожари в американския щат Калифорния, съобщава РИА Новости, цитирана от „Фокус“. Горските пожари в северната част на американския щат Калифорния са причинили смъртта на пет души, включително две деца, според местно издание, цитирано от агенцията. По-рано стана известно за двама мъртви. Посочено е, че още трима души - възрастна жена и две малки деца на четири и пет години, са загинали в северната част на окръг Шаста. Пожарът в Шаста унищожи 500 къщи и повреди още 75 . Понастоящем площта на пожара надхвърля 19,5 хиляди хектара, като само 5% се локализират. 38 000 жители от околните селища са били евакуирани. Президентът на САЩ Доналд Тръмп обяви извънредно положение във връзка с горските пожари в щата Калифорния. Според Националния междуведомствен противопожарен център на САЩ (NIFC) в момента бушуват 89 горски пожара в 13 щата в страната, повечето от пожарите са в северозападната част на страната и в Аляска. Според NIFC, площта на горските пожари в Съединените щати през 2018 г. е вече 16,7 хиляди квадратни километра, броят на пожарите от началото на годината надхвърля 36 000. Сподели:", "date": "2018.07.29", "title": "Пет жертви на горските пожари в Калифорния"}
{"url": "http://pik.bg/%D0%B2-%D1%81%D0%B0%D1%89-%D1%80%D0%B0%D0%B7%D1%80%D0%B5%D1%88%D0%B8%D1%85%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B5-%D0%BD%D0%B0-%D1%81%D1%85%D0%B5%D0%BC%D0%B8-%D0%B7%D0%B0-%D1%82%D1%80%D0%B8%D0%B8%D0%B7%D0%BC%D0%B5%D1%80%D0%BD%D0%BE-%D0%BF%D0%B5%D1%87%D0%B0%D1%82%D0%B0%D0%BD%D0%B5-%D0%BD%D0%B0-%D0%BE%D1%80%D1%8A%D0%B6%D0%B8%D0%B5-news769168.html", "text": "В САЩ разрешиха публикуване на схеми за триизмерно печатане на оръжие, съобщaва американския телевизионен канал CNN, цитиран от „Фокус“. Организациите за контрол на оръжията изгубиха съдебният иск за блокиране на организация от Тексас да публикува инструкции за триизмерен печат на оръжие онлайн. Фирмата, която е неправителствена организация, наречена Defense Distributed, е постигнала споразумение с Държавния департамент миналия месец, което ще й позволи да публикува плановете за своя пластмасов пистолет, наречен \"Освободителят\" на своя уебсайт - пет години след като правителството задължи групата да ги свали от мрежата. Еднократният пистолет е направен почти изцяло от ABS пластмаса - от същия материал се правят „Лего“-детайли - които биха могли да се направят на триизмерен принтер. Единствените метални части са изстрелващият щифт и част от метала, включено, за съответствие със Закона за неразкриваемите огнестрелни оръжия. Искът да се намесят в случая три водещи организации в областта на контрола на оръжията бе последният опит за осуетяване на разпространяване на чертежите на 1 август. Федерален съдия от Тексас реши,че групите не са доказали, че са законни страни по делото. Многогодишната юридическа битка приключи в края на юни, когато Държавният департамент на САЩ промени курса си и се съгласи да премахне официалните правила, подкрепящи забраната за публикуване на плановете. През 2013 г. Държавният департамент заяви, че плановете биха могли да нарушат Международния правилник за трафика на оръжие (ITAR), като потенциално позволяват на някого в страна, в която САЩ не продава оръжия, да изтегли материала и да направи собствен пистолет. Правителството спечели няколко кръга от съдебни дела, заведени от фирмата и нейния основател. В петък Държавният департамент публикува съобщение, временно променящо списъка на американските боеприпаси, за да изключи \"техническите данни\" , които бяха обект на съдебния спор, като по този начин подготви законната публикация на инструкциите. Говорител на Държавния департамент заяви пред CNN, че споразумението от юни дойде след анализ на националната сигурност, който определи, че \"някои огнестрелни оръжия и свързаните с тях стоки, които са широко достъпни за търговска продажба и техническите данни, свързани с тези стоки, са от тип, \"който не дава военно или разузнавателно предимство на Съединените щати.\" Сподели:", "date": "2018.07.29", "title": "В САЩ разрешиха публикуване на схеми за триизмерно печатане на оръжие"}
{"url": "http://pik.bg/%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BB%D0%B8-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%B2-%D0%BA%D1%80%D0%B0%D0%BA%D0%B0%D1%82%D0%B0-%D0%BF%D0%BE%D0%B4%D0%BE%D0%B7%D0%B8%D1%80%D0%B0%D1%82-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-news769197.html", "text": "Първи подробности започват да излизат за стрелбата тази сутринта в Пловдив. Припомняме, че пловдивчанин е бил прострелян близо до ресторант „Хитър Петър“ днес сутринта. Младият мъж се прибирал с автомобила си от работа, а пред дома му в засада дебнели двама мъже с маски. Те открили стрелба с пистолети срещу него. Мъжът е ранен в двата крака. По автомобила му също има следи от куршуми, предава трафикнюз.бг. Полицията издирва извършителите. Предполага се, че нападателите са стреляли за отмъщение. Сподели:", "date": "2018.07.29", "title": "ПЪРВИ ПОДРОБНОСТИ! Маскирани простреляли пловдивчанин в краката, подозират отмъщение"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%BA%D1%83%D1%80%D0%BA%D1%83%D0%BC%D0%B8%D0%BD%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%B7%D1%80%D0%B5%D0%BD%D0%B8%D0%B5%D1%82%D0%BE-news769185.html", "text": "Учени от Лондонския университетски колеж и Лондонския имперски колеж заключиха, че съдържащият се в куркумата пигмент куркумин може ефикасно да се използва за лечение на глаукома в ранен стадий, съобщи Лента. Те разработили нов метод за доставяне на куркумин, за който е установено, че защитава ганглийните клетки от увреждания. За целта били създадени наночастици, които съдържат пигмент, свързан с безопасни за човека повърхностно-активно вещество и стабилизатор. Това позволява куркумин да се използва в състава на капки за очи, а не в перорални таблетки, които трябва да се приемат в големи количества заради слабата разтворимост на пигмента и могат да предизвикат стомашно-чревни проблеми. Констатирано било, че новият метод за доставяне увеличава 400 хиляди пъти разтворимостта на куркумина, като самият пигмент се концентрира в очните тъкани, а не се разпространява в целия организъм посредством кръвообращението. Прилагането на капки за очи в продължение на 3 седмици у плъхове предизвикало забавяне на дегенерацията на зрителния нерв. Освен това не били регистрирани никакви нежелателни странични ефекти. Сподели:", "date": "2018.07.29", "title": "ПОЛЕЗНО! Куркуминът може да предотврати загуба на зрението"}
{"url": "http://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B2-%D0%B5%D1%81-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B1%D1%80%D0%B5%D0%BA%D0%B7%D0%B8%D1%82-%D0%B2-%D0%B7%D0%B0%D0%BB%D1%86%D0%B1%D1%83%D1%80%D0%B3-%D0%BD%D0%B0-20-%D0%B8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news769144.html", "text": "Лидерите на страните в Европейския съюз ще обсъждат Брекзит на следващата среща на върха в австрийския град Залцбург на 20-и септември. Това съобщи кабинетът на британският премиер Тереза Мей след разговорите й в Залцбург с австрийския канцлер Себастиан Курц. \"На срещата на върха ще се обсъжда и нелегалната миграция. По този въпрос Тереза Мей потвърди, че Обединеното кралство ще продължи да работи заедно с Европейския съюз сега и след Брекзит\", гласи декларация на премиерския кабинет, цитирана от Ройтерс. Курц заяви, че е важно и за двете страни да не допуснат \"твърд\" или хаотичен Брекзит, добавя Ройтерс. Сподели:", "date": "2018.07.29", "title": "Лидерите на страните в ЕС обсъждат Брекзит в Залцбург на 20-и септември"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D1%8A%D0%B4%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%B2-%D0%B0%D1%80%D0%B5%D1%81%D1%82%D0%B0-15-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%BB%D0%B0%D0%B4%D0%B5%D0%B6-%D0%BA%D0%BE%D0%B9%D1%82%D0%BE-%D1%80%D0%B0%D0%BD%D0%B8-%D1%81%D0%B2%D0%BE%D0%B9-%D0%B2%D1%80%D1%8A%D1%81%D1%82%D0%BD%D0%B8%D0%BA-news769239.html", "text": "Софийският градски съд реши да остави в ареста 15-годишния младеж, който рани тежко друго момче на 16 години, съобщи Нова телевизия. Мярката се гледа при закрити врати. Младежът е обвинен в опит за убийство и беше задържан първоначално за 72 часа. Разпитан е и дал обяснения. Пред разследващите казал, че е бил подложен на интернет тормоз в продължение на година. Пострадалият е настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му остава тежко. Сподели:", "date": "2018.07.29", "title": "От последните минути! Съдът остави в ареста 15-годишния младеж, който рани свой връстник"}
{"url": "http://pik.bg/%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%89%D0%B5-%D0%BF%D1%80%D0%B8%D0%B5%D0%BC%D0%B5-%D1%87%D0%B5%D1%82%D0%B8%D1%80%D0%B8%D1%81%D1%82%D1%80%D0%B0%D0%BD%D0%BD%D0%B0-%D1%81%D1%80%D0%B5%D1%89%D0%B0-%D0%BF%D0%BE%D1%81%D0%B2%D0%B5%D1%82%D0%B5%D0%BD%D0%B0-%D0%BD%D0%B0-%D1%81%D0%B8%D1%80%D0%B8%D1%8F-news769176.html", "text": "Президентът на Турция Реджеп Ердоган заяви, че страната му, Русия, Франция и Германия планират да проведат четиристранна среща на високо равнище, посветена на Сирия, предава „Интерфакс“, цитирана от „Фокус“. „Срещата на високо равнище между Турция, Русия, Германия и Франция ще се проведе на 7 септември в Истанбул – каза турският президент. -  Ще помислим какво може да предприемем и ще обсъдим регионалните проблеми“. Същевременно президентът на Турция заяви, че Турция планира да се обърне към международен арбитраж, ако САЩ блокират доставките на изтребителите Ф-35. Също така той отбеляза, че въпреки заплахите на Вашингтон да въведат санкции срещу Турция, Анкара няма намерение да предава на САЩ американския пастор Андрю Брънсън, задържан за връзки с организации, смятани че стоят зад опита за преврат в Турция през 2016 г. Сподели:", "date": "2018.07.29", "title": "Истанбул ще приеме четиристранна среща, посветена на Сирия"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B2-%D0%BF%D0%B8%D1%80%D0%B8%D0%BD-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B0%D0%BA%D1%86%D0%B8%D1%8F-%D0%BF%D0%BE-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D1%8A%D0%B6-%D1%83%D0%B4%D0%B0%D1%80%D0%B5%D0%BD-%D0%BE%D1%82-%D0%B3%D1%80%D1%8A%D0%BC-news769244.html", "text": "Планински спасители от Благоевград провеждат акция по спасяване на мъж на пътеката на връх Ореляк, който е ударен от гръм. Това каза за Фокус дежурният спасител от Планинска спасителна служба - Благоевград. Спасителите са се насочили към пострадалия и все още не е известно състоянието му. Малко по-рано днес пък отново планински спасители от Благоевград помогнаха на пострадал турист в района на Мечи връх в Рила. Това съобщи началникът на ПСС в Благоевград Георги Ботев, цитиран от БТА. Сигналът е подаден около 08:50 часа тази сутрин. Турист от група от град Петрич се подхлъзва и пада върху камък заедно с раницата си и получава фрактура на раменната става. Групата от 10-12 души е правила преход от хижа Рибните езера към \"Семково\" и след това към хижа \"Македония\" с крайна цел ски-център \"Картала\". Планинските спасители от дежурния екип са се отзовали, оказват му първа помощ  с подръчни материали и тъй като не можел да стигне сам до Благоевград, спасителите го транспортирали до Спешен център. Сподели:", "date": "2018.07.29", "title": "ОТ ПОСЛЕДНИТЕ МИНУТИ! В Пирин провеждат акция по спасяване на мъж, ударен от гръм"}
{"url": "http://pik.bg/%D1%80%D0%B5%D0%B9%D1%82%D0%B8%D0%BD%D0%B3-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BA%D1%8A%D0%BC-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B8%D1%8F-%D0%B1%D0%BB%D0%BE%D0%BA-%D0%BD%D0%B0-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%81%D0%BF%D0%B0%D0%B4-news769175.html", "text": "Рейтингът на консервативния блок на Ангела Меркел в Германия се срина до минимума си за последните 12 години, съобщава BILD am Sonntag, цитирани от TACC и “Фокус“. Рейтингът на консервативния блок на Християндемократическия и Християнсоциалния съюз, ръководен от германския канцлер Ангела Меркел, падна до рекордно ниско ниво от 2006 г. насам, достигайки 29%. Това показват резултатите от проучване на Института Emnid, цитирано от германския вестник. Според проучването рейтингът на блока намалява с 1% в сравнение с миналата седмица. Подобен спад бе регистриран в Социалдемократическата партия на Германия, която е част от управляващата коалиция. Ако изборите за Бундестаг бяха сега, 18% от гласоподавателите биха гласували за социалдемократите. Третото място се заема от дясната популистка \"Алтернатива за Германия\". Според изследването, рейтингът й в сравнение с миналата седмица не се е променил и остава 15%. Изследването е проведено между 19 и 25 юли. В него са участвали около две хиляди граждани на Германия. Меркел е канцлер на Германия от 2005 г. насам. Сподели:", "date": "2018.07.29", "title": "Рейтинг! Доверието към консервативния блок на Ангела Меркел в Германия с рекорден спад"}
{"url": "http://pik.bg/%D1%82%D1%80%D0%B8-%D0%BA%D0%BE%D1%80%D0%B0%D0%B1%D0%B0-%D0%BD%D0%B0-%D0%BD%D0%B0%D1%82%D0%BE-%D1%81%D0%B0-%D0%B2%D0%BB%D0%B5%D0%B7%D0%BB%D0%B8-%D0%B2-%D1%80%D1%83%D0%BC%D1%8A%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5-%D0%BA%D0%BE%D0%BD%D1%81%D1%82%D0%B0%D0%BD%D1%86%D0%B0-news769201.html", "text": "Военни кораби на постоянната военноморска противоминна групировка на НАТО са влезли в румънското пристанище Констанца, предава ТАСС, цитирана от „Фокус“. Агенцията се позовава на информация на местни медии. Румънският миноносец „Лупу Динеску“, турският минооносец „Анамур“ и германският кораб за логистика „Рейн“ участваха в ученията „Бриз-2018“ между 16 и 20 юли, организирани от ВМС на България в териториалните и води и в международните на Черно море, както и в съвместни учения в морето с украински военни кораби. Сега в програмата стои посещение в командването на флота на Румъния в Констанца за обсъждане на резултатите от учението и провеждането на дни на откритите врати на съдовете. Сподели:", "date": "2018.07.29", "title": "Три кораба на НАТО са влезли в румънското пристанище Констанца"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%B0%D0%BD%D0%B8%D0%BA%D0%B0-%D0%BD%D0%B0%D1%81%D1%80%D0%B5%D0%B4-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BA%D0%BE%D0%BB%D0%B0-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B2%D0%B8%D0%B4%D0%B5%D0%BE-news769247.html", "text": "Истински екшън се разигра в разгара на сезона на пътя срещу хотелите „Нифма”, „Русалка” и „Морска сирена” в Слънчев бряг. Фирмен автомобил тип „баничарка” е пламнал в движение и е запушил пътя, съобщават очевидци, цитирани от Флагман. По първоначална информация огънят е тръгнал от двигателя на автомобила и е обхванал цялото купе изключително бързо. Шофьорът е успял да излезе навреме, но за возилото е нямало шанс. Въпреки че екип на пожарната е извикан своевременно, той е изгорял почти до основи. „Никой не опита да помогне на шофьора. Хората стояха отстрани и гледаха как цялото возило се възпламенява. Пожарната дойде бързо, но беше късно”, коментираха очевидци. Огънят е потушен бързо. За момента няма информация дали движението по централната улица е нормализирано. Сподели:", "date": "2018.07.29", "title": "ИЗВЪНРЕДНО! Паника насред Слънчев бряг! Кола пламна в движение (ВИДЕО)"}
{"url": "http://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BD%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B0%D1%82%D0%B0-%D0%B5%D1%81%D1%82%D1%80%D0%B0%D0%B4%D0%B0-%D0%BE%D0%BB%D0%B8%D0%B2%D0%B5%D1%80-%D0%B4%D1%80%D0%B0%D0%B3%D0%BE%D0%B5%D0%B2%D0%B8%D1%87-news769243.html", "text": "Рано тази сутрин на 71 години в болницата в Сплит почина една от най-големите хърватски естрадни звезди - Оливер Драгоевич. Той загуби битката с рака на белите дробове. Драгоевич бе женен за Весна, от която имаше един син и двама близнаци, съобщава БГНЕС. Роденият в Сплит Драгоевич записва музикалното училище в града и още като дете започва да пее. Като дете започва да забавлява с песни хората по улиците на града, а по-късно с корабчето от Сплит до Вела Лука. За първи път излиза на сцената на детския фестивал през 1961 г. През 1967 г. участва на фестивала в Сплит, където изпълнява песента Пицаферай, която се превръща в любима на публиката. След това пее в различни клубове в Западна Европа. През 1974 година изпълнява песента \"За какво ми е Копакабана\", която става хит. Година по-късно изпява и легендарната песен \"Аз и Галеб\", която се превръща в негова запазена марка. Това е и най-награждаваната песен в страната. Сред хитове на Оливер Драгоевич са \"Скалинада\", \"Когато идваш при мен\", \"Прости ми\", \"Вярвам в любовта\", \"Надалина\", \"Кароца\" и др. Драгоевич остави зад себе си 23 албума. Той бе и сред малкото хърватски изпълнители, които успяваше да напълни залите в чужбина като - Carnegie Hall, Royal Albert Hall, Olympiа, Opera House Sydney. написа в Twitter хърватският премиер Андрей Пленкович. Сподели:", "date": "2018.07.29", "title": "Отиде си легендата на хърватската естрада Оливер Драгоевич"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B8%D1%82%D0%B5-%D0%BF%D1%80%D0%B8%D0%BD%D1%86%D0%BE%D0%B2%D0%B5-%D0%B2-%D1%81%D0%B2%D0%B5%D1%82%D0%B0-%D1%81%D0%BB%D0%B5%D0%B4-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D1%85%D0%B0%D1%80%D0%B8-news769206.html", "text": "Популярността на Хари засенчва всички наследници на тронове, но не си мислете, че с неговата сватба принцовете са свършили и няма добри партии. Напротив, има шанс за дамите да се превърнат в следващата Меган Маркъл, пише тялото.бг. Шейх Хамдан бин Мохамед бин Рашид, принц на Дубай Ами, Дубай е любима дестинация на актуалните български красавици, защо пък да не срещнат и принца. Точно той трябва да изиграе Аладин, вижте го само. „По-горещ от парещото слънце на емирствата“, така наричат Хамдан неговите поданици. Принцът харесва екстремните спортове, пише стихове за родината и дори е активен в Instagram. И разбира се е ерген. Как да не помечтаеш за него? Като споменахме Instagram, той е най-популярният принц в социалната мрежа – има над 6 млн. последователи. Впечатлете го. Йозеф Венцел Максимилиан Мария Фон Унд Цу Лихтенщайн, граф Ритберг, или просто Йозеф Венцел Изобщо да не ви плаши това дълго име, просто си е принц и е само на 22 години. Най-голямото дете на Алоис, регент и принц на Лихтенщайн и неговата съпруга – принцеса София Баварска. През 2013-а Йозеф завършва Malvern College. Година по-късно решава, че иска да си почине от тежките си ангажименти като принц и се отправя на пътешествие из Америка. Отчаян човек, какво да кажем, но можете да го срещнете някъде и да го спасите. Принц Азим, Бруней Познава го цялата светска публика. Той обича партита, вниманието и е трети по ред за престола. Майкъл Джексън, Марая Кери и още куп знаменитости пък са специални гости на купон организиран в негова чест за един от рождените му дни. Така е орисан, че сега цял Холивуд го познава и говори за него. Но принцът хвърля пари не само за развлечения, той активно се занимава с благотворителност, а преди няколко години основа и собствен фонд. Принц Лоренцо Боргезе Познава го цяла Италия, не само заради кралския му произход, но и заради кариерата му на телевизионния екран в търсене на съпруга. Сърцето му все още е свободно, но вече е на 46 години и е редно да си намери принцеса. Сега живее в Ню Йорк и развива собствена марка козметика в грижа за животните. Романтична и сантиментална душа носи принцът... Сподели:", "date": "2018.07.29", "title": "Ето кои са най-желаните принцове в света след сватбата на Хари"}
{"url": "http://pik.bg/%D1%81%D1%83%D0%BF%D0%B5%D1%80-%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BC%D1%8F%D1%82%D0%B0-%D0%B3%D1%8C%D0%BE%D0%B1%D0%B5%D1%86%D0%B8-%D0%BD%D0%B0-%D0%BC%D0%B5%D1%81%D0%B5%D1%87%D0%B8%D0%BD%D0%B0-%D0%B2%D0%B8%D0%B4%D0%B5%D0%BE-news769208.html", "text": "Червената лидерка Корнелия Нинова беше заснета в непозната роля, докато танцува на хитовата песен \"Месечина\" на сръбската легенда Горан Брегович. Припомняме, че изпълнителят радваше социалистите по време на традиционния събор, който се провежда на Бузлуджа този уикенд. В любителско видео, качено във Фейсбук, се вижда как председателят на БСП мята гьобеци на поляната на Бузлуджа, докато Брегович изпълнява най-емблематичното си парче. Скандалното видео предизвика много коментари в социалната мрежа, а потребителите се пошегуваха с уменията в танците на Корнелия Нинова. В тема за дискусия се превърна и броят на симпатизантите на БСП, които са се качили на Бузлуджа. По време на словото си червената лидерка не пропусна да изтъкне, че на събора присъстват 70 хиляди души. Според други източници на Бузлуджа е имало не повече от 50 хиляди. Сподели:", "date": "2018.07.29", "title": "СУПЕР ИЗЛАГАЦИЯ! Корнелия Нинова мята гьобеци на \"Месечина\" (ВИДЕО)"}
{"url": "http://pik.bg/%D0%BD%D0%B5-%D1%81%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B7%D0%B0-%D0%B2%D1%80%D1%8A%D0%B7%D0%BA%D0%B0-%D0%B0%D0%BA%D0%BE-%D0%BF%D1%80%D0%B0%D0%B2%D0%B8%D1%82%D0%B5-%D1%82%D0%B5%D0%B7%D0%B8-5-%D0%BD%D0%B5%D1%89%D0%B0-news769236.html", "text": "С цялото си сърце искате да имате връзка. Омръзнало ви е да сте необвързани и копнеете да подарите любовта си на човек, който да ви отвърне със същото. Или пък сте имали неуспешни връзки в миналото, за чийто провал все още нямате отговорите. Има някои неща, които вероятно правите и които подсказват, че не сте готови за истинска връзка, пише аз-жената.бг. Те ще ви помогнат да осъзнаете къде грешите. 1. Не сте опознали себе си сексуално и емоционално. Сексуалността е неразривна част от психиката и емоционалността. Ето защо, ако все още не се познавате в тези дълбини, ще ви е трудно да подберете подходящ партньор за себе си. При не добро познаване на себе си хората са склонни да имат нереалистични очаквания за партньорите и връзките си, което пречи на щастието и откриването на точния човек. 2. Вярвате, че хората показват истинската си същност и говорят честно. Ако сте наивни и прекалено доверчиви, очакванията ви също често биват сривани със земята. Дори да сте били лъгани или разочаровани в миналото, не си взимате поука и продължавате да приемате казаното за чиста монета. Вероятно все още не сте си научили урока и не сте готови за връзка. 3. Избягвате интимността, прибързвайки със секса. Началото на една връзка винаги е от значение. Ако тя се крепи само на сексуалното привличане, в повечето случаи краят ѝ е предизвестен. След утихване на страстите партньорите откриват, че не ги свързват по-дълбоки емоционални връзки, което предполага и разделянето на пътищата им. Ако правите грешката да наблягате на секса в своите интимни отношения, то не се учудвайте, че все още не сте открили любовта и нямате дълготрайна пълноценна връзка. 4. Не сте се отделили от родителите си. Физическото отделяне от родителите и самостоятелното справяне с живота влияят пряко на способността на човек да изгради интимна връзка. Няма как да сте готови за това, ако живеете като детето на мама и татко. 5. Не се поставяте в нови ситуации. Популярно е схващането, че човек трябва да предизвиква себе си, да прави нови неща, да се среща с хора и да сменя обстановката, за да открие любовта в цялата тази динамика. Когато се поставяте пред нови предизвикателства, това изважда на показ качества, за които не сте подозирали и които привличат вниманието и одобрението на хората около вас. По този начин ще е по-лесно да откриете любовта. Сподели:", "date": "2018.07.29", "title": "Не сте готови за връзка, ако правите тези 5 неща"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D0%B7%D0%B0%D1%80%D1%8F%D0%B7%D0%B0%D0%BD-%D0%BE%D1%82-%D0%B6%D0%B5%D0%BD%D0%B0-%D1%81%D0%B8-news769220.html", "text": "Виктор Николаев вече повече от седмица бил изоставен от жена си. Съпругата на тв водещия – Людмила, както и общата им дъщеричка Дара напуснали семейния дом и заминали извън България. Двете отишли на почивка в един от най-скъпите курорти в Хърватия – Будва. Нощували в изключителен 5-звезден хотел, но без тв водещия. Дали причината той да не придружи семейството си на поредната им екскурзия са възникналите търкания с жена му, проблеми в работата или финансовите затруднения, които се заговори, че имал заради дълговете си, не е съвсем ясно. Колеги на журналиста от Нова телевизия издават, че наскоро той влязъл в пререкания с шефовете си, които категорично го отрязали за пореден платен отпуск. Те скъсали молбата му и не пожелали да дискутират въпроса, защото от началото на лятото Виктор вече два пъти отсъствал от работа, и то за дълги периоди. Първо липсвал в ефира на Нова, защото отишъл за две седмици на почивка в Барселона, а после получил сериозен здравословен проблем с бъбреците, заради който претърпя лека операция и бе под лекарско наблюдение в рамките на триседмичен болничен. Колежката му Аделина Радева наддала вой, че ѝ било писнало да бута сутрешния блок сама и напрежението ѝ идвало в повече. Истериите ѝ повлияли на ръководството на телевизията и представителите му вече не били така благоразположени към Виктор, а екранната му половинка набирала все повече точки пред тях. Въпреки че все още официално не ѝ се полагал отпуск, тъй като нямала необходимия и задължителен 8-месечен стаж на последното си работно място, тя все пак си издействала почивка. Заедно със съпруга си – режисьора Борис Радев, за поредна година избрали да отмарят в Гърция, където притежавали собствен имот. С тях бил и техният син Андрей, който се радвал най-много на ваканцията, защото напоследък майка му изобщо нямала време за него. Също като предшественичката си Ани Цолова, Аделина вече изпитвала угризения, че оставила семейството си на заден план, а времето и енергията не ѝ стигали, за да огрява навсякъде. Най-много се притеснявала това да не повлияе на отношенията ѝ с Борис, с когото се запознала именно в любовен триъгълник и успяла да го разведе с предишната му съпруга, от която той имал голям, вече 17-годишен син. Сподели:", "date": "2018.07.29", "title": "САМО В ПИК И \"РЕТРО\"! Виктор Николаев зарязан от жена си"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%84%D1%83%D1%82%D0%B1%D0%BE%D0%BB%D0%B5%D0%BD-%D1%83%D1%80%D0%B0%D0%B3%D0%B0%D0%BD---%D0%B3%D0%B5%D0%BE%D1%80%D0%B3%D0%B8-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D1%81-%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0%D1%89%D0%BE-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B8-%D0%BD%D0%B0-%D0%B3%D0%B5%D1%80-news769031.html", "text": "- Не съм мислил за тези обстоятелства. Дай Боже да стигнем най-напред законотворците от Народното събрание, така както спешно бързаха да прокарат закона наречен на Домусчиев, за да направят кралски подарък на едно частно дружество, така би трябвало да отговорят на \"червената\" общност и въобще на хората в България - кога най-сетне ще гласуват закона за спорта. За да може да се установи дългосрочната концепция и оттам-нататък да говорим за подобренията на \"Армията\" или за създаването на нов стадион в рамките на митичния \"армейски\" комплекс в Борисовата градина. Така, че аз сега не съм склонен да разсъждавам върху тези архитектурно-строителни перспективи. По скоро бих казал следното. Годините са доказали, че в европейските мачове и въобще във всички най-важни двубои \"червената\" общност се превръща в един тотален Сектор Г, който подкрепя отбора от всички части на стадиона. Само да си спомним каква огнена фиеста представляваше \"Армията\" в последните години - срещу Блекбърн, Байер Леверкузен, Атлетико Мадрид, Тулуза, Сервет и т.н. Да не връщам лентата към \"червените\" епопеи пред 70 000 зрители на Националния стадион - всичко отдавна е казано. Така, че \"армейските\" привърженици от вече 7 десетилетия дават криле на своя тим. И не случайно в Рига представителите на Адмира Вакер, които наблюдаваха реванша, заявиха хората съвсем откровено в прав текст, че предпочитат латвийците срещу българските \"армейци\" именно заради изключително мощната публика на ЦСКА, както те се изразиха. Естествено думите на Десподов илюстрират смущението, да не кажа страха на чужденците пред \"червения\" вулкан. Но това са известни неща и Кирил Десподов, и Божидар Чорбаджийски, и техните колеги имат шанса да се ползват с една изключителна подкрепа. Вярвам, че очертаващият се на хоризонта - да не изричаме все пак 100 процента от уважение към теорията, но задаващият се на 99%-та мач срещу Копенхаген предполагам ще запише още една историческа страница в митологията на \"червената\" публика. Дано и \"армейският\" отбор бъде на същата висота, за да превърне забележителното си завръщането в Европа, което вече е факт, в триумф. - Това са епизоди, които няма нужда да ги ровим, защото разбирате, че дълбаенето и търсенето под вола теле в подобна посока обслужва единствено враговете на ЦСКА. А ЦСКА толкова много преживя, толкова много изстрада като тим, като общност, като публика, като социално явление в последните години, че този случай е най-малкото, което може да се отрази на историческото завръщане на \"армейците\" и на вътрешната, и на международната сцена. Аз писах по този повод и говорих, вече мина време, забравих го и случая, за мен той е приключен. В крайна сметка Стоичков си остава номер 1 в спортната митология на ЦСКА. Гриша Ганчев е човекът, който възстанови, реанимира клуба от пропастта и му даде въздух, храна и вода за нов живот. Така, че нямам никакво намерение да се връщам в една изчерпана полемика. Визираният ляв бранител, без да принизявам постовете във футболната игра - всички са важни, е прашинка в историята на ЦСКА. В същото време е пределно ясно, че монополистът с държавна помощ от Делиормана я направи тази провокация на базата на финансовите си възможности и на други обстоятелства. Осъществи тази провокация, за да уязви ЦСКА и да покаже, че с финикийските си знаци може да прави каквото си иска. Така са решили, така са сторили. Щом Антон Недялков е преценил, че това е по-добре за неговия път в спорта - да бъде жив и здрав. Неговото присъствие или отсъствие няма да прибави нито един човек повече към тези 700 словом и цифром, които присъстваха на мача за Суперкупата между Лудогорец и Славия в Стара Загора. От които 700 души - 650 подкрепяха \"старата госпожа\" на българския футбол от Овча Купел, а 50 бяха туристите както ги наричат червените фенове - \"кренвиршите\" дошли с 2 служебни рейса от Делиормана. Точка по въпроса. - Традиционните разбира се. Независимо от всичките тези неща, които споделям и аз като г-н Нестор Ел Маестро съм достатъчно реалистичен в своите професионални преценки и отчитам все още съществуващото предимство на абонирания първенец от Разград. Който съвсем нормално влиза като фаворит и в това първенство. Една проста равносметка показва какви са финансовите параметри. Защото в крайна сметка ресурсите определят потенциала в спорта и в живота. Например в Лудогорец се купуват футболисти срещу огромни за българските стандарти трансферни суми. Такъв беше случаят с един колумбиец Ангуло, които мина-замина, говореше се за 1 милион и половина евро цена, подобни бяха параметрите около Натанаел и Сисиньо. Да не говорим за вътрешните български трансфери, макар и с чуждестранни футболисти като Анисе. А да прибавим и полските играчи - дубльорът на Левандовски в националния отбор на Полша Швиерчок. В полската преса излезе информация за него, че струва около 2 милиона евро. Нещо подобно или малко по-малка е сумата за полузащитника Горалски. Вратарите и т.н. В крайна сметка Лудогорец на базата на европейския си пробив и сериозните постъпления от УЕФА, и да не забравяме държавната помощ, за която стана дума и която породи повод за обществен скандал - през годините подплати пробива си и го осъществи благодарение на наливането на огромни финанси в сравнение с ЦСКА и с Левски. Докато на \"Армията\" и на \"Герена\" търсят свободни агенти или евтини футболисти, а това е една много стихийна лотария от типа \"тука има - тука нема\". Защото е ясно, че от свободни агенти изключително трудно може да се намери златната рибка, макар, че в случая с Каранга и в други моменти ЦСКА го показа. \"Сините\" също имат някои попадения в тази насока. Едно е да се взимат скъпи играчи, доказани, с цена на трансферния пазар, друго е да се привличат свободни футболисти. Така, че от тази изходна позиция е естествено Лудогорец да бъде с ясно предимство и пред 31-кратните шампиони от \"Българска армия\", и пред 26-кратните първенци от стадион \"Георги Аспарухов\". В същото време не бива да пропускаме и другите извън-футболни фактори. А именно съдийството и отношението на БФС. Вече достатъчно говорих за поредния рецидив в изпълнение на Никола Попов на срещата Лудогорец - Етър. Но това едва ли учудва някого. И да прибавям ли и следващия фактор освен парите, съдиите и БФС. Това е сателитната система. Публична тайна е, че срещу ЦСКА се играе на \"кило кръв и метър кожа\", не на 100, а на 150 процента, нерядко и срещу куфарче в съблекалнята. Докато абонираните шампиони много често се разхождат из България на приятелски визити и воаяжи. Като тези срещу децата на Миньор Перник през 2012 година, ако не ме лъже паметта и малко по-късно при по*но акта срещу съперници \"със свалени гащи\" в Дупница. Така, че тези обстоятелства - пари, БФС, комисии, чиновници във Футболния съюз, плюс сателитна система са изцяло в полза на Делиормана и те са факторите, които предизвикват хора като Ел Маестро, които са от 1 месец в България да правят изказвания с подтекст - съвсем справедлив и морален за утопията и за хандбала. Представете си как системата пази фаворита. Потенциалната загуба на 2 точки при отсъдена дузпа за Етър. Отива да играе Лудогорец като гост на Берое срещу сериозния тим на домакините ( ). Теоретично, макар че в последните години старозагорци малко поразвалиха впечатленията за един достоен тим, когато става дума за мачовете срещу \"зелените\" от Разград, но да вярваме в доброто. Не е невъзможно Берое да завърши минимум равен с Лудогорец. Какво става - ЦСКА побеждава Витоша, Левски печели срещу Черно море и двата гранда исторически от \"Армията\" и от \"Герена\" дърпат за 10 дни или за една седмица - минават 4 точки пред феодала. Разбира се, нивата е дълга, има много време до края на първенството, но ето - виждаме как системата и статуквото непрекъснато възпроизвеждат служебното, задкулисното, бюрократичното предимство на тима от Разград, което дава основание за думите на много хора, включително и на новодошлия в България Нестор Ел Маестро. Сподели:", "date": "2018.07.29", "title": "САМО В ПИК! Футболен ураган - Георги Атанасов с взривяващ коментар! Защо на \"Армията\" и на \"Герена\" страдат за златото? Какво представляват Камата и Ганчев за ЦСКА?"}
{"url": "http://pik.bg/%D1%82%D0%BE%D0%BF-5-%D0%BD%D0%B0-%D0%BD%D0%B0%D0%B9-%D0%BF%D1%80%D0%BE%D0%B4%D0%B0%D0%B2%D0%B0%D0%BD%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%BD%D0%B0-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BC%D0%B8%D0%BB%D0%B5%D0%BD%D0%B8%D1%83%D0%BC-23-29-%D1%8E%D0%BB%D0%B8-news769263.html", "text": "Премиерната мемоарна книга \"Романът на Яворов\" в две части е най-продаваната за седмицата изобщо, а и за първия уикенд на Алеята на книгата във Варна. Следвана е от \"Лятото на ангелите\" на нашумялата американска писателка Дот Хъчисън и новата \"Джобна енциклопедия на рибите\". Сборникът със страховити психологически разкази \"Дяволиада\" и единствена засега биография на настоящата първа дама на Франция също са сред най-купуваните от читателите. 1. , Михаил Кремен - Най-популярната книга за Яворов и до днес, двутомникът на неговия съвременник и духовен брат Михаил Кремен, е пробудена за среща с новото поколение читатели. Документално-мемоарното четиво, написано на един дъх, с респект, нежност и съкровение, разкрива любовната драма на поета и Лора Каравелова  и изиграва голяма роля за превръщането й в културен феномен. 2. , Дот Хъчисън - Мрачна и завладяваща история за насилие и изкупление през очите на жертвите. Първокласен криминален трилър за любителите на серийни убийства. Изключителната последната част от Колекционерската трилогия е изключително четиво и утвърждава авторката като доказан майстор в жанра. 3. , Петър Делчев - Справочник за рибовол с познавателна и изцяло практическа насоченост. Книжката представя с факти и илюстрации онези над 100 вида риби, които се срещат у нас и представляват интерес за въдичарите. Посочва кога, къде и как да се лови всяка риба и разказва най-любопитното за нея. 4. , Светослав Минков, Георги Райчев, Владимир Полянов, Чавдар Мутафов - Сборникът включва 28 от най-добрите образци на българския диаболизъм. Техните сюжети потапят читателя в неподозиран свят между страшното и примамливото, между съня и действителността, между иронията и ирационалното. 5. , Маел Брюн - Скандална личност или предана съпруга и безценен съратник на Еманюел Макрон, Брижит е самоуверена и освободена от презразсъдъци жена, която сякаш е изживяла няколко живота. Това е невероятната история на учителката, която се омъжва за своя ученик, по-млад с 24 години, и е до него по време на цялото му израстване до поста президент. Сподели:", "date": "2018.07.29", "title": "Топ 5 на най-продаваните книги на издателство \"Милениум\" (23-29 юли)"}
