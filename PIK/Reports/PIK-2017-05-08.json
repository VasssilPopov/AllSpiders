{"url": "http://pik.bg/%D0%BB%D0%BE%D0%B2-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D1%80%D0%B8%D0%BC%D0%B0-%D1%81%D0%B0-%D0%BD%D0%B0%D1%82%D1%80%D1%8A%D1%88%D0%BA%D0%B0%D0%BD%D0%B8-%D0%B4%D0%BE-%D0%BC%D0%B0%D0%B3%D0%B0%D0%B7%D0%B8%D0%BD-%D0%B4%D0%B6%D1%8A%D0%BC%D0%B1%D0%BE-%D0%B2-%D0%B3%D1%80%D0%B0%D0%B4%D0%B0-news656004.html", "text": "Ловът на наркотрафиканти в Пловдив продължава. Трима души са задържани на шосето, близо до магазин \"Джъмбо\", съобщиха очевидци. Полицаите са спрели автомобил, който е напускал пределите на града. Според запознати арестите са продължение на акцията, проведена снощи в Кършияка, предава Трафик нюз. Известен хасковски трафикант е един от арестуваните при акцията на Криминална полиция. При мащабна операция в Пловдив са задържани шестима наркотрафиканти, а при обиските у тях са открити повече от 2 кг хероин. Повечето от тях са добре известни на полицията, а хасковският трафикант има в досието си арест с 40 кг хероин на Капитан Андреево.  Всички  арестувани са  гастрольори от други градове. Двама от тях са от Перник, а други двама от Плевен. В Пловдив те пристигнали, за да сключат сделка за наркотика.  Сред арестуваните е и известният накродилър Люси от Радомир. Трима от задържаните са били спипани на паркинг близо до магазин \"Билла\" на ул. \"Васил Левски\". Други трима са били изведени с белезници от известен клуб в квартала и от паркинга му, близо до новотела.", "date": "2017.05.08", "title": "Лов на наркотрафиканти в Пловдив! Трима са натръшкани до магазин Джъмбо в града"}
{"url": "http://pik.bg/%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-news656002.html", "text": "Италианската и либийската брегова охрана съобщиха, че около 7500 човека са спасени край бреговете на Либия от четвъртък досега. Две групи от оцелели са им казали, че стотици хора са се удавили, след като гумените им лодки започнали да изпускат въздух, преди да пристигнат спасителите, предава БТА. Отделно либийската брегова охрана е спасила през уикенда седем човека, които казали, че са пътували с препълнена лодка, в която имало 170 мигранти. По думите им лодката потънала заради претоварване. Над 200 мигранти се предполага, че са загинали в Средиземно море през уикенда, а няколко мъртви тела, включително на малко дете, са били изхвърлени на либийския бряг, предаде Ройтерс, като се позова на разказите на оцелели. Оцелели, докарани вчера в Сицилия, са казали на италианската брегова охрана, че над 60 човека вероятно са загинали, а три мъртви тела са били открити в събота. По думите им лодката отплавала от Либия с около 120 души. Според Върховния комисариат на ООН за бежанците, който се позовава на разговори с някои от оцелелите, броят на загиналите е над 80. Говорител на Червения полумесец в Зауия каза, че седем мъртви тела са били изхвърлени от морето на брега западно от либийския град. По данни на Върховния комисариат на ООН за бежанците над 1150 души са изчезнали или загинали от началото на годината в Средиземно море при опит да стигнат от Северна Африка до Италия. В тази бройка не са включени последните корабокрушения.", "date": "2017.05.08", "title": "Стотици мигранти вероятно са загинали в Средиземно море през уикенда"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B2-%D0%BF%D0%B0%D1%80%D0%B8%D0%B6-%D1%81%D1%80%D0%B5%D1%89%D1%83-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news656025.html", "text": "Няколко хиляди души взеха участие в организиран от синдикатите протест в центъра на Париж срещу социалните програми на новоизбрания френски президент Еманюел Макрон, предадоха Франс прес и Асошиейтед прес. В проявата на Площада на Републиката участваха представители на основните френски синдикати и местни жители. Според протестиращите бившият министър на икономиката в социалистическото правителство и сегашен държавен глава Еманюел Макрон застрашава правата на работещите с икономическите си реформи, отбелязва АП, цитирана от БТА. В парижкото метро върху реклама бяха надраскани думите: \"Макрон: още не започнал и вече мразен.\" Демонстрантите \"антикапиталисти\" показват с тази проява решимостта си да се борят срещу всякакви \"социални отстъпления\", отбелязва Франс прес. Демонстрацията на Площада на Републиката започна мирно, но скоро се стигна до конфронтация, предаде ТАСС, цитирайки френската телевизия Бе Ем Еф. Някои радикално настроени млади хора се държаха агресивно и се опитваха да предизвикат безредици. За да ги усмири, полиция използва сълзотворен газ.", "date": "2017.05.08", "title": "Хиляди протестираха в Париж срещу избора на Макрон"}
{"url": "http://pik.bg/%D1%8E%D0%BD%D0%BA%D0%B5%D1%80-%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BC%D1%8A%D1%80%D1%82%D0%BD%D0%BE%D1%82%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%B9-%D0%B7%D0%B0%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B0%D1%82%D0%B0-%D0%BA%D1%8A%D0%BC-%D0%B5%D1%81-news655999.html", "text": "Миналия петък прессекретарят на германското правителство Щефен Зайберт заяви, че ФРГ ще използва всички законни средства, за да не позволи провеждането на референдум по въпроса на своя територия. Миналия петък прессекретарят на германското правителство Щефен Зайберт заяви, че ФРГ ще използва всички законни средства, за да не позволи провеждането на референдум по въпроса на своя територия.", "date": "2017.05.08", "title": "Юнкер: Връщането на смъртното наказание в Турция й затваря вратата към ЕС"}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%BC%D0%B0%D0%B3%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%BF%D1%80%D0%B8%D0%B7%D0%BD%D0%B0-%D0%B7%D0%B0%D1%89%D0%BE-%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%B3%D0%BE-%D0%BC%D1%83-%D1%81%D0%B5-%D0%B5-%D0%BE%D0%B1%D0%B0%D0%B6%D0%B4%D0%B0%D0%BB%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-news656024.html", "text": "Магърдич Халваджиян направи едно изненадващо признание в ефира на \"Като две капки вода\" по Нова телевизия. Той получил едно единствено обаждане от примата на родната естрада Лили Иванова. \"Тя ми се обади един път. Това беше по времето на X Factor. И ми каза: \"Има едно момиче, което за всички концерти не изпя нито една фалшива нота\". Ставаше дума за Михаела Маринова\", разказа Магърдич. Михаела направи великолепна имитация на звездата Нели Рангелова.", "date": "2017.05.08", "title": "ИЗНЕНАДА! Маги Халваджиян призна защо и заради кого му се е обаждала Лили Иванова "}
{"url": "http://pik.bg/%D0%B7%D0%B0%D1%89%D0%BE-%D0%B6%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B7%D1%80%D0%B5%D0%BB%D0%B8-%D0%BC%D1%8A%D0%B6%D0%B5-news655942.html", "text": "Заговорихме се тук и установихме, че повечето от нас предпочитат мъже над 40. Разбира се, остарели като катедрали, а не като цървули. А най-прекрасни са именно зрелите мъже - със стил и вдъхващи спокойствие. Никак не е случайно, че много от нас се заглеждат по прошарени господа със стил и самочувствие, защото излъчването им определено е по-специално. Причините да харесваме точно такива мъже никак не са малко. Това съвсем не значи, че са груби или нетактични. Просто излъчват онова спокойствие и категоричност, които могат да бъдат адски привлекателни. Наясно са с вкуса си и това е причината и много от тях да изглеждат добре: експериментирали са с цветове, модели и марки, така че знаят кое им отива и се връзва с личния им стил. Те не играят игрички, не са наивни, досетливи са, ще са директни и няма да комуникират с недомлъвки. И ще знаете, че ако се занимават с вас, искат да се занимават с вас и случаят не е да не са наясно със себе си. Ако сте във връзка с такъв, той ще знае какъв цвят чаршафи иска, какъв филм му се гледа, какво ще поръча в ресторанта и каква вратовръзка да сложи за вечерта. Няма да усетите дори и полъх на колебание, нерешителност или неспособност за взимане на решение. Обикновено имат изграден вкус и ще изберат хубаво и подходящо място за романтична среща или дори нормална вечеря; не е задължително това да е скъп и лъскав ресторант, но със сигурност ще измислят как да ви впечатлят и то с лекота. Да, в началото може да има лек шок, ако има възрастова разлика между вас и вашия избраник, но след това е много вероятно да го одобрят - ще решат, че ще ви повлияе добре, ще успокоите малко ритъма си на живот, няма да сте толкова \"луда глава\"... За което, разбира се, са прави, а и няма да ви занимават със забележки и критики спрямо него. Те са с обноски, често са направо изискани. Не се притесняват да заговорят дами, които са привлекли вниманието им, не са стеснителни, така че и вие няма да имате съмнение, когато един такъв мъж се заинтересува от вас - той ще го покаже елегантно, но достатъчно ясно, за да сте сигурна, че случаят е точно такъв.", "date": "2017.05.08", "title": "Защо жените предпочитат зрели мъже"}
{"url": "http://pik.bg/%D0%B4%D0%B5%D0%BD-%D0%BF%D1%80%D0%B5%D0%B4%D0%B8-%D0%BF%D0%B0%D1%80%D0%B0%D0%B4%D0%B0-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D1%81%D0%BD%D1%8F%D0%B3-%D0%B7%D0%B0%D1%82%D1%80%D1%83%D0%BF%D0%B0-%D0%BC%D0%BE%D1%81%D0%BA%D0%B2%D0%B0-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news656008.html", "text": "Температурата в Москва днес е 4-6 градуса, а през нощта се очаква понижение и поледици. Сняг затрупа Москва ден преди големия парад в Деня на победата. Ползвателите на социалните мрежи бурно обсъждат побъркалото се време. Десетки постове с шеги за обърканата пролет се публикуват в интернет.", "date": "2017.05.08", "title": "Ден преди парада на победата: Сняг затрупа Москва (СНИМКИ/ВИДЕО)"}
{"url": "http://pik.bg/%D1%81%D0%B0%D0%BD%D0%B4%D0%BE%D0%BA%D0%B0%D0%BD-%D0%BE%D1%82%D0%BA%D1%80%D0%B8%D0%B2%D0%B0-%D0%BC%D0%BE%D0%B4%D0%BD%D0%B0%D1%82%D0%B0-%D1%84%D0%B8%D0%B5%D1%81%D1%82%D0%B0-%D0%B2-%D0%B0%D0%BB%D0%B1%D0%B5%D0%BD%D0%B0-news656029.html", "text": "17-тата Модна Фиеста Албена, започва от 8 ми до 11 юни, в Албена. Български дизайнери ще покажат над 40 актуални и предстоящи колекции. Събитието няма да се размине и без присъствието на светски личности и топ модели. „Ще открием тържествено на брега на морето, пред хотел „Калиакра”, където заедно ще се забавляваме с дизайнери, туристи и музикални изпълнители. Ще посрещнем със Сандокан, който е познат от едноименния филм като Тигърът на седемте морета, в ролята на който ще влезе Диян Христов, обявен след допитване за Най-красивия мъж на десетилетието, и така символично ще отбележим началото на лятото. Той ще излезе от морето, придружен от куп амазонки, а неговата любима перла Мариана ще го съпроводи до импровизирания трон, който е във формата на скала, вградена на плажа на Албена”, разкрива подробности около старта на фиестата продуцентката Мариана Аршева. В продължение на няколко вечери във вариете театър “Албена” ще се покажат елегантни облекла, заедно с изпълненията и шоуто на Айвън и балет „Максимус”, Кристина Димитрова, Джина Стоева, Ивена и др. А сутрин са ревютата на плажни и спортни костюми, аксесоари на атрактивните басейни „Малибу” и петзвездния хотел ”Фламинго Гранд”. Традиционно, вече 17 години, водещ на фиестата е любимецът на всички Искрен Пецов. Първият ден своите колекции ще покажат ”Ивенти”, „Квят”, „Калина стил” и др. С дефилета ще се разпишат и модните къщи „Анджи фешън”, „ Теодар”, „Лейди София”,” Мира”, „Мери стил”, „Марини фешън”, „Маркос”, „Сенсейшън”, „Прего”, „Мери блу” и др. Финалът ще бъде поставен с колекцията на модна къща „Хадаса”, която показва Пламен Йорданов за Сватбен център „София”. За всички почитатели на известния сватбен център, дефилетата ще бъдат под името MY WEDDING. За най-щастливия ден в живота, за моментите, когато не ходиш, а направо летиш, е колекцията на Сватбен център „София”. На модната фиеста традиционно ще видим най-красивите мъже и жени на Бълтария – д-р Евгени Евтимов, Али Алиев – 7ми в света, двамата Мистър Пловдив Константин Айвазов и Стоян Димов. Елегантните облекла ще бъдат показани от Мис България Юлия Юриевич, топмоделката Елизабет Методиева, Най-секси варненски модел Клавдия Караджова и др.", "date": "2017.05.08", "title": "Сандокан открива Модната фиеста в Албена"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%B8%D0%B7%D0%BF%D1%8F-%D1%82%D1%80%D0%B0%D0%B2%D0%B8%D0%B0%D1%82%D0%B0-%D0%BD%D0%B0-%D0%B2%D0%B5%D1%80%D0%B4%D0%B8--%D0%BF%D1%80%D0%B8%D0%BB%D0%B8%D1%87%D0%BD%D0%BE-news656030.html", "text": "Чалга дивата Деси Слава изкара една изненадващо прилична \"Травиата\" от Верди в шоуто \"Като две капки вода\". Тя влезе в образа на титаничната Райна Кабаиванска. Деси изненада цялата зала с доста приличното си изпълнение. И спечели  комплиментите на самия Фънки.", "date": "2017.05.08", "title": "НЕВЕРОЯТНО! Деси Слава изпя \"Травиата\" на Верди  ... прилично "}
{"url": "http://pik.bg/%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D1%82%D1%8E%D1%82%D1%8E%D0%BD-%D1%87%D0%B0%D0%BA%D0%B0%D1%82-%D0%B2%D0%B5%D1%87%D0%B5-9-%D0%BC%D0%B5%D1%81%D0%B5%D1%86%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8-%D0%BE%D1%82-%D0%B3%D1%80%D1%8A%D1%86%D0%BA%D0%B8-%D0%B8%D0%B7%D0%BA%D1%83%D0%BF%D0%B2%D0%B0%D1%87-news655983.html", "text": "ца поне част от парите не бъдат изплатени, ще търсят правата си в съда. Тютюнопроизводители от Североизтока продължават да чакат парите си от гръцка фирма, изкупвач. Вече 9 месеца дружеството дължи близо милион лева на земеделците за миналогодишната реколта. „Обещанието беше март месец, после каза до 31 май. Сега се очаква да има някакво раздвижване, казаха че ще получат 1 милион, от които вече не мога да кажа точно къде ще разплащат, но ще има някакво движение. Но аз вече не вярвам докато не видя с очите си”, каза Вилдан Шабанова - зам.- председател на НАТ 2010, цитирана от ТВ Шумен. Гръцкият изкупвач не за първи път е неизряден към тютюнопроизводителите. „Тя миналата година също така 9 месеца закъсня с някои от последните плащания. Въпреки това ние проведохме семинари, докарахме 7 фирми и трябваше хората да решат дали да дадат тютюна, както и аз например, но просто тази фирма дава повече пари, с 20 – 30 стотинки и хората пак предадоха тютюна там”, обясни Шабанова. Земеделците се заканват, че ако до средата на месе", "date": "2017.05.08", "title": "Производители на тютюн чакат вече 9 месеца парите си от гръцки изкупвач "}
{"url": "http://pik.bg/%D1%80%D0%B5%D0%BA%D0%BE%D1%80%D0%B4-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B8%D1%81%D0%BA%D0%B0-3000-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B3%D1%8E%D0%BB%D0%B5%D0%BD-news655987.html", "text": "Турската прокуратура иска живеещият в доброволно изгнание в САЩ опозиционен проповедник Фетхулах Гюлен да получи повече от 3,6 хиляди доживотни присъди по съвкупността от обвиненията срещу него, съобщи вестник \"Хюриет\", цитиран от БГНЕС. Турските власти обвиняват Гюлен в съучастие в опита за държавен преврат на 15 юли 2016 година. В Турция срещу него са заведени над 20 наказателни дела. Освен доживотна присъда, държавното обвинение иска Гюлен да бъде осъден на над 2,9 хиляди години лишаване от свобода и глоба, равна на 2,2 милиона дни зад решетките. Гюлен заяви, че няма нищо общо в опита за преврат и осъди метежа, но властите в Анкара поскаха от САЩ да го екстрадират. След метежа в Турция бяха арестувани около 32 000 души, а 100 000 държавни служители бляха уволнени или отстранено от работа.", "date": "2017.05.08", "title": "РЕКОРД! Прокуратурата в Турция поиска 3000 години затвор за Гюлен "}
{"url": "http://pik.bg/%D1%80%D0%B0%D0%B7%D0%BF%D1%80%D0%B0%D0%B2%D0%B0-%D0%B3%D1%8A%D1%80%D1%86%D0%B8%D1%82%D0%B5-%D0%BF%D1%80%D0%B5%D0%B1%D0%B8%D1%85%D0%B0-%D0%B4%D0%B2%D0%B0%D0%BC%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D1%82%D1%80%D0%B0%D0%B2%D0%B5%D1%81%D1%82%D0%B8%D1%82%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BB%D0%B5%D1%80%D0%BE%D1%81-news655989.html", "text": "Активисти съобщават, че двама транссексуални бежанци, които живеят в лагер на остров Лерос, били нападнати от местни жители в петък. От организацията съобщиха, че група от около 20 души е нападнала двамата и ги е пребила, съобщи \"Български новини\". Активистите призоваха властите да действат, за да спрат нападенията. Властите издирват извършителите, които са били описани като мъже с качулки на мотоциклети. Една от двете жертви в петък трябваше да получи болнично лечение.", "date": "2017.05.08", "title": "РАЗПРАВА! Гърците пребиха двама бежанци-травестити на остров Лерос "}
{"url": "http://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%82%D0%BE%D0%BA%D0%BE%D0%B2%D0%B8-%D0%B1%D0%BE%D1%80%D1%81%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news656023.html", "text": "South China Morning Post, цитиран от Фокус. Европейските стокови борси затвориха при показатели, близки до най-високото им ниво от август 2015 г., като сесиите им приключиха с минимални промени след победата на центриста Еманюел Макрон на президентските избори във Франция, което показва, че инвеститорите до голяма степен са оценили резултата, който проучванията упорито предвиждаха, пише Индексът Stoxx Europe 600 се смъкна с 0,1% при затварянето на борсата, докато Euro Stoxx 50 загуби по-малко от 0,5%. Френският CAC 40 падна с 0,9%. Най-голям ръст се усеща в акциите на индустрията, при недвижимите имоти и туроператорите. Европейските индексите се покачиха още след първия тур на президентските избори във Франция на 24 април, като Stoxx 600 бележи ръст от девет пункта тази година. Еманюел Макрон получи 66% от гласовете на френските избиратели срещу 34% на неговия крайнодесен опонент Марин Льо Пен, която обещаваше да извади Франция от Европейския съюз. Според някои анализатори победата на Макрон е оценена твърде скъпо на стоковия пазар, предвид факта, че всички социологически проучвания предричаха, че центристът ще спечели с голяма разлика втория тур на изборите.", "date": "2017.05.08", "title": "Европейските стокови борси показаха стабилност след победата на  Макрон"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0-%D1%81%D0%BB%D1%83%D0%B3%D0%B8%D0%BD%D0%B8%D1%82%D0%B5-%D1%81%D0%B8-%D0%B4%D0%B0-%D0%BF%D1%81%D1%83%D0%B2%D0%B0%D1%82---%D0%B3%D0%BE%D0%BD%D0%B5%D0%BB%D0%B0-%D1%87%D0%B8%D1%81%D1%82%D0%B0%D1%87%D0%BA%D0%B8%D1%82%D0%B5-%D1%81%D0%B8-%D0%B0-news655661.html", "text": "Лили Иванова редовно издевателствала върху прислужниците си, разкриват нейни приближени. Примата въвела стриктен правилник, който чистачките й трябвало да спазват, а ако не го правели, ги унижавала жестоко и режела пари от заплатите им. На първо място в списъка била поставена забрана да пушат в работно време. Паленето на цигара било немислимо дори на балкона, защото Лили имала обоняние като на кучетата и надушвала миризмата на фасове отдалеч. Заедно с пушенето и пиенето на алкохол не се допускало в дома й на столичната ул. „Оборище“. В тузарското жилище чистачките трябвало да пристигат винаги в безупречен вид, като Иванова ги карала да си връзват косите, понеже се погнусявала от чужди косми. Задължавала ги да идват винаги парфюмирани, но не и гримирани. Когато си почивала вкъщи, следяла дали не говорят по мобилните си телефони, което според нейните правила се наказвало с изгонване. По-силно се разгневявала само когато ги чувала да псуват. Най-много обаче Лили държала на конфиденциалността. Макар домашните й помощнички да били професионалистки, чиито животи минали в обслужване на ВИП гости по софийските хотели, примата ги накарала да подпишат договор, според който не им се позволявало да изнасят информация кой, защо и кога пристига в луксозното й жилище и какво заварват сутрин там. Чистачките не смеели да обелят дума, понеже не искали съдебни проблеми, а финансовото им положение било трагично. За зверския труд Лили ги възнаграждавала с унизителните 500 лева на месец, които не им стигали да свързват двата края. По-добре платен бил шофьорът й, който също трябвало да спазва немалко железни правила. Пушенето, псуването и говоренето по телефона и за него били табу, но освен това звездата го задължавала да носи дамската й чанта, да й кавалерства и обезателно да й говори на „вие“. В никакъв случай не можел пръв да я заговаря, а когато шофирал, трябвало да спазва всички пътни ограничения. Щом Лили разговаряла с някого по телефона, ако се намирали в движение, гардът трябвало да спре и да напусне автомобила, за да я остави да се наприказва на спокойствие. Външният му вид също бил съобразен с нейните желания, които включвали да бъде винаги прилично подстриган и обръснат. На него се падала и честта да изхвърля боклука на примата, като това се случвало в контейнерите на няколко преки от нейното жилище, защото Иванова се притеснявала налудничави фенове да не изровят тайните й от кофата за смет.", "date": "2017.05.08", "title": "САМО В ПИК И \"РЕТРО\"! Лили Иванова забрани на слугините си да псуват - гонела чистачките си, ако не били парфюмирани"}
{"url": "http://pik.bg/%D0%BA%D0%B7%D0%BF-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D0%BA%D0%B2%D0%BE-%D0%B2%D0%BA%D0%BB%D1%8E%D1%87%D0%B2%D0%B0%D1%82-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2-%D0%BF%D0%B0%D0%BA%D0%B5%D1%82%D0%B8%D1%82%D0%B5-%D0%B7%D0%B0-%D0%BB%D1%8F%D1%82%D0%BD%D0%B0%D1%82%D0%B0-%D0%BF%D0%BE%D1%87%D0%B8%D0%B2%D0%BA%D0%B0-news655986.html", "text": "Ако продаденият от хотелиера или туроператора пакет за лятната почивка включва чадъри и шезлонги на плажа, това е задължение, което трябва да бъде изпълнено. В противен случай Вие имате право да предявите претенция, както за всяка друга включена в предварително избрания пакет услуга, която хотелиерът не е в състояние да Ви предостави. Това заяви председателят на Комисията за защита на потребителите (КЗП) Димитър Маргаритов пред Би Ти Ви, съобщават от пресцентъра на КЗП. Маргаритов уточни, че предоставянето на подобни допълнителни услуги като чадъри и шезлонги не е в пряка връзка с наименованието на пакета. Наредбата, с която официално се въвежда понятието \"All Inclusive\", изброява изчерпателно услугите, които задължително трябва да бъдат предоставени под тази формулировка и сред тях чадъри и шезлонги не фигурират. \"Хората се облъчвани с най-различни оферти от типа Ultra All Inclusive и т. н., но подобни легални дефиниции няма и е въпрос на интерпретация на тези, които ги предлагат. Например, най-вероятно ще Ви бъде обещано, че с пакета Ultra All Inclusive ще получите чадър и шезлонг на плажа. Ако след като по категоричен начин е било поето подобно задължение от самия хотелиер или туроператор, когато Ви е продал този пакет и в него е записано, че освен закуска, обяд, вечеря, басейн и т. н. ще имате възможност да ползвате в рамките на тази цена и чадър и шезлонг на плажа пред хотела и това не Ви бъде предоставено, Вие имате право да предявите претенция\", обясни Маргаритов. Председателят обърна внимание на това, че по-често разочарованието е резултат от разминаването между очакванията на потребителя и реално полученото. \"Очакванията не само на българския потребител, но ние най-вече говорим за нашите сънародници, са че срещу сравнително малка сума би трябвало да получат всичко, за което биха могли да се сетят. Повечето хора нямат възможност да си купят нещо скъпо, затова е добре да обръщаме внимание какво точно ни се предлага с офертите и очакванията ни да не надхвърлят това, което е в рамките на разумното за предложените услуги с оглед на цената, която се изисква да заплатим за тях\", препоръча Маргаритов. И подчерта, че \"потребителите имат привилегията да разполагат с повече права, отколкото ответната страна и трябва да ги знаят и да ги отстояват\". Той припомни, че за всеки проблем като разминаване между обещаното и реално предоставеното, несъответствие на категоризацията или липса на определен тип услуги потребителите могат да потърсят съдействие от самия хотелиер или от туроператора, когато резервацията е чрез посредник. Ако не получат необходимото внимание и грижа, биха могли да сезират Комисията. Димитър Маргаритов потвърди, че проверките във връзка с предстоящия летен сезон вече са започнали. Проверяват се първо обектите, в които миналото лято са установени нарушения. Контролът ще продължи през целия летен сезон, като ще обхване и предлагането на алкохол в All Inclusive пакетите.", "date": "2017.05.08", "title": "КЗП: Внимавайте какво включват \"Ол Инклузив\" пакетите за лятната почивка"}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%B2-%D0%B1%D0%B5%D0%BB%D0%BE%D0%B3%D1%80%D0%B0%D0%B4%D1%87%D0%B8%D0%BA-30-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%BF%D0%B0%D1%81%D1%82%D1%80%D0%BE%D0%BA-%D0%BD%D0%B8%D0%BA%D0%BE%D0%BB%D0%B0%D0%B9-%D1%80%D0%B8%D1%82%D0%B0%D0%BB-%D0%B8-%D1%83%D0%B4%D1%80%D1%8F%D0%BB-%D1%81-%D0%BC%D0%B5%D1%82%D0%B0%D0%BB%D0%BD%D0%B0-%D1%82%D1%80%D1%8A%D0%B1%D0%B0-3-news655979.html", "text": "30-годишният Николай Шанков, който излязъл преди месец от затвора, е убил по особено жесток начин 3-годишното момиченце на жената, с която живеел на съпружески начала. Трагедията се е разиграла в неделя в дома на малката Ася във видинското село Слана бара. Местните разказват, че малкото момиченце имало здравословни проблеми. То не можело да ходи и да говори, съобщи \"Булнюз\". Николай удрял и ритал безпомощното дете, а накрая блъскал малкото му телце с метална тръба. Николай живеел на съпружески начала с майката на Ася -26 годишната Димитрина. Младата жена има три деца – 8 годишната Стефани, Ангел на 5 години и най-малка била Ася. Престъпникът се нанасъл в дома им, след като бил пуснат от затвора. Двамата роми работели като кравари при местния фермер Валентин Иванчов. Мъжът ги бил подслонил в стая в пристройка в стопанския двор. В неделния ден около обяд Николай се разтичал и извикал хора от фермата да извикат бърза помощ ,че на детето му е лошо. Казал че паднало от леглото. Жената на собственика на фермата позвънила на бърза помощ и линейката пристигнала след около 10-тина минути. От стаята на ръце Николай изнесъл момиченцето и го дал в ръцете на лекарите, разказаха очевидци. Докато лекарите се опитвали вътре в линейката да спасят детето, пастрокът изчезнал. Хората повикали и полиция. Униформените спипали Николай, докато се опитвал да напусне селото – преоблечен и с чанта в ръка. Когато бил арестуван той направил пълни самопризнания. Аутопсията доказва, че Ася е пребита жестоко. Смъртта й е настъпила в резултат на множество кръвоизливи в мозъка, корема и гръдния кош. Не е ясно какво е предизвикало гнева на пастрока, за да пребие до смърт годишното момиченце. Николай ще остане в ареста за 72 часа с прокурорско разпореждане, а след това държавното обвинение ще поиска постоянна мярка „задържане под стража”.", "date": "2017.05.08", "title": "КЪРВАВАТА ДРАМА В БЕЛОГРАДЧИК! 30-годишният пастрок Николай ритал и удрял с метална тръба 3-годишната Ася! Момиченцето било болно, не можело да ходи и да говори "}
{"url": "http://pik.bg/%D0%BA%D0%B0%D0%B4%D1%80%D0%B8-%D0%BE%D1%82-%D0%B0%D0%B4%D0%B0-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D1%81%D0%B8%D0%BD%D1%8A%D1%82-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F-%D0%BC%D1%8A%D0%B6-%D0%B5-%D0%BF%D0%BE%D0%BB%D0%B8%D1%86%D0%B0%D0%B9-%D0%B2-%D0%BC%D0%B2%D1%80-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B1%D0%B8%D0%BB-%D0%BD%D0%B0-news655995.html", "text": "Синът на загиналия в тежката катастрофа в Кресненското дефиле 76-годишен мъж е полицаят в ПУ на МВР в Сандански Атанас Коцев, предава struma.com. Оказа се ,че загиналата с пенсионера жена не е съпругата му, вероятно е роднина, но все още от полицията уточняват подробностите. Новината заварила Атанас на работното му място в полицията, той веднага пристигнал на място. Трагедията е голяма, освен двамата загинали има и ранена жена, която е настанена в болница Благоевград, без опасност за живота. Жената е от София и се връщала със семейството си, били на гости за празниците. Това е поредната къравава катастрофа в дефилето. Всяка година в дефилето загиват много хора, което го превръща в един от пътищата на смъртта в страната. Снимки: Струма.бг", "date": "2017.05.08", "title": "КАДРИ ОТ АДА В КРЕСНЕНСКОТО ДЕФИЛЕ! Синът на загиналия мъж е полицай в МВР-Сандански, бил на работа, когато научил трагичната вест (СНИМКИ)"}
{"url": "http://pik.bg/%D0%BA%D1%8A%D1%81%D0%BC%D0%B5%D1%82-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%81%D1%82-%D0%BF%D1%80%D0%B5%D1%81%D0%B5%D1%87%D0%B5-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0-%D0%B2%D1%8A%D1%80%D0%BD%D0%B0-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-2-%D0%B1%D0%BE%D0%BD%D0%B0-news655980.html", "text": "Служител на Зоналното жандармерийско управление във Варна пресякъл опит за телефонна измама, съобщиха от ОДМВР - Шумен. Към 15.00 часа на 5 май Пламен Петров, който бил в почивка след нощно дежурство, вървял по ул. \"Дунав\" в Нови пазар. Пред него от тераса на жилищен блок била хвърлена торбичка. Полицаят спрял и видял, че към нея се приближава непознат. Служителят на реда заподозрял, че мъжът, който взел торбичката, може да е съпричастен към телефонна измама. Спрял го на място и подал сигнал в полицейското управление в Нови пазар. На място пристигнали криминалисти. Изяснена била самоличността на мъжа - Ш.А. (48г.) от село Сини вир, община Каолиново. Успоредно с това на телефон 112 бил получен сигнал от възрастна жена, която съобщила, че е притеснена, че оказва съдействие на полицията, но вместо униформени полицаи, пред дома ѝ има цивилни. Изяснено било, че неизвестни въвели в заблуда 83-годишната жена. Тя разказала, че от сутринта мъж, представящ ѝ се по телефона за полицай, я молил да съдейства на полицията да бъдат заловени телефонни измамници. След многократни обаждания тя се съгласила. За целта трябвало да хвърли всичките си пари през терасата в торбичка, а полицаите щели да заловят измамниците на място. Жената сложила в найлонова торба 40 банкноти по 50 лева, хвърлила ги през терасата и зачакала полицаите. Подала сигнал на телефон 112, когато видяла пред блока до торбата цивилни мъже, а не униформени. Полицейските служители установили, че в торбата има 2000 лева. Парите са върнати срещу разписка на 83-годишната жена. Ш.А. (48г.) бил разпитан в полицейското управление, обяснил, че бил нает. Работата по образувания заявителски материал в полицейското управление в Нови пазар продължава.", "date": "2017.05.08", "title": "КЪСМЕТ! Жандармерист пресече телефонна измама, върна на пенсионерка 2 бона "}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-12-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%BD%D0%B4%D0%B8%D0%B9%D0%BA%D0%B0-%D1%81-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BF%D0%BE-%D0%B2%D0%B8%D1%81%D0%BE%D0%BA-%D0%BE%D1%82-%D1%82%D0%BE%D0%B7%D0%B8-%D0%BD%D0%B0-%D0%B0%D0%B9%D0%BD%D1%89%D0%B0%D0%B9%D0%BD-news655976.html", "text": "12-годишната Раджгаури Павар от британското графство Чешър събра 162 точки в теста за определяне на коефициента на интелигентност, съобщава вестник  „Индипендънт”. Изпитът се проведе в Манчестър. Резултатът на Раджгаури е максималният възможен за човек на възраст до 18 години, подчертава изданието. От 140 пункта нагоре са „гениите”. Интелигентността на известните физици Алберт Айнщайн и Стивън Хокинг е оценявана на 160 точки. След обявяване на резултатите на момичето е било предложено членство в британското Менса общество – клуб за хора с висок коефициент на интелигентност, уточняват РИА Новости и БГНЕС.", "date": "2017.05.08", "title": "ИЗНЕНАДА! 12-годишна индийка с интелект по-висок от този на Айнщайн "}
{"url": "http://pik.bg/%D0%B8-%D1%82%D0%BE%D0%B2%D0%B0-%D0%B4%D0%BE%D0%B6%D0%B8%D0%B2%D1%8F%D1%85%D0%BC%D0%B5-%D0%BC%D1%8A%D0%B6-%D0%BF%D1%80%D0%BE%D0%B4%D0%B0%D0%B2%D0%B0-%D0%B6%D0%B8%D0%B2%D0%B0%D0%BA-%D1%81%D1%80%D0%B5%D1%89%D1%83-5-%D0%BB%D0%B5%D0%B2%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-news655975.html", "text": "Обява за продажба на ампула с живак в интернет сайт издаде продавач и купувач от град Смядово, Шуменско, разказват от \"Топновини\". В края на миналата седмица по сигнал били проведени бързи полицейски действия и се стигнало до повдигане на обвинения на двама мъже. Р.Р./30г./, който продал токсичното вещество, разказал, че в стар уред попаднал на ампула с около 20 грама живак и решил да спечели. Обявил я за 5 лева и веднага се появил клиент Н.С./64г./ от същия град. Сделката уж станала за символичната сума. Токсичният живак е открит при купувача. Силно отровното вещество е иззето и е пренесено от екип на Регионалната дирекция по пожарна и аварийна безопасност от Смядово до Шумен. Новият притежател обяснил, че купил живака с цел да събира злато от пясък. Притежанието на живак е наказуемо по НК и по случая е започнато досъдебно производство. На Н.С. е повдигнато обвинение за държане, а на Р.Р. за държане и предаване на отровно вещество, съобщават от полицията.", "date": "2017.05.08", "title": "И ТОВА ДОЖИВЯХМЕ! Мъж продава живак срещу 5 лева в Интернет "}
{"url": "http://pik.bg/80-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BB%D0%BE%D0%B4%D0%BA%D0%B0%D1%82%D0%B0-%D0%B8%D0%BC-%D0%BF%D0%BE%D1%82%D1%8A%D0%BD%D0%B0-%D0%BA%D1%80%D0%B0%D0%B9-%D0%BB%D0%B8%D0%B1%D0%B8%D1%8F-news655984.html", "text": "Над 80 души, сред тях жени и деца, са в неизвестност след като лодка с мигранти потъна край бреговете на Либия, заявиха в понеделник пред Върховния комисариат на ООН за бежанците (ВКБООН) оцелели при инцидента, съобщи АФП. Общо 132 мигранти са се качили в надуваемата лодка в петък, когато тя е отплавала от Либия, преди тя да започне да потъва няколко часа по-късно. Около 50 оцелели са били спасени от минаващ наблизо търговски кораб, който в неделя ги е оставил в Сицилия.", "date": "2017.05.08", "title": "80 мигранти са изчезнали след като лодката им потъна край Либия "}
{"url": "http://pik.bg/%D1%81-%D0%BF%D1%8A%D0%BB%D0%BD%D0%B0-%D0%BF%D0%B0%D1%80%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86%D0%B8-%D1%81%D0%B5-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BE%D1%82-%D0%B4%D0%B0%D0%BC%D0%B0%D1%81%D0%BA-news655992.html", "text": "Сирийски бунтовници и членове на семействата им започнаха да напускат северното предградие на Дамаск Барзех, което е първа евакуация от този род от Дамаск от началото на гражданската война в Сирия, съобщи БГНЕС. Държавната телевизия съобщи, че въоръжени мъже и членове на семействата им са се изтеглили с 40 автобуса в посока северна Сирия. Според информацията евакуацията ще продължи пет дни. В същото време бунтовници могат да останат, ако искат в Дамаск, но трябва да се регистрират от правителствените органи. Държавната телевизия не информира колко хора се очаква да напуснат през споменатите пет дни, но от организацията \"Наблюдатели на сирийските човешки права\" твърдят, че само днес 1500 души ще напуснат Барзех и ще се отправят към провинция Идлиб. Сделката за евакуация от Барзех е била постигната през нощта срещу понеделник. Фотограф от АФП е видял бунтовници с леки оръжия, изглеждащи като деца, и жени с куфари и претъпкани сакове. Източник от проправителствените Сили за национална отбрана каза, че на бунтовниците ще бъде разрешено да задържат у себе си тяхното „лично оръжие“. Преговори за подобни действия се водят за квартал Кабун, разположен в североизточните райони на Дамаск, който от седмици е подложен на засилен обстрел от сирийската правителствена армия.", "date": "2017.05.08", "title": "С ПЪЛНА ПАРА! Сирийските бунтовници се евакуират от Дамаск "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D1%80%D0%B0%D0%BD-%D1%80%D1%83%D1%85%D0%BD%D0%B0-%D0%B2%D1%8A%D1%80%D1%85%D1%83-%D0%BA%D1%8A%D1%89%D0%B0-%D0%B2-%D0%BA%D1%80%D0%B0%D1%81%D0%BD%D0%BE%D1%8F%D1%80%D1%81%D0%BA-news656010.html", "text": "Строителен кран рухна в район \"Октомврийски\" в Красноярск, съобщи Рен.тв. Кранът се е срутил заради ураганния вятър, който в момента вилнее в града. Машината е паднала върху една двуетажна къща, която частично е разрушена. Само по едното чудо няма ранени хора.", "date": "2017.05.08", "title": "ИЗВЪНРЕДНО! Кран рухна върху къща в Красноярск "}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D0%B5%D0%BA%D0%B7%D0%B5%D0%BC%D0%B8%D1%82%D0%B5-news655925.html", "text": "Учени от университета в Нюкасъл откриха причината за появата на екземи - липсата на протеина филагрин, пише \"Дейли Телеграф\". Около 10% от възрастните и 20% от децата във Великобритания страдат от болезненото състояние на сърбящата, зачервена, увредена и болезнена кожа. \"Доказахме, че загубата на протеина филагрин е достатъчна, за да се променят ключови протеини и причини, които задействат екземата\", каза проф. Ник Рейнолдс от университета. Откритието ще помогне на експертите да създадат лекарства, които да увеличават производството на протеина в организма и да предотвратят състоянието, вместо само да овладяват симптомите му.", "date": "2017.05.08", "title": "Ето какво причинява екземите"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BB%D0%BE%D0%B2%D0%B4%D0%B6%D0%B8%D0%B8-%D0%B8-%D0%B3%D0%BE%D1%80%D1%81%D0%BA%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B2%D0%B0%D1%82-%D0%B2-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%B8%D0%B2%D0%B5%D0%BB%D0%B8%D0%BD-%D0%BE%D1%82-%D1%81%D0%BC%D0%BE%D0%BB%D1%8F%D0%BD-news655991.html", "text": "Ловджии и горски служители се включиха в екипите от доброволци и полицаи, които вече четвърти ден издирват изчезналият Ивелин Узунов в Смолянско. 20-годишният младеж от село Смилян изчезна мистериозно на 5 май сутринта. За последно е засечен от фотокапан вчера сутринта и от тогава няма и следа от него. „Не сме спирали с издирването, отзоваваме се на всеки сигнал. Момчето е обявено и за общодържавно издирване, но за съжаление на този етап все още е в неизвестност“, коментира пред \"Дарик\" директорът на полицията в Смолян старши комисар Николай Димов. Според него сформираните групи претърсват всички вили, колиби и места за подслоняване в местности около селата Смилян, Турян и крайните райони на Смолян. „В издирването са се включили хора, които добре познават гората. Продължаваме с акцията, тя ще продължи и тази нощ“, добави Димов. На този етап активните действия продължават да са в района на село Турян, където Ивелин бил заснет от фотокапан.", "date": "2017.05.08", "title": "НАПРЕЖЕНИЕ! Ловджии и горски се включват в търсенето на изчезналия Ивелин от Смолян "}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B3%D0%B8%D0%B1%D0%B8-%D0%B5%D0%BC%D0%B8%D0%B3%D1%80%D0%B8%D1%80%D0%B0-%D0%B2-%D0%BA%D0%B8%D1%82%D0%B0%D0%B9-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B7%D0%B0%D1%80%D1%8F%D0%B7%D0%B2%D0%B0-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B6%D0%B5%D0%BD%D0%B0-news655894.html", "text": "Любимецът на Сектор \"Б\" Божидар Искренов-Гибона емигрира в Китай. Бившият футболист на Левски и националния отбор напуска родината още тази седмица. В азитската страна Гиби няма да работи, а ще придружава съпругата си - треньорката по художествена гимнастика Кремена Ангелова. \"На жена ми й предложиха работа за една година. Заминаваме заедно. Аз съм живял достатъчно години в чужбина, обикалял съм много места, така че не се притеснявам. Нищо не може да ме изненада. Дори смятам, че ще ми бъде интересно в тази страна\", призна Искренов пред столичен ежедневник. Тъй като пътуват на 12 май за Китай, Искренов е о обявил спешно синия си джип \"Хюндай\" за продажба.", "date": "2017.05.08", "title": "ФУТБОЛНА БОМБА! Гиби емигрира в Китай! Легендата на Левски зарязва родината заради жена"}
{"url": "http://pik.bg/%D1%81%D1%8A%D0%B2%D0%B5%D1%82-%D0%BD%D0%B0%D0%B7%D0%B0%D0%B5%D0%BC-%D1%80%D0%B5%D0%B4%D1%83%D0%B2%D0%B0%D0%B9%D1%82%D0%B5-%D1%81%D0%BE%D0%BA-%D0%BE%D1%82-%D1%81%D1%83%D1%80%D0%BE%D0%B2-%D0%BA%D0%B0%D1%80%D1%82%D0%BE%D1%84-%D0%B8-%D0%B7%D0%B5%D0%BB%D0%B5-%D0%B7%D0%B0-%D0%B7%D0%B4%D1%80%D0%B0%D0%B2-%D1%81%D1%82%D0%BE%D0%BC%D0%B0%D1%85-news655935.html", "text": "Няколко прости, но ефикасни рецепти ще преборят стомашната язва. Добро действие има сокът от суров картоф, приеман сутрин на гладно. Не по-малко полезен и напълно достъпен е и зелевият сок, който помага за зарастването и на външни рани. Добре е двете средства да се редуват. Много ефикасен е и овесът, който снема възпалението, болките и спазмите.", "date": "2017.05.08", "title": "Съвет назаем! Редувайте сок от суров картоф и зеле за здрав стомах "}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%BC%D0%BE%D0%BD%D1%82%D0%B0%D0%BD%D0%B0-%D0%B8%D0%B7%D0%B3%D1%83%D0%B1%D0%B8-%D0%B2%D1%80%D0%B0%D1%82%D0%B0%D1%80%D1%8F-%D1%81%D0%B8---%D0%B5%D0%B2%D0%B3%D0%B5%D0%BD%D0%B8-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D0%B2-%D0%B1%D0%BE%D0%BB%D0%BD%D0%B8%D1%87%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%B2%D0%B0%D0%B4%D0%B5%D0%BD%D0%BE-%D1%80%D0%B0%D0%BC-news655971.html", "text": "Заради извадено рамо приключи сезонът за вратаря на Монтана Евгени Александров. Стражът, който е налаган титуляр от новия треньор Атанас Атанасов, се контузи в 37 минута в мача със Славия на националния стадион \"Васил Левски\", след като при един въздушен двубой се сблъска с нападателя на домакините Стефан Велков. Александров остана под рамката до края на полувремето, но след почивката бе заменен от Корин Брокс Мийд, след което линейка го откара в \"Пирогов\". Там потвърдиха първоначалната диагноза и му препоръчаха активна почивка. Така Евгени Александров стана вторият футболист на Монтана, за който сезонът свършва предварително. Преди него от строя излезе голмайсторът на отбора Стивън Петков. Нападателят, който днес става на 22 години, счупи десния си глезен при домакинската победа с 2:1 над Ботев (Пловдив). Петков откри резултата преди почивката, а в средата на второто полувреме се контузи и два дни по-късно бе опериран в \"Пирогов\".", "date": "2017.05.08", "title": "Треньорът на Монтана изгуби вратаря си - Евгени Александров в болничен заради извадено рамо"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B3%D0%B8-%D0%BF%D0%B0%D0%BF%D0%B0%D1%80%D0%B0%D1%86%D0%B8-%D1%85%D0%B2%D0%B0%D0%BD%D0%B0%D1%85%D0%B0-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B4%D0%B0-%D1%86%D0%B5%D0%BB%D1%83%D0%B2%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%BD%D0%B8%D0%BC%D0%BA%D0%B0-news655996.html", "text": "Любовният романс на принц Хари очевидно е официален. Актрисата Меган Маркъл присъства сред официалните лица на поло мач, в който игра принцът. След това двамата бяха хванати в момент на нежност – да се целуват на паркинга, съобщи Нова телевизия. По-късно този месец двамата отново ще се появят на официално събитие заедно – сватбата на Пипа Мидълтън - сестрата на херцогинята на Кеймбридж Кейт.", "date": "2017.05.08", "title": "РАЗКРИХА ГИ! Папараци хванаха принц Хари да целува гаджето (СНИМКА)"}
{"url": "http://pik.bg/%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BA%D0%B0%D1%82%D0%BE-%D0%B4%D0%BE%D0%B1%D1%80%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news655953.html", "text": "Победата на Еманюел Макрон на президентските избори във Франция е положителна за България, тъй като страната ни е една от най-еврооптимистичните в ЕС. Това каза пред „Фокус“ политологът Първан Симеонов във връзка с резултатите от президентските избори във Франция. Той отчете, че тук европейският оптимизъм е подложен на преосмисляне в последните месеци и години. „Все пак България остава една от страните, която отбелязва ползи във връзка с членството си в ЕС, затова и страната ни трябва да се радва от случващото се, защото то потвърждава европейската перспектива. В същото време трябва да си даваме сметка, че голяма част от европейските общества ще стават все по-чувствителни на тема достъп до своята социална система и пазара на труда. България трябва да си дава ясна сметка, че Европа наистина потегля на повече скорости и ние очевидно не сме в първата. Това може да е проблем за нас“, коментира политологът. Според него трябва да си даваме сметка, че политическите процеси в нашата част от света стават все по-турбулентни, средата става все по-непредвидима. „Това означава нови предизвикателства, в които страната ни има две опции – или да се снишава и държи провинциално, балансирайки и надявайки се бурята да се разминава всеки път, или страната ни трябва да покаже силно лидерство, визионерство, доколкото е възможно, за да се позиционира в новите геополитически реалности в изгода на своя народ“, коментира Първан Симеонов. Според него новите процеси в Европа като цяло, са предизвикателства, които за момента България приема плахо, боязливо. По думите му страната ни се опитва да балансира, да бъде добре с всички. „Не съм сигурен, че тази политика ще може продължи кой знае колко дълго. Струва ми се, че ще дойде време за по-активна и в по-истински смисъл политическа позиция на страната“, допълни политологът.", "date": "2017.05.08", "title": "Политологът Първан Симеонов определи победата на Макрон във Франция като добра за България"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-news655974.html", "text": "Тежка катастрофа стана на главен път Е-79 в Кресненското дефиле, в деня, в който стотици хиляди се прибират към градовете след серията почивни дни, съобщава БГНЕС. Жестокият сблъсък между „Тойота Корола” и „Лада” стана в 15.15 часа на 300 метра след Османска чешка в посока Кресна. От удара „Лада”-та е изхвърлена край пътя. Двамата пътуващи в колата – възрастно семейство, са загинали на място. Ранени от „Тойота”-та са откарани в благоевградската болница. Главен път Е-79 е затворен напълно до извършване на оглед.", "date": "2017.05.08", "title": "ЖЕСТОКА КАТАСТРОФА! Семейство загина при челен сблъсък в Кресненското дефиле"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%B5%D1%82%D0%B8-%D0%B4%D0%B5%D0%BD-%D0%BE%D1%82-%D1%81%D0%B5%D0%B4%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D1%83%D1%87%D0%B8%D0%BD%D0%B4%D0%BE%D0%BB%D0%B5%D1%86%D1%8A%D1%82-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7-news655952.html", "text": "Шоуменът Слави Трифонов подхваща петия ден от седящата си защита на несъстоялия се референдум за мажоритарното гласуване срещу празния парламент. Фронтмен на демонстрацията на учиндолеца стана вечния протестиращ и поклонник на бог Тангра Йоло Денев, който стои плътно зад гърба му, опъва му чадър, когато завали и току издига лозунгите си за революционни действия във всички посоки. Шоуменът обикновено е заобиколен от сценаристите си и тридесетина привърженици, пред които отговаря на всевъзможни въпроси от обществено и лично значение за радост на преминаващите туристи и майки и бащи, които го запознават с невръстните си дечица. Слави се е зарекъл да прекрати седящия си протест в мига, когато депутатите внесат законопроектите за промяна на Изборния кодекс в посока на мажоритарния избор на народни представители. Шефът на парламентарната група на ГЕРБ Цветан Цветанов обеща да го направи. Това би могло да стане най-рано в сряда, когато е старта на пленарната седмица. Досега в спонтанните улични дискусии рамо на шоумена дава и по някой от сценаристите. След злополучната изява на поспаливия Тошко, вчера доста по-компетентно и възпитано се прояви Иво Сиромахов. На думи една жена всякакви неща може да каже, но действията са по-важни. Така Слави Трифонов коментира дали е достатъчно, че ГЕРБ внасят мажоритарния вот за разглеждане в парламента. Учиндолецът подчерта, че не е доволен и че в предишния парламент са отказали да разгледат законопроекта. И да намалеят хората пред парламента, фактите са такива, депутатите са се самозабравили и не слушат хората, които са ги избрали. Аз ще седя тук, докато не започнат да работят по този казус, коментира той на въпрос на бТВ дали присъстващите на протеста не бележат отлив и няма ли да се отрази това по някакъв начин. Не мисля, че мажоритарният вот е панацея в България, но все пак е по-добър от сегашната система. Но ние трябва да правим всичко възможно, за да живеем по-добре. 27 години пропорционалната система видимо възпроизвежда едни и същи хора. Тези са като предишните, предишните са като попредишните. Системата на мажоритарния вот гарантира поне, че хората ще стоят с лицата си, а не като сега с партии, посочи Слави и допълни, че той и 2,5 милиона души мислят това. Основният ми страх е че може би няма да се оженя. Това е основният ми страх, че е възможно да не се оженя. Майка ми и баща ми също се притесняват от това, отговори Слави на въпрос кой е най-големият му страх. Ако някоя жена има симпатия, да дойде и да обсъдим тук нещата, посочи още Слави. Президентът Радев се ожени за ваша служителка, изненадан ли сте, попита го журналистката от ПИК TV Ива Николова. Тя беше моя секретарка, изненадах се, когато видях, че тя е съпруга на президента, посочи той.И допълни, че тя е избрала друг път на развитие. Слави обаче изтъкна, че не би искал жена като нея. Не си представям така моята съпруга, а по-скоро по-балкански тип, да ми пази гърба. Но не мога да намеря такава и по тази причина съм сам, коментира още Слави. Бихте ли участвали в учредяване на нова държава, попита го човек от публиката. Тогава ситуацията е била доста по-различна, но е важно какво иска суверенът, отговори Слави. За втори ден малкият г-н Андреев пристига на мястото, за да изрази подкрепата си за Слави. Пожелавам ти да продължиш да се бориш за това, отбеляза момчето. Както всеки ден Трифонов се снима прегърнат с деца и дава автографи. Слави отговори и на въпроса дали трябва да има образователен ценз, за да се гласува. Звучи дискриминационно, смята той. Трифонов обясни, че е скептично настроен към бъдещето на ЕС. Тези еврочиновници, които седят в Брюксел, нямат представа за какво става въпрос, отсече той. ПИК TV го попита дали смята, че България е приключила с модела КОЙ. Не сме приключили с модела КОЙ у нас, начинът, по който се управлява държавата, е олигархичен и то с хора, които имат ясно изразени политически пристрастия, смята той. КОЙ е отново в парламента, той беше избран от ДПС и въобще не сме приключили. Не знам и собственик на какви медии ще стане. КОЙ освен собственик на телевизии и вестници в момента е амбициран да стане собственост и на национални телевизии. Такива неща чувам и аз, но няма нищо по-конкретно. Нямам представа, аз не работя в бТВ, а съм партньор на бТВ, разказа Слави и допълни, че до края на годината нова телевизия и бтв ще имат нови собственици. От едната страна стоят медии, които са зависими и журналистите са зависими, а от другата страна стоят хора, които са свободни в интернет. Ще победят тези, които са свободни. Свободни хора са тези, които не са зависими от номенклатурни правила, посочи той.", "date": "2017.05.08", "title": "ИЗВЪНРЕДНО В ПИК TV! Пети ден от седянката на Слави: Учиндолецът проговори за жената на президента Радев: Деси ми беше секретарка, не искам да имам съпруга като нея "}
{"url": "http://pik.bg/22-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D1%83%D1%82%D1%80%D0%B5%D0%BF%D0%B0%D0%BB-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B3%D1%80%D1%8A%D1%86%D0%BA%D0%B8-%D0%B3%D0%BB%D0%B0%D1%80%D1%83%D1%81-news655985.html", "text": "От доживотна на 22 години затвор бе променена присъдата на 35-годишния B. M. за смъртта на 64-годишния Илия Фанурис известен като гръцкият Бруно или „Последният гръцки гларус” от документалния филм „Колосът на любовта“. На първа инстанция българинът бе осъден на доживотна присъда като признат за виновен за убийство с умисъл, разказват от \"Български новини\". На обжалването на присъдата, днес второинстанционен съд отсъди, че българина не е имал за цел на убие гръцкия гражданин, а инцидентът е станал в следствие на злополука, след показания дадени от съдебния лекар. Обвинената за съучастие 37-годишна българка е освободена с решение от Наказателния съд на остров Родос, издадено на 11 ноември 2014 година. Припомняме, че Фанурис бе намерен овъглен, в изпепеления си от пожар дом в главния град на остров Родос. Полицейското разследване стигна до Халкидики, където местната полиция арестувала 35-годишен българин и 37-годишна българка. Според полицейските доклади, двойката живеела в Родос и българската жена е имал отношения с Фанурис, който се опитвал да я убеди да напусне партньора си. Българинът е признал пред полицията, че във фаталната нощ, той е бил в къщата на Фанурис и се е опитал да го заплаши, но е загубил контрол и се е стигнало до фатална развръзка. Очевидно, домът на Бруно в последствие е бил запален, за да се прикрият следите.", "date": "2017.05.08", "title": "22 години затвор за българина, утрепал \"Последния гръцки  гларус\""}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0%D0%B4%D1%83%D0%B2%D0%B0%D0%B5%D0%BC-%D0%B7%D0%B0%D0%BC%D1%8A%D0%BA-%D1%83%D0%B1%D0%B8-6-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news655937.html", "text": "Инцидентът станал вчера в ресторант в Хирона, в каталунската община Caldes de Malavella. Две момиченца – на 6 и на 9 години, са откарани с хеликоптер в критично състояние в болница в Барселона. Едното дете починало, а другото е в реанимация. Причините за злополуката се изясняват. Съболезнования изрази в „Туитър” Карлес Пучдемон – премиер на автономна област Каталуния. Малко момиче загина, а други шест пострадаха при рухването на надуваем замък в испански ресторант, съобщава вестник „Ел паис”, цитиран от БГНЕС. Надуваемият замък, в който играели децата, бил висок около 40 метра. При рухването си изхвърлил децата на разстояние между 10 и 20 метра. По информация на вестника, още 5 деца на възраст между 2 и 11 години са откарани в местната болница в Хирона. Те са в средно тежко състояние.", "date": "2017.05.08", "title": "Трагедия! Надуваем замък уби 6-годишно момиче в Испания"}
{"url": "http://pik.bg/%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D0%B1%D1%89%D0%B8%D0%BD%D0%B8-%D1%81%D0%B5-%D0%BE%D0%B1%D0%B5%D0%B7%D0%BB%D1%8E%D0%B4%D1%8F%D0%B2%D0%B0%D1%82-%D1%82%D1%80%D0%B0%D0%B9%D0%BD%D0%BE-news655909.html", "text": "Все повече общини се обезлюдяват трайно. За 15 години броят им се е увеличил двойно, съобщава Би Ти Ви. Изискването за образуване на община е население от 6000 души, а 69 административно-териториални центъра вече не отговарят на критерия. До преди 15 години те са били над два пъти по-малко - 32. Основно се обезлюдяват пограничните райони и Северозападът. Пример за такава община е Трън. За 15 години населението ѝ е намаляло с над една трета. В общината вече живеят малко над 4000 души. Категорични са обаче, че няма да се откажат от местното самоуправление, защото в противен случай ще трябва да ходят до Перник или Брезник за документи, например. Има и добри примери - общини, които преди десетилетие са на ръба на обезлюдяването, но вече са отличници. Една от тях е Божурище, което е увеличило населението си с над 50 на сто, заради близостта си до София.", "date": "2017.05.08", "title": "Все повече общини се обезлюдяват трайно"}
{"url": "http://pik.bg/%D1%85%D0%B8%D1%82-%D1%81%D0%BB%D0%B5%D0%B4-%D1%85%D0%B8%D1%82-%D0%B2%D0%B8%D0%B4%D1%8F%D0%BB-%D0%BE%D1%82-%D1%81%D0%BE%D1%84%D0%B8%D1%8F%D0%BD%D0%B5%D1%86-%D0%B8-%D0%BF%D0%BE%D0%B2%D1%82%D0%BE%D1%80%D0%B8%D0%BB%E2%80%A6-%D0%BF%D0%BB%D1%8C%D0%BE%D1%81-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B0-news655913.html", "text": "Видял от софиянец и повторил… Така продължаваме темата за наглото паркиране в Пловдив. По-рано пуснахме снимка на тарикат от София, който пльоснал колата си на тротоара. Сега, пловдивчанин, е решил да не пада по-ниско. Няма по-сладко нещо за наглеца от превземането на тротоар. Това направил водач на пловдивски мерцедес. Той окупирал цялото пространство на булевард „Найчо Цанов” пред търговските обекти, съобщава трафикнюз. Може би ще си кажете: „Е, какво толкова, слязъл за 2 минути да си свърши работа в някой магазин”. Да, ама не. Колата, по думите на читател, който ни изпрати сигнала, стояла в това положение близо 4 часа.“ На един от фотосите се вижда как жена с пазарска чанта едва преминава между превозното средство и сградата. „Ами ако това бе инвалид или колоездач, или майка с количка? Къде да отидат? На булеварда ли и да ги отнесе някоя кола”, възмутено пита читателят ни. Иначе това се оказва едно от любимите места на нарушителите в Пловдив.", "date": "2017.05.08", "title": "ХИТ СЛЕД ХИТ! Видял от софиянец и повторил… Пльос колата на тротоара! "}
{"url": "http://pik.bg/%D1%82%D1%80%D0%B0%D1%84%D0%B8%D0%BA%D1%8A%D1%82-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0---%D1%81%D0%B0%D0%BC%D0%BE-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-%D0%B8%D0%BC%D0%B0-51-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%81--news655962.html", "text": "МВР Увеличава се трафикът към столицата и големите градове. Движението през граничните пунктове е интензивно. Това съобщиха от пресцентъра на . В следобедните часове се очаква завишаване на трафика по магистралите на страната и главните пътища в посока от малките населени места към големите градове, информира инспектор Петър Соколов от „Пътна полиция“ при Главна дирекция \"Национална полиция\". Заради трафика на входовете на София служителите на „Пътна полиция“ от СДВР ще подпомагат и ще контролират движението, където е необходимо. На Владая ще се обособят 2 ленти за идващите в столицата автомобили. Аналогична мярка има предвидена на АМ „Хемус“ в тунелите, в които движението е двупосочно. През трите почивни дни са регистрирани 51 тежки пътно-транспортни произшествия, при които има 8 загинали и 74 ранени, обобщи Соколов. Той отправи и апел към водачите да проявяват спокойствие, докато са на пътя и да не предприемат неправилни или рискови изпреварвания, особено при мокри пътни настилки. Това предполага шофьорите да се движат със съобразена скорост и да заредят резервоарите на колите си с почистваща течност за чистачки. Трафикът на граничните пунктове \"Кулата\" и \"Маказа\" е интензивен в двете посоки, но няма опашки от автомобили. На останалите пунктове с Гърция движението е спокойно, информират от \"Гранична полиция\". На българо-турската и българо-румънската граници трафикът е интензивен. Има образувани колони от изчакващи товарни автомобили на изход от страната, на ГКПП \"Капитан Андреево\" - 5 км, на ГКПП \"Лесово\" има 3 км, на ГКПП \"Дунав мост-Видин\" - 4 км. Спокойно е движението на българо-сръбската и българо-македонската граница.", "date": "2017.05.08", "title": "Трафикът се увеличава! Внимавайте по пътищата - само за последните дни има 51 катастрофи с 8 загинали"}
{"url": "http://pik.bg/%D1%81%D0%BC%D1%8F%D1%85-%D0%BB%D0%B8%D0%B4%D0%B5%D1%80-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81-%D0%B1%D0%B8%D1%81%D0%B5%D1%80%D0%B0-%D0%BD%D0%B0-%D1%81%D0%B5%D0%B7%D0%BE%D0%BD%D0%B0-news656007.html", "text": "Един от лидерите в състава на \"Левски\" Мехди Бурабия направи култово изказване. Полузащитникът предизвика усмивки след успеха на \"сините\" 1:0 в среща с Черно море. Халфът коментира ситуацията в тима от \"Герена\". Както е известно в предходния кръг \"Левски\" загуби с 0:3 от ЦСКА, а играта на \"сините\" предизвика вълна от негативни изказвания. \"Бяхме длъжни да реагираме след мача с ЦСКА и да спечелим. Не беше лесна седмица, знаехме го. Случват се такива неща. Вижте Барселона, и те губят понякога с 0:3. Ние сме професионалисти и трябва да излизаме от такива ситуации\", коментира Бурабия пред \"Диема спорт 2\". Припомняме, че Барса загуби с 3 гола разлика от Юве в първа среща от 1/4-финалите на Шампионска лига този сезон. В последствие каталунците отпаднаха от надпреварата. Думите на халфа на \"Левски\" породиха и известни шеги като фенове на спорта отбелязват, че в началото на сезона Мехди и супер звездата на Барселона Лионел Меси имаха сходни прически.", "date": "2017.05.08", "title": "Смях! Лидер на \"Левски\" с бисера на сезона"}
{"url": "http://pik.bg/%D0%BB%D1%8E%D0%B1%D0%BE%D0%B2-%D0%B8-%D0%BC%D0%B8%D1%80-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B0-%D1%81%D0%B5%D0%BA%D1%83%D0%BD%D0%B4%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news655927.html", "text": "Големият шампион Новак Джокович не се прояви като добър шофьор. Ноле предизвика пътен инцидент. Действието се разигра в Марбея, където Ноле по традиция тренира преди Мастърси в Испания. При опит да паркира своята кола, Джоко удря задницата на друг автомобил. Водачката на удареното возило реагирала видимо ядосано в началото на инцидента. В последствие, след като разбира кой всъщност я е закачил, дамата променя емоциите си. Новак пък се здрависва с жената, а след това се снима с неин син. Сърбинът преследва титла на Мастърса в Мадрид. А интересен детайл е, че на колата на Джокович личи надпис \"Amor y paz\", в превод  - \"Любов и мир\". Това е девизът на ментора на Джоко - Пепе Имас.", "date": "2017.05.08", "title": "ЛЮБОВ И МИР! Джокович предизвика пътен инцидент, а секунди след катастрофата... (СНИМКА)"}
{"url": "http://pik.bg/%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%B1%D0%B5%D0%BD%D0%B3%D0%B0%D0%B7%D0%B8-%D0%BE%D1%82-%D0%B0%D0%BB-%D0%BA%D0%B0%D0%B9%D0%B4%D0%B0-news655994.html", "text": "Либийски военни освободиха пристанището на Бенгази от терористичната групировка „Ал Кайда“, съобщи РИА Новости, позовавайки се на телевизионния канал Скайн Нюз Арабиа, цитиращ изявление на армията. Съобщава се, че освен средиземноморското пристанище, войниците са взели под контрол още няколко обекта в северната част на града. Операцията срещу терористите в Бенгази се провежда от Либийската национална армия начело с маршал Халифа Хафтар, който е в конфликт с правителството в Триполи. Тя продължава вече над две години, като военните вече контролират по-голямата част от града. Последната среща между противоборстващите в Либия власти се проведе в началото на май в Абу Даби.", "date": "2017.05.08", "title": "Либийските военни освободиха пристанището на Бенгази от \"Ал Кайда\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B4%D0%BE%D0%BD%D0%B6%D1%83%D0%B0%D0%BD---%D0%B7%D1%83%D0%B5%D0%BA%D0%B0-%D1%81-4-%D1%81%D0%B2%D0%B0%D1%82%D0%B1%D0%B8-%D0%B8-%D0%B4%D0%B2%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news655270.html", "text": "Васил Василев – Зуека винаги е странял от имиджа на донжуан, но зад гърба си вече има 4 сватби и 2 развода. За пръв път водещият на „Господари на ефира“ минал под венчилото, когато бил студент в трети курс в НАТФИЗ. Тогава Васил се бракосъчетал със своята колежка Румяна Узунова и макар решението да било прибързано, младите надежди на българския театър успели да спретнат две сватби. Първата била на 14 септември 1990 г., в делничен ден, а втората – 10 месеца по-късно, през юни, в църквата „Света Неделя“. Само три години по-късно Зуека напуснал Руми, защото никак не се разбирали. Разводът им обаче останал в историята на Софийския съд, защото по време на цялото заседание двамата не спрели да се смеят. След като делото приключило, актьорът събрал голяма компания, която завел на бирария и почерпил, че е скъсал хомота. Ергенлъкът му обаче приключил бързо, защото скоро Зуека хлътнал по втората си съпруга – Нина Димитрова, с която бяха заедно и в живота, и на сцената в продължение на 20 години. Официалната им раздяла се случи през 2012 г., когато актрисата и режисьор обяви, че със Зуека вече няма да бъдат партньори дори и в театъра. Макар вторият развод на Господаря на ефира да е доста по-драматичен заради заформилия се любовен триъгълник между него, Нина и настоящата му жена Анна, след като разлъката вече била документирана и от съда, Васил отново извикал най-близкия си кръг приятели и ги напоил и нагостил по-обилно, отколкото на сватбата. Едва през януари тази година Зуека се осмелил да поиска ръката на третата си жена, а на тайната им сватба кумуваха Мария Игнатова и Димитър Рачков. В артсредите разказват, че Васил и Анна се познавали още от 1999 г., когато се срещнали на снимачната площадка, но чувствата помежду им пламнали години след това, когато актьорът се обяснил в любов на режисьорката с пица във формата на сърце. Плод на тяхната любов е синът им Стефан, който се роди през 2012 г., а от брака си с Нина Зуека има и голяма дъщеря – Девина, кръстена на Дева Мария. ТЕАТЪР За своите 52 години Зуека има над 500 представления, играни по света и у нас. ЦЕЛУВКАТА С Димитър Рачков шашнаха публиката с имитацията си на руския дует „Тату“ в третия сезон на „Като две капки вода“. ШЕФЪТ Вече 14 години актьорът е част от екипа на Маги Халваджиян. „НА ШКЕМБЕ“ Васил още си спомнял как заспал, докато го гримирали като близката му приятелка Гала за пародийното предаване „На Шкембе“. СПАРТАНЦИ С Рачков като спартанци в „Пълна лудница“. ЛЮБИМАТА С настоящата си съпруга Анна обичат да обикалят света. ДЪЛГИЯ Зуека и Слави по времето, когато играеха в един отбор. ТАЙНАТА СВАТБА Актьорът сключи тайно брак с половинката си Анна Вичева през януари тази година. ХЪШОВЕ Зуека, Стефан Рядков, Август Попов и Слави Трифонов (от ляво надясно) на концерт на „Хъшове“ през 1999 г. СЕМЕЙСТВО С втората си съпруга Нина и дъщеря им Девина.", "date": "2017.05.08", "title": "САМО В ПИК И \"РЕТРО\"! Истински донжуан - Зуека с 4 сватби и два развода (УНИКАЛНИ СНИМКИ)"}
{"url": "http://pik.bg/%D1%81%D1%82%D1%80%D0%B0%D1%81%D1%82%D0%B8-10-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BF%D0%B0%D0%BB%D0%B0%D0%B2%D0%BD%D0%B8%D1%86%D0%B8-%D0%B2-%D1%81%D0%BF%D0%B0%D0%BB%D0%BD%D1%8F%D1%82%D0%B0-news655886.html", "text": "За тези, които съвсем не са в час: спанкингът представлява обикновени пляскания с ръка. При правилен подход могат да предизвикат бурна възбуда – прекрасно допълват сексуалния ви арсенал. 1. Измисли стоп дума. Дори при тази „невинна” игра трябва да има начин, с който „подчиненият” да може да я спре. По-добре не си присвоявай видяната в „50 нюанса сиво” дума „красив”, а измисли нещо оригинално, което няма да произнесеш без да искаш. Например „дезоксирибонуклеинов”. Е, да, думата, естествено, трябва да е кратка, разбираема и неочаквана. Например „папагал”. Освен ако пернатият посетител не влети рязко в стаята ви, едва ли ще го кажеш без да искаш. 2. Настани се или легни удобно. Най-добрата поза за напляскване е на коляното. Тя е достатъчно открита и много интимна, защото този, когото го пласкат, със сигурност ще му е неловко. Но това е част от играта! Та ето и няколко варианта как да застанете за спанкинг: - „Доминантът” застава на едно коляно, сякаш ще прави предложение, а „подчиненият” ляга на коляното му. По този начин дупето е повдигнато и е удобно за доминанта. Тази поза има един минус – на подчинения му се налага да лежи по корем на малка повърхност, така че трябва да се намести. - Доминантът сяда на края на леглото или на стола, а подчиненият ляга на двете му колена. Така се осигурява по-голяма площ за подчинения. Той може свободно да си отпусне ръцете и краката или да ги качи на леглото. - Доминантът стои прав, а подчиненият лежи на леглото или на стол пред него. Не е най-удобната поза за доминанта, но пък на подчинения му е най-комфортно. 3. Махни си всички пръстени и гривни. Всичко, което може да одраска или направи синки върху кожата. Помни, че тези травми не влизат в напляскването. 4. Разгрей хубаво дупето на „жертвата”. Да, ако веднага започнеш да награждаваш подчинения с плесници, особено ако не го практикувате често, това ще предизвика само негативна реакция. Вместо това е добре да направиш един хубавичък масаж на дупето на подчинения, докато придобие характерния розов цвят: трий го и леко го пощипвай. 5. Следи реакцията. Следи внимателно как твоят подчинен реагира на ударите: дали му харесва, или не. Ако той (или тя) скимти или се киска, можеш леко да усилиш натиска. Ако се върти и потрепва, е нормално, макар че е по-добре подчиненият да е добре фиксиран, за да не пречи ударите да попадат там, където трябва. Главното е да си сигурна, че подчиненият помни стоп думата. 6. Бий на правилното място. Трябва да пляскаш по долната част на дупето. Можеш да закачаш и бедрата, но нагоре – там, където са бъбреците, по-добре недей. Разбира се, няма да ѝ направиш травми с ръка, но вече ще е прекалено, повярвай ми. 7. Не си „залепвай” ръката. Доста разпространена грешка, която интересно защо най-вече мъжете допускат. Те удрят и оставят ръката си сякаш „залепена” за дупето. По-добре не прави така. Ръката трябва да се движи по траекторията „удар – отскок”, все едно биеш с камшик. 8. Редувай „камшика” с „меденки”. Не е задължително да пляскаш през цялото време – дай малко време на подчинения си да си почине и да си вземе дъх. Направи пет удара, след това погали и помасажирай дупето, можеш дори да проникнеш с пръсти в него... 9. Дръж четка за коса под ръка. Пляскането е болезнено не само за подчинения. Ако нямаш тренинг много лесно можеш да си набиеш ръката. Така че за да не прекъсвате в момент, когато подчиненият тъкмо се е разгорещил, а ти вече не издържаш (или той не издържа), просто вземи четка за коса, обърни я със зъбците нагоре (това вече свършва много жестоко) и продължавай. 10. Не мълчи. „Мълчанието е злато”, но не и в този случай. Възбудата само може да се засили от мръсни разговори: доминантът може да похвали подчинения за търпеливостта или, напротив – да напомни на подчинения за какви прегрешения е наказван. Може в този момент да проведете и диалог, но по-добре доминантът да не изисква разгърнати отговори, съветват от cosmopolitan.bg. Например: „Нали няма повече да правиш така? Сега разбра всичко, нали?” Пляскането (или „спанкинг” на английски) е един от елементите на БДСМ (Връзване и Дисциплина, Садизъм и Мазохизъм), който могат да изпробват дори и онези, които са далеч от Темата. Но за да доставя удоволствие и на двамата участници, трябва да се придържате към тези правила.", "date": "2017.05.08", "title": "Страсти! 10 правила за палавници в спалнята"}
{"url": "http://pik.bg/%D1%80%D0%B0%D0%B4%D0%BE-%D1%81%D1%82%D0%BE%D0%B9%D1%87%D0%B5%D0%B2-%D1%81%D1%82%D0%B0%D0%BD%D0%B0-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BC%D0%BE%D0%B4%D0%B5%D0%BD%D0%B0---%D0%B2%D1%80%D1%8A%D1%89%D0%B0-%D0%B8-%D0%BA%D0%B0%D0%B7%D0%B8%D0%B9%D1%81%D0%BA%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-news655968.html", "text": "Радостин Стойчев е новият старши-треньор на елитния италиански волейболен клуб Азимут Модена. 47-годишният Стойчев ще води тима през следващия сезон. Стойчев се завръща на Апенините след година отсъствие, като за последно води Тренто, на кормилото на който постигна и най-големите си успехи, спечелвайки три пъти Шампионската лига, четири пъти Световното клубно първенство и четири пъти титлата на Италия. Ръководството на Азимут Модена стяга сериозна селекция за следващия сезон, в който ще се стреми да всички значими отличия. Управата на клуба днес представи официално две от новите попълнения Ървин Нгапет и Максуел Холт. Спекулациите са, че Стойчев може да върне в Италия Матей Казийски, който в момента играе в японското първенство, съобщава Би Ти Ви.", "date": "2017.05.08", "title": "Радо Стойчев стана треньор на Модена - връща и Казийски в Италия"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%8F-%D0%B4%D1%8A%D0%B6%D0%B4-%D0%BE%D1%82%D0%B2%D0%BE%D0%B4%D0%BD%D1%8F%D0%B2%D0%B0%D1%82-%D1%87%D0%B8%D1%82%D0%B0%D0%BB%D0%B8%D1%89%D0%B5-%D0%B2-%D1%81%D0%BE%D1%84%D0%B8%D1%8F-news655972.html", "text": "Служители на аварийното звено към Столична община отводняваха приземен етаж на читалище в София. Това съобщи „Фокус“,цитирайки  Красимир Димитров директор на Дирекция „Аварийна помощ и превенция“ към Столична община. Той поясни, че след дъжда в столицата не са получавани сигнали от граждани за запушени шахти и наводнявания. Той поясни, че служителите на звеното правят обходи и наблюдават критичните места. „Наблюдаваме реките, но нямаме повишаване на техните нива“, каза Димитров.", "date": "2017.05.08", "title": "ЗАРАДИ ПРОЛИВНИЯ ДЪЖД! Отводняват читалище в София "}
{"url": "http://pik.bg/%D1%83%D0%B4%D0%B0%D1%80-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BF%D0%B5%D1%86%D1%87%D0%B5%D0%BD%D0%B3%D0%B5%D1%82%D0%B0-%D0%BF%D1%80%D0%B8%D0%B1%D1%80%D0%B0%D1%85%D0%B0-2-%D0%BA%D0%B8%D0%BB%D0%B0-%D1%85%D0%B5%D1%80%D0%BE%D0%B8%D0%BD-%D1%88%D0%B5%D1%81%D1%82%D0%B8%D0%BC%D0%B0-%D1%81%D0%B0-%D0%B2-%D0%B0%D1%80%D0%B5%D1%81%D1%82%D0%B0-news655951.html", "text": "Над два килограма хероин са били задържани по време на мащабна акция в Кършияка, проведена снощи от Криминална полиция, съобщава трафикнюз. При операцията са арестувани шестима дилъри с дебели криминални досиета. Всички те били гастрольори от други градове. Трима от задържаните са били спипани на паркинг близо до магазин \"Билла\" на ул. \"Васил Левски\". Други трима са били изведени с белезници от известен клуб в квартала и от паркинга му, близо до Новотела. При обиските у дилърите и в автомобилите им са намерени пакети с хероин, като общото им количество надвишава 2 килограма. Това е една от най-успешните акции на Криминална полиция от началото на годината, тъй като заловените количества са за вътрешния пазар, а не са от трафик за Западна Европа. В ъндърграунда вече коментират, че затишието в работата по линията на наркотиците, което съпътстваше периода на управление на служебното правителство вече е приключил и новият \"ловен сезон\" за дилъри започва отново.", "date": "2017.05.08", "title": "УДАР В ПЛОВДИВ! Спецченгета прибраха 2 кила хероин, шестима са в ареста  "}
{"url": "http://pik.bg/%D1%81%D1%83%D0%BF%D0%B5%D1%80-%D0%BD%D0%BE%D0%B2%D0%B8%D0%BD%D0%B0-%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B8%D1%87%D0%B5%D0%BD-%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80-%D0%B8%D0%B4%D0%B2%D0%B0-%D0%B2-%D1%81%D0%BE%D1%84%D0%B8%D1%8F-%D0%B2%D0%B8%D0%B4%D0%B5%D0%BE-news655947.html", "text": "\"Той е сред легендарните нападатели на Бенфика и Португалия. Обичан от фенове в цяла Европа. Един от най-разпознаваемите португалски офанзивни футболисти през 90-те и първата декада на новия век. Още на 14 години талантът му е забелязан от Боависта, а на 17 вече започва да играе и да бележи там. Когато е на 21, е с решаваща роля тимът му да спечели купата срещу Бенфика. И следва трансфер в лисабонския гранд, където от 1997 до 2000 година ниже гол след гол. Преминава във Фиорентина за 17 млн. евро и помага на виолетовите да спечелят Купата на Италия. Заради фалит на клуба се връща в Бенфика, където се вихри 9 сезона - печели 2 пъти шампионската титла, Купата на Португалия, Купата на лигата и Суперкупата на страната. Изиграва 143 мача за всички възрасти на националния отбор на Португалия. Дебютира за А отбора през 1996 година, когато е на 19. Блясва като голяма звезда преди Евро 2000. Първия си гол вкарва в мача на откриването на Евро 2000 срещу Англия, когато отборът му губи 0:2. Фиго дава началото на обрат, а той реализира за крайното 3:2. Вкарва всички голове за Португалия в елиминациите, като е на път да класира страната си на финала, но Анри и гол на Зидан от дузпа в края на продълженията носят успеха на Франция. Помага на Португалия да стигне и до финала на Евро 2004 - бележи решителен гол в груповата фаза за 1:0 над Испания. Така има второ и трето място на европейско първенство. Играл е общо на 3 еврофинала и на 2 световни първенства. Ще играе и в звездния отбор на Луиш Фиго на 14 юни! Нуно Гомеш! Очакваме го в София!\", написа Димитър Бербатов в профила си във \"Фейсбук\". Така Бербо анонсира участието на Нуно Гомеш за мача спектакъл, който организират Митко и Луиш Фиго. Събитието ще се проведе на Националния стадион \"Васил Левски\" на 14 юни. А Гомеш ще придаде допълнителен блясък към мача.", "date": "2017.05.08", "title": "Супер новина! Емблематичен голмайстор идва в София! (ВИДЕО)"}
{"url": "http://pik.bg/%D0%B1%D0%B8%D0%B2%D1%88-%D0%BA%D0%BB%D1%83%D0%B1-%D0%BD%D0%B0-%D1%81%D0%BF%D0%B0%D1%81-%D0%B4%D0%B5%D0%BB%D0%B5%D0%B2-%D0%BF%D1%80%D0%B8%D0%BC%D0%B0%D0%BC%D0%B2%D0%B0-%D0%B1%D0%B0%D0%BB%D0%BE%D1%82%D0%B5%D0%BB%D0%B8-news655970.html", "text": "Нападателят на Ница Марио Балотели може да продължи кариерата си в Испания. Сериозен интерес има към него от страна на Лас Палмас. Договорът на Балотели с Ница изтича следващото лято, като въпросът за подновяването му все още не е обсъждан. Лас Палмас е готов да подпише контракт с италианеца за една година с възможност за продължаването му за още един сезон. Този сезон Балотели вкара 17 гола във всички състезания за Ница. Бившият отбор на Спас Делев, Лас Палмас, пък вече успя да привлече няколко добре познати имена в европейския - Кевин Принс Боатенг, Хесе Родригес и Ален Халилович, пише \"Новспорт\".", "date": "2017.05.08", "title": "Бивш клуб на Спас Делев примамва Балотели"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B3%D1%8A%D1%80%D1%86%D0%B8%D1%82%D0%B5-%D0%BC%D0%B0%D1%81%D0%BE%D0%B2%D0%BE-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-news655958.html", "text": "Масово се проверяват автомобилите, влизащи от България в Гърция за пренос на нелегален алкохол. Проверки се правят на всички гранични пунктове, съобщава БНР По-рано днес гръцките власти заловили българска гражданка на няколко километра след ГКПП Кулата - Промахон. В багажника на автомобила ѝ полицаите намерили голямо количество незаконен алкохол. Според властите в Гърция алкохолът е предназначен за нелегална продажба в заведенията на територията на страната. Според официална статистика Гърция губи около 300 млн. евро годишно от държавната хазна заради нелегалния внос на алкохол в страната. Според лекари често има и случаи на натравяне, причина за което е некачественият алкохол. Това е и причината за засилените проверки на всички гранични пунктове с България. В Гърция са започнали и проверки по заведенията в туристическите курорти, където се консумира голямо количество алкохол, а често качеството му е съмнително. Проверяващите в Гърция се представят за туристи и са под прикритие, но в същото време имат правомощия да затварят обекти внезапно. Пробите от алкохола, който се сервира в заведенията, се проверява в специализирана лаборатория. При тежки нарушения на закона в Гърция нарушителите ги очакват до 10 години затвор.", "date": "2017.05.08", "title": "Важно! Гърците масово проверяват за алкохол на границата"}
{"url": "http://pik.bg/%D0%B1%D0%BC%D0%B2-%D1%83%D0%B1%D0%B8-%D0%B1%D0%B0%D0%B1%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%BD%D0%B0%D0%B2%D1%80%D1%8A%D1%85-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B9-%D0%B4%D0%B5%D0%BD-news655963.html", "text": "БМВ блъсна 84-годишна жена на пешеходна пътека в Шумен, часове след инцидента тя почина в болницата. Произшествието станало към 16,20 ч. в неделея, докато жената пресичала на обозначено място по бул.“Велики Преслав“, съобщават от полицията. На кръстовище на булеварда с ул.“Презвитер Козма“ водач на лек автомобил БМВ 316 преминал без да пропусне пресичаща по пешеходната пътека от дясно на ляво жена и я ударил. Линейка откарала жената в болница. След преглед са установени множество фрактури на лява ръка, ляв крак и таз. Настанена била за лечение в кома и с опасност за живота в интензивно отделение, и след четири часа Мария М. починала. По ирония на съдбата в същи ден на 7 май е имала рожден ден. Водачът Я.А./26г./ от град Велики Преслав е тестван за алкохол, наличие не е установено. Образувано е досъдебно производство, а случаят е предеден на окръжна прокуратура-Шумен.", "date": "2017.05.08", "title": "БМВ уби баба на пешеходна пътека навръх рождения й ден"}
{"url": "http://pik.bg/%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B1%D1%80%D0%B0%D0%B4%D0%BB%D0%B8-%D0%BA%D1%83%D0%BF%D1%8A%D1%80-%D1%82%D0%B2%D1%8A%D1%80%D0%B4%D0%B8%D1%87%D0%B5-%D0%BD%D1%8F%D0%BC%D0%B0-%D0%B4%D0%B5%D1%82%D0%B5-%D0%BE%D1%82-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-news655960.html", "text": "Актьорът Брадли Купър хвърли бомбата за отношенията си с красавицата Ирина Шейк. Той заяви в шоуто на Елън де Дженерис,че изобщо няма деца. И още му било рано за този етап от живота. Това някак не се връзва с находките на папараците, които го бяха спипали да бута детска количка. И то  при положение,че Брадли е от хората, които държат далеч от светлините на прожекторите личния си живот. Според все още неофициална информация Брадли Купър и Ирина Шейк са заедно от април 2015 година.На 21 март тази година те станаха родители на момиченце Леа Сейнт Шейк Купър.", "date": "2017.05.08", "title": "КАКВО СТАВА?! Брадли Купър твърди,че няма дете от Ирина Шейк "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%82%D1%80%D1%83%D0%BF%D0%BE%D0%B2%D0%B5%D1%82%D0%B5-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%BE%D1%89%D0%B5-%D1%81%D0%B0-%D0%BD%D0%B0-%D1%88%D0%BE%D1%81%D0%B5%D1%82%D0%BE---3-%D0%B3%D0%BE%D0%B4%D0%B8%D1%88%D0%BD%D0%BE-%D1%81%D1%82%D0%BE%D0%B8-%D0%BD-news655982.html", "text": "Семейство с малко детенце оцеля в тежката катастрофа, станала около 15,30 часа днес на главен път Е-79, в района на Кресненското дефиле . При жестокия сблъсък между „Тойота Корола” и „Лада” загинаха двама. Те също са мъж на 76 години и жена на 73 години, и двамата от Сандански, съобщи \"Струма.бг\". Оцелелите са от София, пътували са в посока столицата, най-вероятно са се връщали от кратка тридневна почивка покрай Гергьовден. Майката е на 38 години, тя е приета в Спешно отделение, има сериозни травми. За щастие детенцето, което е на около 3 години, е невредимо. То все още стои на пътя заедно с баща си. На пътя са и труповете на загиналите. Движението по международния път е затворено.", "date": "2017.05.08", "title": "ТРАГЕДИЯ! Труповете на загиналите в Кресненското дефиле още са на шосето - 3-годишно стои на пътя, майка му пътува към Спешното "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BB%D0%B0%D0%B2%D0%B8-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B0%D0%BA%D0%BE-%D1%81%D0%B5-%D0%BD%D0%B0%D0%BB%D0%BE%D0%B6%D0%B8-%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%89%D0%B5-%D0%B2%D0%BB%D1%8F%D0%B7%D0%B0-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%B8%D0%B5%D0%BC%D0%B5--news655981.html", "text": "Пети ден Слави Трифонов протестира пред парламента за внасяне на законопроекта за мажоритарния вот. Днес, след като отново разясни своя бунт, той подхвана и медиите, запитан от журналистите какво мисли за ситуацията в момента. ПИК TV го попита дали смята, че България е приключила с модела КОЙ. Не сме приключили с модела КОЙ у нас, начинът, по който се управлява държавата, е олигархичен и то с хора, които имат ясно изразени политически пристрастия, смята той. КОЙ е отново в парламента, той беше избран от ДПС и въобще не сме приключили. Не знам и собственик на какви медии ще стане. КОЙ освен собственик на телевизии и вестници в момента е амбициран да стане собственост и на национални телевизии. Такива неща чувам и аз, но няма нищо по-конкретно. Нямам представа, аз не работя в бТВ, а съм партньор на бТВ, разказа Слави и допълни, че до края на годината Нова телевизия и бТВ ще имат нови собственици. От едната страна стоят медии, които са зависими и журналистите са зависими, а от другата страна стоят хора, които са свободни в интернет. Ще победят тези, които са свободни. Свободни хора са тези, които не са зависими от номенклатурни правила, посочи той. Ние имаме личности, които са натоварени от харизмата си и от действията си с отговорността да бъдат начело на България като вяра в тях, имаме потребности от такива личности. Каракачанов не е сред тях със сигурност, от действията му дотука се вижда, че не е обективно натоварена с харизма и патриотизъм личност, която да застане срещу 3 милиона души. Каракачанов да твърди това, означава, че се е самозабравил. Той е забравил каква бурма е от машината български народ, коментира Трифонов. Той похвали Лудогорец, че има такъв отбор, който да представя България, но Йоло Денев го подсече, посочвайки, че в отбора има само един българин. Законът за референдумите е измислен така, че да няма референдуми и то защото извървяхме по целия път. Ако решите да направите референдум на местно или национално ниво, ще се откажете и няма да можете да проведете референдум. Въпреки това, ние направихме всичко възможно. Законът е измислен така, че да няма допитвания. Те нямаше да позволят така или иначе решението на референдума да влезе в сила. Става дума за окопала се политическа класа, свързана в бизнеса по тесен начин и тя не позволява това да се промени. Казвам ви го от личен опит, а не защото на мен ми харесва или не ми харесва така. Вътре няма хора с качества, които да придобиват успехи на базата на занаята си. Това са хора, които могат само да придобият нещо чрез властта, смята Трифонов. Основният страх е дали ще вляза аз в парламента и ще участвам ли с политически проект в преразпределението на това, което преразпределят хората от сегашното правителство, посочи шоуменът. Слави бе попитан дали не го е срам, че представлява интересите на милиони, а на протеста има само 200 души. Това е въпрос на личен избор, категоричен бе той. Смятам, че броят на депутатите е голям, че субсидията им е голяма, и че трябва да се избират по технологичен път, посочи Трифонов. Действам със своите колеги по законов път. Ако депутатите не спазват закона и морала, ще опитаме и по друг път, ако трябва и в парламента ще вляза, коментира той. Водещият бе попитан защо вчера си е тръгнал 40 минути по-рано. Нямах часовник, попитах колегата си какво да правим и той ми каза: Време е, обясни той. Няма никакъв шанс съдебната реформа да започне. Слушах изявление на г-жа Цачева, която каза, че в момента нещата си вървят много добре. За какви реформи става въпрос? Румънският модел е далече от нас. Моника Маковей е като приказен герой, смята Слави. Инженер Лозанов от публиката седна до Слави и призова журналистите да го оставят на мира и на спокойствие, тъй като не можел да диша. Да подкрепи протеста дойде Николай Бареков, заедно със съпругата си, на когото човек от публиката каза, че му е противен. Вие сте грозен като човек, вътрешно, посочи му той и се представи като Манол Динчев. Той допълни, че Бареков разваля протеста. Между двамата се разрази скандал. \"Още малко и ще ме набиете\", не се притесни Бареков. А опонентът му отвърна, че няма да му прави реклама.", "date": "2017.05.08", "title": "ИЗВЪНРЕДНО В ПИК TV! Слави се закани: Ако се наложи и в парламента ще вляза, за да се приеме референдума"}
{"url": "http://pik.bg/%D1%88%D0%B0%D0%BF%D0%BA%D0%B8-%D0%B4%D0%BE%D0%BB%D1%83-%D0%BD%D0%BE%D0%B2%D0%B8%D1%82%D0%B5-%D0%B7%D0%BB%D0%B0%D1%82%D0%BD%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B1%D0%BB%D0%B5%D1%81%D1%82%D1%8F%D1%82---%D1%82%D0%BE%D1%82%D0%B0%D0%BB%D0%B5%D0%BD-%D1%84%D1%83%D1%80%D0%BE%D1%80-news655926.html", "text": "Случилото се на Световната купа по художествена гимнастика в София е повод за гордост за родния спорт. Страхотна атмосфера, организация на високо ниво, тръпнеща публика и най-важното български шампионки в състезанията. Невяна Владинова направи тотален фурор. Злато в многобоя. Злато на обръч, топка и лента, сребърен медал на бухалки. Катрин Тасева извоюва бронз на лента, по впечатляващо е второто й място в многобоя. Родният ансамбъл също зарадва феновете. Злато в многобоя. Сребърни отличия във финалите на отделните уреди.Родните грации в състав Симона Дянкова, Мадлен Радуканова, Елена Бинева, Лаура Траатс и Теодора Александрова показаха класа и стил. А бъдещето пред родната гимнастика изглежда повече от светло. Българският фурор бе допълнен и от специална титла за Невяна Владинова. Красивата плевенчанка беше избрана за \"Кралица на красотата\" на състезанието, а зрителите в зала \"Арена Армеец\" се насладиха на спорт от най-високо равнище и български успехи, какво по-добро за родния спорт. Художествената ни гимнастика се радва на нова златна генерация.", "date": "2017.05.08", "title": "Шапки долу! Новите Златни момичета блестят - тотален фурор"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D1%81%D1%8A%D1%81-%D1%81%D1%82%D1%80%D0%B0%D1%85%D0%BE%D1%82%D0%B5%D0%BD-%D1%85%D0%BE%D0%B4-%D0%B7%D0%B0-%D1%81%D0%BF%D0%BE%D1%80%D1%82%D0%B0-news655918.html", "text": "Българският спорт има своя нов голям шампион. Талант от най-висок ранг. Мъж, който може да спечели златен медал за България от Олимпиада. На Европейското първенство по борба в Нови Сад, Тарек Мохамед грабна титлата в категория до 75 килограма в класически стил - с уникален рейд от победи. 9:0 срещу молдовеца Михаил Браду. 8:0 над швейцареца Дамиан Диетче. 5:2 с унгареца Томас Лоринч (сребърен медалист от Олимпиадата в Лондон) 4:1 във финал с руснака Чингиз Лабазанов (световен шампион от големия форум през 2014 година). Тотална доминация на Тарек Мохамед в Нови Сад. И едно голямо браво за ръководители на спорта в България. Египтянинът бе доведен в Родината ни от Валентин Йорданов, а с помощта на спортния министър Красен Кралев взе гражданство, с което получи право да се състезава за България. Тарек е само на 23-години и спортните специалисти му предвещават шампионско бъдеще на тепиха. А Кралев и Йорданов може да са доволни от взетите решения.", "date": "2017.05.08", "title": "ЕКСКЛУЗИВНО В ПИК! Красен Кралев със страхотен ход за спорта"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81%D1%8A%D1%81%D0%B8%D0%BF%D0%B0%D0%BD%D0%B0-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0---%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D1%81%D0%B5-%D0%BA%D1%80%D0%B8%D0%B5-%D0%BE%D1%82-%D0%B2%D1%81%D0%B8%D1%87%D0%BA%D0%B8--news655902.html", "text": "Политиката променя хората и това правило важи с пълна сила за новоизлюпената депутатка Елена Йончева. Бившата пиарка на Румен Радев, която напусна скорострелно „Дондуков” 2 след само месец служба в президентството, днес е по-тиха от водата. Парламентът буквално е съсипал някога острата и непримирима журналистка, която сега се движи като сянка и мери всяка своя крачка и дума. Йончева дори не смее да се мотае из кулоарите на Народното събрание, по никакъв повод не може да бъде видяна в кафето на народния представител, където депутатите са свикнали да сядат на дълги разговори със свои колеги или пък да разменят някоя клюка с журналисти. Бившата топ репортерка пристига всяка сутрин от сряда до петък точно в 8 часа и 15 минути на работа и е първа сред депутатите. Отделя достатъчно време да се подготви за предстоящото пленарно заседание, което стартира обикновено в 9 ч. Тя влиза от задния вход на парламента и с бодра крачка се отправя към левия кулоар, без да се отклонява никъде, като влиза право в стаята на БСП. Оттам Йончева излиза едва няколко минути преди заседание и директно се мушва в пленарната зала, за да не може да бъде засечена от журналисти. После Йончева заема чинно мястото на банката си и не мърда оттам, докато председателят не даде почивка. Щом чуе камбанката, бившата любима на Сергей Станишев отново влиза в стаята на БСП, където се укрива чак до подновяване на заседанието. За да не й липсва нищо, грижата има секретарката на партията. Именно тя има за задача да носи кафе, вода и храна на Йончева и други нови депутати, които изпитват ужас да излизат от стаята и подобно на журналистката се крият вътре. От старта на парламента Йончева е имала пряк контакт с журналистите, или по-известни сред депутатите като „хиените”, един-единствен път. Това беше именно в разгара на скандала с Георги Гергов. Тогава по чиста случайност тя попадна пред събралата се тълпа репортери, но вместо за броженията в БСП, тя предпочете да говори единственото за замърсената вода в Хасково и умело се измъкна. Единствено в пленарната зала, където нямат достъп медиите, когато излезе на парламентарната трибуна, Йончева показва характер и хъс да громи опозицията с напористия си тон и остър език, който ползва в речите си. Някои дори коментират, че напомня на Корнелия Нинова в ранните й години, когато с Мая Манолова се състезаваха да борят лидера на ГЕРБ Бойко Борисов. Днес тази задача има Йончева, която освен всичко е и говорител на партията. Друг път оправдават странното й отшелническо поведение с факта, че е съсипана от ранното ставане. Журналистката страдала от недоспиване, защото нощем често имала грижи с бебето, но колкото и да е изморена, сутрин трябвало да е в парламента и вече страдала от сериозно изтощение.", "date": "2017.05.08", "title": "САМО В ПИК И \"РЕТРО\"! Елена Йончева съсипана от парламента - журналистката се крие от всички, не яде и не пие на работа, козирува като ученичка на Корнелия"}
{"url": "http://pik.bg/%D1%81%D0%BB%D0%B5%D0%B4-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%81%D0%BC%D0%B5%D0%BD%D1%8F-%D0%B8%D0%BC%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D1%81%D0%B8-news655924.html", "text": "След загубата на водачката си Марин льо Пен от центриста Еманюел Макрон на президентските избори, френската крайнодясна партия Национален фронт се готви да смени името си, без да променя идеите си, предаде АП. Директорът на кампанията на Льо Пен – Давид Рашлин, каза днес, че партията, основана от бащата на Марин льо Пен, ще смени названието си, за да привлече повече поддръжници във Франция. Едно ново име би помогнало на Марин льо Пен да се дистанцира от старата гвардия в партията, включително Жан-Мари льо Пен, който беше изхвърлен от Националния фронт от собствената си дъщеря, подела кампания за излъскване на имиджа на партията, отбелязва АП. Макрон спечели изборите с 66 процента от подадените гласове, но големият брой празни и невалидни бюлетини, както и необичайно ниската избирателна активност са признак за неудовлетворението на избирателите от избора, който им се предлага, посочва агенцията. Парламентарните избори следващия месец ще покажат дали Макрон е способен да си осигури управляващо мнозинство. Рашлин заяви, че Льо Пен ще оглави опозицията срещу Макрон.", "date": "2017.05.08", "title": "СЛЕД ЗАГУБАТА! Марин Льо Пен сменя името на партията си"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%BA%D0%B8%D1%82%D0%B0%D0%B9-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7-%D0%B2-%D0%BC%D0%B8%D0%BD%D0%B0-%D1%83%D0%B1%D0%B8-18-%D0%B4%D1%83%D1%88%D0%B8-news655923.html", "text": "Изтичане на газ в мина за въглища в Централен Китай уби 18 души, съобщиха местните власти, цитирани от АП. Изтичането е станало в неделя сутринта, когато миньорите са работили в шахтата на мината в провинция Хунан, според съобщение на департамента за пропаганда към комитета на Комунистическата партия в град Джуджоу. 37 миньори са спасени, те са хоспитализирани. Официалната новинарска агенция \"Синхуа\" информира, че полицията е извършила арести във връзка с инцидента. Китай е най-големият производител и потребител на въглища. Минната индустрия е една от тези с най-много смъртни случаи. Стотици миньори загиват годишно, макар че Китай се опитва да подобри стандартите и да затваря по-старите и по-малки мини.", "date": "2017.05.08", "title": "Трагедия в Китай! Изтичане на газ в мина уби 18 души"}
{"url": "http://pik.bg/%D1%81%D0%B0%D1%89-%D0%B7%D0%B0%D1%81%D0%B8%D0%BB%D0%B2%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5%D1%82%D0%BE-%D1%81%D0%B8-%D0%B2-%D0%B0%D0%B7%D0%B8%D0%B0%D1%82%D1%81%D0%BA%D0%BE-%D1%82%D0%B8%D1%85%D0%BE%D0%BE%D0%BA%D0%B5%D0%B0%D0%BD%D1%81%D0%BA%D0%B8%D1%8F-%D1%80%D0%B5%D0%B3%D0%B8%D0%BE%D0%BD-news655930.html", "text": "Пентагонът е одобрил план за инвестиране на почти осем милиарда долара с цел да се засили американското присъствие в азиатско-тихоокеанския регион през следващите пет години, съобщава \"Уолстрийт Джърнъл\". Това ще стане чрез обновяване на военната инфраструктура, провеждане на допълнителни учения и разполагане на повече сили и кораби. Ходът се разглежда като по-ясна демонстрация на американския ангажимент към региона, в който напрежението се засилва заради ракетните тестове на Северна Корея.", "date": "2017.05.08", "title": "САЩ засилва присъствието си в азиатско-тихоокеанския регион"}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-4-%D0%BA%D0%BE%D0%BB%D0%B8-%D1%81%D0%B5-%D0%BF%D0%BE%D0%BC%D0%BB%D1%8F%D1%85%D0%B0-%D0%B2-%D1%82%D1%83%D0%BD%D0%B5%D0%BB%D0%B0-%D0%B2%D0%B8%D1%82%D0%B8%D0%BD%D1%8F-news655973.html", "text": "Катастрофа с участието на 4 автомобила е станала в тунела „Витиня“. Това съобщи „Фокус“,цитирайки пресцентъра на МВР. Инцидентът е станал малко преди 15.00 ч. При катастрофата няма пострадали хора, но има нанесени материални щети. Автомобилите, участвали в произшествието, са изведени от тунела, а на водачите се извършва проверка. Към момента движението в тунела се извършва нормално. Причините за инцидента се изясняват.", "date": "2017.05.08", "title": "ЗАПОЧНА СЕ! 4 коли се помляха в тунела \"Витиня\""}
{"url": "http://pik.bg/%D1%81%D0%BC%D0%B5%D0%BB%D0%BE%D1%81%D1%82-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D1%87%D0%B8%D1%81%D1%82%D0%BA%D0%B0%D1%82%D0%B0-%D1%82%D1%80%D1%8A%D0%B3%D0%BD%D0%B0-%D0%B0-%D1%81%D0%B8%D0%BD%D0%B8%D1%82%D0%B5-news655955.html", "text": "\"Сините\" проявиха голяма смелост. Точно, когато \"Левски\" влиза в решителни мачове от сезона, а програмата на тима е тежка - започва чистка. На \"Герена\" замразиха доскорошните лидери Георги Костадинов, Антонио Аниете, Сърджан Лукин и Джереми де Ноойер. Въпросните няма да играят повече в гранда, освен ако не склонят да кажат \"ДА\" на предложените от \"сините\" финансови условия. Договорите на четворката изтичат, а футболистите явно не са склонни на компромиси свързани с възнаграждения. Във въпросната ситуация от \"Левски' дадоха шанс на Антон Огнянов, Ивайло Найденов, Амаду Сукуна, Алекс Боримиров, Илия Юруков... А резултатът е победа на \"сините\" с 1:0 в мач с Черно море. Успех за \"Левски\" при морска визита и ново начало за тима от \"Герена\". За \"Левски\" предстоят много тежки мачове  - гостуване на Локо на \"Лаута\", домакинство на Лудогорец, визита в Русе на \"Дунав\", дерби с ЦСКА и домакинство на \"моряците\". А въпреки чистката, \"сините\" не изглеждат отслабени, напротив - мобилизирани", "date": "2017.05.08", "title": "Смелост на \"Герена\"! Чистката тръгна, а \"сините\"..."}
{"url": "http://pik.bg/%D1%83%D0%B6%D0%B0%D1%81-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B5%D0%BD-%D1%82%D0%B8%D0%BF-%D1%83%D0%B1%D0%B8-%D0%BE%D1%82-%D0%B1%D0%BE%D0%B9-3-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-%D0%BD%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D1%81%D0%B8-news655933.html", "text": "Н. Ш. /30 г./ от Белоградчик е задържан в полицейския арест, като заподозрян за убийство на 3-годишно момиченце от село Слана бара, община Видин. Това съобщиха от ОДМВР-Видин. Мъжът - криминално проявен и осъждан, е живеел на съпружески начала с майката на детето в селото. Сигналът в полицията е получен вчера в 11.30 часа от екипа на Центъра за спешна медицинска помощ, посетил адреса в с. Слана бара. Медиците констатирали смъртта на детето. Трупът е транспортиран във видинската болница, заключението на съдебния лекар след аутопсията потвърждава насилствена смърт. Случаят е докладван на дежурен прокурор от Окръжна прокуратура – Видин. Според първоначалните данни 30-годишният мъж е нанесъл удари на детето с ръце, крака и метална тръба в стая на обитаваната от тях постройка в селскостопанския двор в Слана бара. Работата на разследващите продължава под ръководството на наблюдаващ прокурор в рамките на образуваното по случая досъдебно производство.", "date": "2017.05.08", "title": "УЖАС ВЪВ ВИДИНСКО! Криминален тип уби от бой 3-годишното момиченце на любовницата си"}
{"url": "http://pik.bg/%D0%B8%D0%BC%D0%B0-%D0%BB%D0%B8-%D0%BA%D1%80%D0%B8%D0%B7%D0%B0-%D0%B2-%D1%81%D0%B5%D0%BA%D1%81%D0%B0-%D0%B8-%D0%B7%D0%B0%D1%89%D0%BE-%D0%BD%D0%B5-%D0%B2%D1%8A%D1%80%D0%B2%D0%B8-news655868.html", "text": "Едва ли някой може да каже с точност на какво се дължи лошият секс – всеки случай е индивидуален. Има обаче няколко промени, които можем да направим в сексуалния си живот и с тяхна помощ значително да подобрим качеството му. Макар да няма определено правило, като избягваме често срещаните грешки, това може да доведе до много по-добър сексуален живот. Специалисти в областта предлагат някои съвети как да постигнем това. Вместо да отделят време на любовната игра, повечето мъже предпочитат директно да преминат към действие, без дори да дават възможност на жената да се настрои. И това е причината, поради която повечето двойки не успяват да се насладят на самия акт. Правенето на прости неща, като целуването по ерогенните зони и галенето на гърдите например може да възбуди желанието у жената и да я накара да иска повече. В действителност няма как да знаем какво е онова, което един човек харесва или не харесва, освен ако той не сподели. Факт е, че мъжете и жените имат различно очакване за секса, затова споделянето е много важно. Жената е склонна да се наслаждава най-много на секса, когато тя е активна. Затова не бива да се примиряваме с мисионерската, а да разнообразим с други пози. Да не забравяме, че активността в секса може да помогне да му се насладим максимално, съобщава тялотобг.", "date": "2017.05.08", "title": "Има ли криза в секса и защо не върви?"}
{"url": "http://pik.bg/%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%B4%D0%B5%D0%BD%D0%B8%D1%86%D0%B0-%D0%B7%D0%BB%D0%B0%D1%82%D0%B5%D0%B2%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B5%D1%81-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-%D0%BD%D0%B0-%D0%BF%D0%BE%D0%B4%D0%B3%D0%BE%D1%82%D0%BE-news655917.html", "text": "Осем месеца преди официално България да поеме за шест месеца ротационното Председателство на Съвета на Европейския съюз, Доклад на бившия вече служебен ресорен вицепремиер Деница Златева, разкрива фатално забавяне на подготовката. Ремонтите на двете основни локации, в които ще се проведат повечето от форумите и срещите на представители на страните членки – НДК и Дом №2 на Резиденция “Бояна” са зациклили, подходящите за настаняване на делегациите хотели в София могат да се окажат с по-малък капацитет, необходим е подбор, наемане и обучение на още почти 300 души, тъй като служителите от държавната администрация се оказват недостатъчни. Това са само част от изводите от Доклада “Златева”, пише БГНЕС. В четвъртък Народното събрание гласува третото правителство на Бойко Борисов, в което с ресор “Председателство на ЕС” има ресорен министър – Лиляна Павлова. Дебатът – ще остане ли на поста си висшият партиен кадър на БСП Деница Златева от служебното правителство и в кабинета на ГЕРБ и Обединените патриоти и какъв знак е възлагането на подготовката и провеждането на Председателството на два пъти министъра на регионалното развитие Лиляна Павлова, успешно измести фокуса на общественото внимание от темпа, с който българската държава ще отговори на очакванията на останалите 26 страни членки на ЕС, както и на Великобритания, с която догодина ще трябва да се преговаря за излизането й от общността. Въпреки публичните твърдения на Златева, че в изминалите три месеца подготовката на Председателството е била ускорена, неин Доклад от 37-страници от средата на миналия месец разкрива далеч по-различна ситуация, с която Павлова ще трябва да се справя спешно. Макар преди година, докато се опитваше да тушира напрежението между министрите си Меглена Кунева и Даниел Митов, тогавашният и настоящ премиер Бойко Борисов да бе категоричен, че няма да допусне увеличаване на щата на администрацията заради Председателството, ситуацията към настоящия момент е различна. Дирекция „Модернизация на администрацията“ в Администрацията на Министерския съвет през първата половина на м. април изготви Анализ за нуждите от допълнителен персонал за целите на Българското председателство на Съвета на ЕС през 2018 г. въз основа на писмените заявки от всички ведомства, които имат ангажименти към подготовката и провеждането на Председателството. Обобщените заявки показват необходимост от осигуряване на 140 допълнителни щатни бройки с технически, организационни, координационни и логистични функции и 122 допълнителни щатни бройки, за които се изискват специфични знания, умения и опит, с оглед прякото им включване на експертни позиции”, констатира Златева и предлага следните мерки: “да се изготвят ясни критерии за наемането на допълнителни служители с технически и експертни функции и да се определят съответните нива на размера на възнагражденията на този персонал и да се изготви и приеме Наредбата за заплатите на служителите в държавната администрация, с който да се въведе нов вид допълнително възнаграждение за постигнати резултати, свързани с организацията и провеждането на Председателството на Съвета на ЕС.” От Доклада се разбира още, че от март месец в Националната служба “Охрана” се провеждат конкурси за нови телохранители и шофьори, които ще отговарят за сигурността на участниците в събитията на Българското председателство. Отсега е ясно, че първата половина на 2018 г. ще бъде изключително трудно намирането на добро място за настаняване в София. Подходящите хотели за настаняването на чужди делегации се оказват по-малко от нужните. “Проведени са срещи с ръководствата на 22 хотела с цел запознаване с графика и натовареността според предварителния календар на събитията на Българското председателство и уточняване на броя на гостите, които всеки хотел би могъл да настани. Установено е, че не всички посетени хотели са подходящи за настаняване на ВИП делегации. В тази връзка е изготвен списък с избрани хотели, който е предоставен на правоохранителните органи с цел проучване на съответствието с изискванията за сигурност и потвърждаване на хотелите, които са подходящи за настаняване на ВИП делегации. С останалите хотели е обсъдена възможността да предоставят определен брой стаи на преференциални цени, за делегатите, които следва сами да организират и заплатят своя престой”, пише още в доклада си ексвицепремиерът Деница Златева, която уточнява, че преговорите с хотелите продължават. Изброените дотук затруднения могат да се приемат и за незначителни, пред фаталното забавяне на ремонтните дейности по помещенията, в които делегациите ще провеждат своите срещи в София, поне ако се съди по Доклада на Деница Златева. Макар срокът за приключване на ремонта да е краят на ноември, към средата на април не е бил “финализиран и одобрен работният проект по преустройство и адаптация на основната сграда на НДК . “Тепърва предстои работният проект да бъде внесен за съгласуване в Столична община и останалите компетентните институции за издаване разрешение за строеж”, пише още Златева. От това се разбира, че ако разрешенията все още не са издадени, а се извършват ремонтни дейности в НДК, то те ще са без нужните разрешителни. Бившият вицепремиер не посочва каква е допълнителната сума, която ще “глътне” преустройството на НДК, само уточнява, че има готов Доклад относно необходимостта от допълнителни финансови средства във връзка с преустройството и адаптацията на сградата на НДК за целите на Българското председателство през 2018 г., придружен от Обобщена справка на необходими финансови средства. Ако за НДК допълнителни средства да не са публични, то вече е ясно, че ремонтните дейности в Дом №2 на Резиденция “Бояна” ще глътнат поне още 5 млн. лв. над планираното. Темата с бюджета на Българското председателство на Съвета на ЕС не е намерила сериозно място в документа. Споменава се, че първоначалните разчети са за 100 млн. лв. за период от три години. Все повече са очакванията, обаче, че заради сериозното забавяне, подготовката и провеждането на Председателството на ЕС трудно ще се побере и в сумата от 150 млн. лв. За сметка на това е ясно, че това лято предстоят множество ремонти по бул. “България”, на детелината с Околовръстното шосе, както и на други централни булеварди и улици около НДК, а и изграждане на новия път за Терминал 2 на Летище “София”. Потвърдено е и първото ВИП събитие на Българското председателство на ЕС. На 11 и 12 януари 2018 г. в София ще има заседание на Колежа на комисарите, т.е. в българската столица ще се съберат всички европейски комисари, начело с президента на ЕК Жан Клод Юнкер. За тях ще бъде организиран и Тържествен концерт. Планира се още, България да отбележи началото на първото си ротационно Председателство на ЕС в нощта срещу 01 януари 2018 г., като събитието съвпадне с традиционния новогодишен концерт на площад “Александър Батенберг” в София. Традиционно откриването в Брюксел ще се проведе зала „Бозар“, на 1 февруари 2018 г. Събитията за закриване на Председателството се планира да бъдат проведени през месец юни 2018 г.", "date": "2017.05.08", "title": "Доклад на Деница Златева за Българското председателство на ЕС разкрива забавяне на подготовката"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B5-%D0%BA%D0%BE%D0%BB%D0%B8-%D1%81%D0%B5-%D0%BF%D0%BE%D0%BF%D0%B8%D0%BB%D1%8F%D1%85%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%BC%D0%BE%D0%BC%D0%B8%D1%87%D0%B5-%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BE-news655934.html", "text": "Тежка катастрофа е станала на изхода на Враца в посока Монтана, съобщава булнюз. Лека кола „Сеат“ и таксиметров автомобил „Шевролет“ са се ударили, при което е пострадало момиче. До катастрофата се стигнало, след като таксито се опитало да направи ляв завой, но не изчакал идващия откъм Монтана автомобил. Той се натресъл в “Шевролет“-а, завъртял се на пътното платно и спрял в мантинелата. Според свидетелите на инцидента обаче, \"Сеат\"-ът се е движел с прекалено висока скорост. По неофициална информация в „Сеат“-а са пътували баща и дъщеря. Момичето е с множество наранявания и веднага е откарано от пристигналата на място линейка в спешния център на врачанската болница. Шофьорите на леките автомобили пък са се разминали без сериозни наранявания. Пробата за алкохол на водача на „Сеат“-а е отрицателна. В момента на мястото има полицейски екип, който регулира движението, докато се установи точната причина за катастрофата.", "date": "2017.05.08", "title": "ТЕЖЪК ИНЦИДЕНТ! Две коли се попиляха във Враца, момиче е пострадало"}
{"url": "http://pik.bg/%D1%80%D0%B0%D0%B7%D0%BC%D0%B8%D1%81%D0%BB%D0%B8-%D0%B7%D0%B0-6-%D0%BC%D0%B0%D0%B9-%D0%B1%D0%B8%D0%B2%D1%88%D0%B8%D1%8F%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%BD%D1%81%D0%BE-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%B0%D1%80%D0%BA%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%81%D1%82%D0%B0%D1%82%D1%83%D0%BA%D0%B2%D0%BE-%D1%83%D0%BD%D0%B8%D1%89%D0%BE%D0%B6%D0%B8-%D0%B0%D1%80%D0%BC%D0%B8-news655901.html", "text": "Толкова ли е трудно да се признае, че именно това политическо статукво унищожи Българската армия като смисъл, форма и съдържание. На днешния ден (б.а.-визира 6 май) ще бъдат произведени поредната порция измислени генерали, които вече надхвърлиха числения състав на войниците. Такова лицемерно политическо и държавническо поведение не е имало в България през цялата ни история. Това пише в своя пост в социалните мрежи бившият служител на НСО Николай Марков. „През последните 27 години Въоръжените сили бяха ликвидирани, а през агенцията Военни имоти базите, суровините, оръжията, материали и всичко останало се разграби, в името на частен интерес. Военно промишления комплекс е \"приватизиран\" по формулата разходите за държавата, приходите - по офшорни сметки. Това е мафията! Всеки, който влиза в разговор, подкрепя или легитимира мафиоти е престъпник. Когато удари часът на нашите престъпници, които се укриват зад политически маски, милост и прошка за никого. Или си връщаме достойнството на нацията или отчаяно изчакваме една шепа боклуци да ни затрият. Византийският и турският ятаган не успяха. И европейският няма да успее в ръцете на лицемерното им приятелство. Нашата България има смисъл само в ръцете на смели и достойни нейни граждани....“, казва още той.", "date": "2017.05.08", "title": "РАЗМИСЛИ ЗА 6 МАЙ! Бившият служител на НСО Николай Марков: Политическо статукво унищожи армията ни - произвеждаме измислени генерали"}
{"url": "http://pik.bg/%D1%80%D0%B0%D0%B7%D0%B1%D0%B8%D1%85%D0%B0-%D0%B4%D0%BE%D0%BC%D0%B0-%D0%BD%D0%B0-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D1%86%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news655939.html", "text": "Неизвестни вандали строшиха една от витрините на Дома на младоженците в Пловдив. През разбитото стъкло може да се влезе в сградата. Проверка на полицията обаче е показала, че нищо от инвентара на дома не е откраднато. На мястото на инцидента отиде директорът на ОП \"Радостни обреди\" Румяна Толова, съобщава \"Марица\". В момента Домът на младоженците се охранява от полиция.", "date": "2017.05.08", "title": "Разбиха Дома на младоженците в Пловдив"}
{"url": "http://pik.bg/%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BD%D0%B0-%D0%BF%D0%B5%D1%80%D0%BE%D1%82%D0%BE-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D0%BE%D0%B1%D0%B5%D1%82%D0%BE%D0%B2%D0%B0%D0%BD%D0%B0%D1%82%D0%B0-%D0%B7%D0%B5%D0%BC%D1%8F-%D0%B2-%D1%86%D0%B0%D1%80%D1%81%D1%82%D0%B2%D0%BE-%D0%BD%D0%B0-%D0%BC%D0%B0%D1%81%D0%BB%D0%B8%D0%BD%D0%B8-%D0%B8-%D0%BF%D0%B5%D0%BF%D0%B5%D0%BB-news655932.html", "text": "\"Царство на маслини и пепел\" на съставителите Айлет Уолдман и Майкъл Шейбон разказва за Обетованата земя - за конфликтите там към днешна дата, за живота на палестинци и евреи и за тяхната надежда за мир и спокойно съвместно съжителство. Сборникът с 26 покъртителни истории ще излезе на книжния пазар с логото на издателство \"Милениум\" до седмица - преди световната премиера на книгата, която ще бъде на 1 юни. Обетованата земя е къс от източния бряг на Средиземно море с хилядолетна история и е смятан за свещен от трите големи монотеистични религии – юдаизъм, християнство и ислям. В продължение на векове тя е била арена не само на въоръжени стълкновения между различните населяващи я народи, но и на ожесточени битки на духа и на ума, върху чиито постижения се градят основите на днешната ни цивилизация. В търсене на истината и на решение за проблемите в този регион, белязан едновременно от жестокост и богочовешка милост, американските писатели Айлет Уолдман и Майкъл Шейбон канят двайсет и четирима от най-добрите майстори на перото в света да предложат своя поглед за миналото и за бъдещето на това „царство на маслини и пепел”. Защото само писателите, по думите на Хенри Джеймс, могат да видят целия спектър на даден проблем, да доловят всички нюанси в конфликта, да надзърнат в душата на човека и да разкажат на другите най-добре онова, което до този момент е оставало скрито за окото. Сред авторите са Дейв Егърс, Марио Варгас Льоса, Анита Десаи, Колъм Тойбин, Джералдин Брукс и още много именити писатели, носители на редица престижни международни награди.", "date": "2017.05.08", "title": "Майстори на перото от цял свят разказват за Обетованата земя в \"Царство на маслини и пепел\" "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0%D1%88-%D0%B2%D0%BE%D0%B4%D0%BE%D0%BB%D0%B0%D0%B7-%D1%81%D0%B5-%D1%83%D0%B4%D0%B0%D0%B2%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news655945.html", "text": "Българският водолаз, който бе обявен за издирване в Гърция, е открит мъртъв в района на Халкидики. Според информация на полицията трима български водолози се гмурнали в района на Порто Валитса, съобщава Български новини. Двама са излезли, но третия не. Той е обявен за издирване. До 22.00 ч снощи са продължили издирвателните операции в района от Пефкохори до Палиури. Търсенето е било фокусирано върху мястото на гмуркане, като в крайна сметка водолазът е намерен мъртъв близо до Палиури, Касандра.", "date": "2017.05.08", "title": "ТРАГЕДИЯ! Наш водолаз се удави в Гърция"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D0%BF%D0%BE%D0%B7%D0%B4%D1%80%D0%B0%D0%B2%D0%BB%D0%B5%D0%BD%D0%B8%D1%8F-%D0%B7%D0%B0-%D0%BC%D0%B0%D0%BA%D1%80%D0%BE%D0%BD-%D0%B1%D0%B5%D0%B7-%D1%84%D1%80%D0%B0%D0%BD%D1%86%D0%B8%D1%8F-%D0%BD%D1%8F%D0%BC%D0%B0-%D0%B5%D0%B2%D1%80%D0%BE%D0%BF%D0%B0-news655940.html", "text": "Президентът Румен Радев поздрави новия си френски колега Еманюел Макрон за победата му на изборите за държавен глава във Франция. \"Поздравявам Еманюел Макрон за убедителната му победа на президентските избори! Без Франция няма Европа\", написа в социалната мрежа Радев. Еманюел Макрон ликува на изборите във Франция след като завоюва 66,06 на сто от гласовете срещу 33,94% за конкурента му - националистката Марин льо Пен. Поздравявам Еманюел Макрон за убедителната му победа на президентските избори! Без Франция няма Европа. Вотът на френския народ потвърждава неговата привързаност към споделените ни ценности: свобода, солидарност, единство в многообразието и споделени отговорности за общото бъдеще на съюза. Вярвам, че Еманюел Макрон, който въплъти тези очаквания на французите и на всички убедени европейци, ще вложи тази политическа енергия в укрепването на единството на ЕС, което днес е поставено на изпитание. Убеден съм, че Франция избра президент, който ще работи за родината си със същата страст, с която тя го издигна, припозна и избра за свой лидер.", "date": "2017.05.08", "title": "Президентът Радев във Фейсбук: Поздравления за Макрон, без Франция няма Европа"}
{"url": "http://pik.bg/%D0%BA%D1%80%D0%B0%D0%B9%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%BC%D0%B0%D0%BA%D1%80%D0%BE%D0%BD-%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81-661-%D0%BE%D1%82-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5-news655948.html", "text": "Еманюел Макрон е спечелил 66,1% от гласовете на избирателите, докато лидерът на крайнодесните Марин льо Пен е получила 33,9% подкрепа, показаха крайните резултати от президентските избори във Франция, предава агенция Франс прес. Министерството на вътрешните работи отбеляза, че Макрон е получил общо 20 753 797 гласа спрямо 10 644 118 за Льо Пен. Броят на въздържалите се гласоподаватели е 25,44%, което е най-високото ниво от президентските избори през 1969 г. В неделя от Министерството съобщиха, че са били подадени рекорден брой празни или невалидни бюлетини, около 9% от всички регистрирани избиратели (на първия тур този брой е бил едва 2%). Това означава, че един на всеки трима гласоподаватели е отказал да избере един от двамата кандидати.", "date": "2017.05.08", "title": "КРАЙНИ РЕЗУЛТАТИ! Макрон печели изборите за президент във Франция с 66,1% от гласовете"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B8-%D0%B4%D1%8A%D1%89%D0%B5%D1%80%D1%8F-%D0%BC%D1%83-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D0%B8%D0%B7%D1%85%D0%BE%D0%B4%D0%B0-%D0%BE%D1%82-%D0%B2%D1%80%D0%B0%D1%86%D0%B0-news655949.html", "text": "Популярният врачански бизнесмен Иван Алексиев и дъщеря му са пострадалите от зрелищна катастрофа която станала на изхода на Враца в посока към Монтана, съобщава булнюз. При инцидента най-сериозно пострадала колата на бизнесмена, който управлява верига от ресторанти \"Славянски кът\" в областния град. Неговият автомобил е бил отнесена при удар от невнимателен шофьор на такси. Миниванът „Сеат\" е отхвърчал на 50 метра от мястото на удара, като задният му мост вече е неизползваем. В колата се е возела и 11-годишната дъщеря на Алексиев - Ивана, която заедно с него е закарана в спешния център. По предварителна информация няма тревоги около състоянието им, а лекарите имат нужда от допълнителни рентгенови изследвания, за да се уверят, че детето няма скрити травми. При удара е натъртена зона в шийните прешлени на момичето. По спешност вече е извикан известният ортопед д-р Георги Комитски, който е поел лечението на малката Ивана.", "date": "2017.05.08", "title": "ИЗВЪНРЕДНО! Бизнесмен и дъщеря му са пострадали при катастрофата на изхода от Враца"}
{"url": "http://pik.bg/%D0%B7%D0%B0%D0%B4%D0%B0%D0%B2%D0%B0%D1%82-%D1%81%D0%B5-%D0%B4%D0%BD%D0%B8-%D0%B1%D0%B5%D0%B7-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D0%B8%D1%82%D0%B5-news655944.html", "text": "От 9 до 11 май ще минем през период, който древните китайци са наричали дни без богатство. За тези дни съществуват строго определени правила, които е препоръчително да спазваме, за да си спестим сериозни главоболия в бъдеще. От 9 до 11 май не бива да се правят сериозни инвестиции, големи покупки или да се дават заеми. В тези дни не трябва да се занимавате с никакви въпроси от финансов характер, защото съществува риск да усложним материалното си положение. Старайте се да не харчите много или поне се простирайте според чергата си, защото ако сега прахосвате необмислено, след време трудно ще намирате средства за най-елементарните си нужди. Дните без богатство са период, описан от източната астрология. В Китай ги смятат за много уязвими дни, когато рискът от катастрофи и бедност става силно осезаем. Според съвременните астролози обаче не бива да приемате този период твърде драматично, а просто да сте малко по-пестеливи, защото енергията не предразполага към харчене и живот, пълен с изобилие. През тези дни Луната ще се движи в Скорпион, като на 10 май ще настъпи Пълнолунието за този месец. Слънцето и Плутон, от друга страна са в точен аспект, който поставя удивителен знак върху финансите ни, пише \"Съновник\". Трябва да сме по-предпазливи откогато и да е било, що се отнася до пари. Избягвайте сериозните финансови дела и отложете пазаруването за по-благоприятно време.", "date": "2017.05.08", "title": "Задават се дни без богатство! Ето какво не трябва да правите"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D1%8A%D1%80%D0%B6%D0%B8-%D0%BD%D0%B0-%D0%BF%D1%80%D0%B8%D1%86%D0%B5%D0%BB-%D1%82%D1%80%D0%B8-%D1%80%D0%B5%D0%BA%D0%BE%D1%80%D0%B4%D0%B0-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%89%D0%B5-%D0%B7%D0%B0-news655931.html", "text": "Бойко Борисов се закле за трети път като премиер на България и подгони рекордите в историята на българската политика. Лидерът на ГЕРБ оглавява 96-ото правителство на България след Освобождението и 18-о от 1990 година насам. Борисов вече оглавява класацията като единствения политик в демократичната история на страната, който става премиер за трети път. Ако третото му правителство изкара пълен 4­-годишен мандат, той почти ще настигне рекордьора от времето на социализма Станко Тодоров с 3597 дни управление,. През май 2018 година пък Борисов ще задмине Стефан Стамболов. , дошъл на власт след демократични избори. Стамболов е бил начело на държавата 2464 дни ­ - от 20 август 1887 до 19 май 1894 година. Статистиката сочи, че ако кабинетът оцелее до 2020 година, , който е  бил премиер 3146 дни -  от 27 ноември 1962 г. до 9 юли 1971 г. Рекорда по най-много мандати в историята на България като министър-председател държи Александър Малинов. Той е съставял цели пет кабинета, но общо дните, в които е премиер, са 1441. Лидерът на Демократическата партия реализира два последователни мандата - от 16 януари 1908 до 16 март 1911-а и управлява 1145 дни, припомня \"Марица\". Следващите му два мандата са по-кратки - от 21 юни 1918 до 28 ноември 1918, или 191 дни. Последното му правителство оцелява само 105 дни - от 29 юни 1931 до 12 октомври 1931 година. След него в класацията се нареждат Петко Каравелов, Стоян Данев и Георги Кьосеиванов. И тримата управляват по 4 мандата. Първото правителство на Каравелов просъществува 150 дни (28 ноември 1880 - 27 април 1881 година). Животът на втория кабинет на един от водачите на Либералната партия, а по-късно на Демократическата, е доста по-дълъг - цели 770 дни (30 юни 1884 - 9 август 1886). Само 4 дни пък трае третото му правителство - от 12 до 16 август 1886 г. За четвърти път Петко Карвелов управлява между 20 февруари и 21 декември 1901, или 304 дни. Проф. Стоян Данев, юрист и дългогодишен водач на Прогресивнолибералната партия,  поема властта от Петко Каравелов на 21 декември 1901 г. и управлява три последователни мандата - до 6 май 1903 година, или 498 дни. Само 33 дни оцелява четвъртият му кабинет - от 1 до 4 юли 1913-а. Четири последователни мандата, или общо 1555 дни, начело на държавата е бил Георги Кьосеиванов. Роденият в Пещера дипломат и политик е министър-председател от 23 ноември 1935 година до 15 февруари 1940 година. По времето на Княжество България (1878 - 1908 г.) Драган Цанков и Константин Стоилов управляват по три мандата като премиери. Цанков като един от водачите на Либералната партия ръководи държавата 542 дни (26 март 1880 - 28 ноември 1880-а, 7 септември 1883 - 31 декември 1883 и  1 януари 1884 - 29 юни 1884). Пловдивчанинът Константин Стоилов - един от ръководителите на Консервативната партия и основател и лидер на Народната партия, поема  властта на 29 юни 1887 година. Бившият редактор във вестник \"Марица\" управлява 52 дни - до 20 август 1887 г. След 7 години, в които кормилото на държавата е в ръцете на Стефан Стамболов,  Константин Стоилов се завръща и реализира два мандата (19 май 1894 - 9 декември 1894 и 9 декември 1894 - 18 януари 1899). Управлява общо 1757 дни. В Царство България (1908 - 1946 г.) Васил Радославов, Андрей Ляпчев, Никола Мушанов и Кимон Георгиев ръководят страната по три мандата. Васил Радославов  е министър-председател след абдикацията на княз Александър I Батенберг (от 16 август 1886 до 28 юли 1887) и по време на Първата световна война (4 юли 1913 - 20 декември 1914 и 23 декември 1914 - 21 юни 1918), или общо 1243 дни.  Андрей Ляпчев е премиер в правителствата от 4 януари 1926 г. до 12 септември 1928-а, от 12 септември 1928 г. до 15 май 1930 и от 15 май 1930-а до 29 юни 1931 г. Управлява България общо 2032 дни. Също три последователни мандата, или общо 950 дни, начело е Никола Мушанов.  Адвокатът и политик е министър-председател от 12 октомври 1931 до 19 май 1934 г. Кимон Георгиев става премиер след Деветнадесетомайския преврат 1934 година, но в началото на следващата година политическият кръг „Звено” и Военният съюз  са изолирани от управлението от  цар Борис III. След като се сближава с комунистите и е активен участник в Деветосептемврийския преврат през 1944 година, Кимон Георгиев отново се връща като министър-председател. Така той управлява 1052 дни (19 май 1934 - 22 януари 1935, 9 септември 1944 - 31 март 1946 и  31 март 1946 - 22 ноември 1946). В годините на комунистическия режим само Антон Югов има три мандата, които са последователни. Той става министър-председател след Априлския пленум от 1956 г. и управлява цели 2414 дни (18 април 1956 - 15 януари 1958, 15 януари 1958 - 17 март 1962 и  17 март 1962 - 27 ноември 1962). Най-дълго е управлявал България Станко Тодоров - 3630 дни, а след него - Тодор Живков (3146 дни).  Най-кратък пък е бил мандатът на  второто правителство на Климент Търновски, чието светско име е Васил Друмев - само 3 дни (9 август 1886 - 12 август 1886). В тази класация се нарежда и третият кабинет на Петко Каравелов, който просъществува  4 дни - от 12 август 1886 до 16 август 1886 г. Също 4 дни ръководи страната Димитър Станчов - от 27 февруари 1907 до 3 март 1907 г. Правителството пък на Константин Муравиев оцелява само 7 дни - от  2 до 9 септември 1944 г.", "date": "2017.05.08", "title": "ГОРЕЩА ТЕМА! Бойко Борисов държи на прицел три рекорда във властта! Догодина премиерът ще задмине Стамболов"}
{"url": "http://pik.bg/%D0%B3%D1%80%D0%B8%D1%88%D0%BE-%D0%BF%D0%B0%D0%BA-%E2%84%9612-%D0%B2-%D1%81%D0%B2%D0%B5%D1%82%D0%B0-news655899.html", "text": "... ... Григор Димитров се изкачи с една позиция в световната ранглиста на ATP. Най-добрият български тенисист не игра през изминалата седмица, но вече заема 12-ото място в класацията с актив от 2820 точки. Водач остава Анди Мъри (Великобритания) с 11270 точки, следван от Новак Джокович (Сърбия) със 7085 точки и Стан Вавринка (Швейцария) с 5685 точки. Хърватинът Марин Чилич пък прогресира до седмото място с 3725 точки, следкато вчера спечели титлата в Истанбул. 1. (1) Aнди Мъри (Великобритания) 11270 точки 2. (2) Новак Джокович (Сърбия) 7085 точки 3. (3) Стан Вавринка (Швейцария) 5685 точки 4. (4) Роджър Федерер (Швейцария) 5125 точки 5. (5) Рафа Надал (Испания) 4375 точки 6. (6) Mилош Раонич (Канада) 4135 точки 7. (8) Maрин Чилич (Хърватия) 3725 точки 8. (7) Keй Нишикори (Япония) 3650 точки 9. (9) Доминик Тийм (Австрия) 3615 точки 10. (10) Давид Гофен (Белгия) 3055 точки двойки: 2. (2) Джон Пиърс (Австралия) 7400 точки 3. (3) Боб Брайън (САЩ) 6725 точки 3. (3) Майк Брайън (САЩ) 6725 точки 5. (5) Марсело Мело (Бразилия) 6430 точки 6. (7) Джейми Мъри (Великобритания) 6100 точки 7. (8) Бруно Соареш (Бразилия) 6100 точки 8. (6) Никола Маю (Франция) 5930 точки 9. (9) Пиер-Юг Ербер (Франция) 5545 точки 10. (11) Рейвън Клаасен (Южна Африка) 4750 точки 417. (426) Лазов 139 точки 677. (679) Младенов 70 точки 696. (729) Кузманов 67 точки 1609.(1631) Васил Шандаров 6 точки", "date": "2017.05.08", "title": "Гришо пак №12 в света"}
{"url": "http://pik.bg/%D0%B4%D0%B0-%D1%81%D0%B8-%D0%BF%D1%80%D0%B8%D1%8F%D1%82%D0%B5%D0%BB-%D1%81-%D1%82%D0%BE%D0%BA%D0%B0-18-%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%B8%D0%BF%D0%B0-%D0%BE%D0%B3%D0%BE%D0%BB%D0%B5%D0%BD-%D0%BF%D1%80%D0%BE%D0%B2%D0%BE%D0%B4%D0%BD%D0%B8%D0%BA-%D0%B8-%D1%81%D0%B5-%D1%81%D0%BC%D0%B5%D0%B5-%D0%B2%D0%B8%D0%B4%D0%B5%D0%BE-news655871.html", "text": "„Електрическото“ момче открило способността си да пропуска през тялото си ток, когато поправяло нагревател 18-годишният индиец Дипак Джангри, който се прочу в страната си като „електрическото“ момче, е единственият феномен в света, който може да пипа оголени проводници, без това да застрашава живота му. Отскоро той работи като електротехник. Оказва се, че това е най-безопасната за него професия, съобщава езотериерру. Дипак издържа напрежение от 11 000 волта. Способността си да пропуска ток през тялото си той открил преди две години, когато се опитал да поправи нагревател на майка си, но без да иска докоснал оголения проводник. Сега младият индиец обича да се къпе във вана под напрежение от 220 волта.", "date": "2017.05.08", "title": "ДА СИ ПРИЯТЕЛ С ТОКА! 18-годишен пипа оголен проводник и се смее (ВИДЕО)"}
{"url": "http://pik.bg/%D1%80%D1%83%D1%81%D0%B8%D1%8F-%D0%B2%D0%BD%D0%B5%D1%81%D0%B5-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D1%81%D0%B8%D1%80%D0%B8%D1%8F-%D0%B2-%D0%BE%D0%BE%D0%BD-news655884.html", "text": "Русия е внесла в Съвета за сигурност към ООН проекторезолюция, свързана с меморандума за създаване на зони за деескалация в Сирия, подписан в Астана на 4 май, съобщи прессекретарят на постоянното представителство на Русия в организацията Фьодор Стрижижовский, цитиран от „Интерфакс\". „Потвърждаваме, че проектът за резолюцията е внесен\", заяви Стрижижовский. Освен това друг източник съобщи, че „е възможно гласуването за проекта да се проведе тази седмица\". Русия отдавна предлага в Сирия да се създадат четири зони за сигурност, като точните координати на зоните трябва да бъдат определени едва след гласуването на проекторезолюцията. Към момента се предлага такива зони да се създадат в провинция Идлиб, на север от Хомс, в източна Гута и в южната част на Сирия.", "date": "2017.05.08", "title": "Русия внесе резолюция за Сирия в ООН"}
{"url": "http://pik.bg/%D1%88%D0%BE%D1%83-%D0%B2-%D0%B5%D1%84%D0%B8%D1%80-%D0%BA%D0%BE%D0%B9-%D1%82%D1%8A%D1%80%D1%87%D0%B8-%D0%BA%D0%B0%D1%82%D0%BE-%D0%BB%D1%83%D0%B4-%D0%B2-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-news655867.html", "text": "Ако зрителите можеха само да видят това... Това умозаключение направи преди да прочете новините Богомил Грозев в сутрешния блок на Нова телевизия. И погледна хитро водещите Ани Цолова и Виктор Николаев. Трикът хвана дикиш - Цолова си призна, че е влетяла в последния момент. \"Ще те питам теб, ако се качиш на токчета\", отвърна поспаланката с усмивка. Грозев отсече мъжкарски: \"Никога!\"", "date": "2017.05.08", "title": "ШОУ В ЕФИР! Кой търчи като луд в Нова телевизия"}
{"url": "http://pik.bg/%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%BF%D1%80%D1%8F-%D1%80%D1%83%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-news655928.html", "text": "Украйна забрани достъпа до територията си на двама руски журналисти, дошли да отразяват музикалния конкурс „Евровизия”. Причината е тяхно пребиваване в анексирания от Русия Кримски полуостров. Вчера журналистите са били върнати на границата и им е било забранено да влизат в Украйна за период от три години. Това заяви говорителят на украинската гранична служба Олег Слободян. Във Фейсбук украинската гранична служба написа, че акредитация за отразяване на „Евровизия” не означава автоматично право да се преминава през границата на Украйна. По същата причина на границата бе върнат и фотограф, работещ за руска медия.", "date": "2017.05.08", "title": "Украйна спря руски журналисти за \"Евровизия\""}
{"url": "http://pik.bg/%D0%B3%D0%B0%D0%BB%D0%B5%D0%BD%D0%B0-%D0%B2%D1%80%D1%8A%D1%87%D0%B8-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-%D0%B1%D0%B0%D0%B2%D0%B0%D1%87%D0%BA%D0%B8-news655891.html", "text": "Галена окончателно заряза бебето си Александър, който се роди на 17 февруари. Певицата обяви, че се връща на работа първия ден, след като детето навърши 3 месеца - 18 май. Още отсега обаче почти е спряла да се занимава с отглеждането му. За да не остава новородения си син без грижи, певицата разчита на майка си, свекърва си и на бавачка, която да гледа бебето през нощта, докато майка му пее по кръчмите. Жената била наета още с раждането на малкия Александър с идеята да даде възможност на родилката да се възстанови по-бързо.", "date": "2017.05.08", "title": "Галена връчи бебето на бавачки"}
{"url": "http://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D0%BA%D1%80%D0%B8%D0%B7%D0%B0-%D0%B2-%D0%BB%D0%BE%D0%BA%D0%BE-%D0%BF%D0%B4-%D1%87%D0%B0%D0%BA%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8-%D0%BE%D1%82-%D1%84%D0%B5%D0%B2%D1%80%D1%83%D0%B0%D1%80%D0%B8-news655879.html", "text": "Локомотив (Пловдив) Мартин Камбуров Футболистите на имат да взимат по няколко заплати. Играчите и треньорите са получили само по едно възнаграждение от началото на 2017 година. Клубът им виси с парите за февруари и март. Освен това босът Христо Крушарски дължи на играчите, които не са от Пловдив, и по няколко наема. Забавяне на заплатите в клуба има от началото на годината. В един момент на \"Лаута\" напрежението си покачи драстично и се заговори дори за бойкот от страна на играчите. След няколко поредни загуби треньорът Едуард Ераносян напусна, а същото стори и гласеният за негов заместник Христо Колев-Бащата. На път да си тръгне бе дори капитанът . Централният нападател обаче размисли и се върна след настояване на почетния президент Христо Бонев.", "date": "2017.05.08", "title": "Тотална криза в Локо (Пд)! Чакат заплати от февруари "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%83%D0%B4%D0%B0%D1%80%D0%B5%D0%BD%D0%B8%D1%8F%D1%82-%D0%BE%D1%82-%D0%BC%D1%8A%D0%BB%D0%BD%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%B5-%D0%B1%D0%B5%D0%B7-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D1%8F-%D1%81%D0%BB%D0%B5%D0%B4-%D0%BF-news655890.html", "text": "Удареният от гръмотевица снощи на Летище София самолет на „Уизеър“ е без поражения, инспектиран е и е отлетял. Това научи ПИК от свои източници. , две гръмотевици удариха самолети на аеропорта. Вчера цял ден над София валеше дъжд, а на места падаха и мълнии. Машина на \"Уизеър\" е била ударена от гръм при кацане, като при инцидента няма пострадали. Всички пътници от планирания полет за Айндховен – около 200 души, пък бяха настанени на хотел, докато се извърши оглед на машината. В малките часове на днешния ден, след като механиците на инспектирали всичко, полетът за Айндховен е бил извършен. Припомняме, че гръмотевица снощи удари и машина на „Бритиш еруейз“, която заради инцидента е излетяла от Летище София със закъснение за Лондон. Полетът е изпълнен нормално.", "date": "2017.05.08", "title": "ИЗВЪНРЕДНО И САМО В ПИК! Удареният от мълния самолет на Летище София е без поражения! След проверка е излетял успешно"}
{"url": "http://pik.bg/%D1%88%D0%BE%D1%84%D1%8C%D0%BE%D1%80-%D0%BF%D1%80%D0%B5%D0%B3%D0%B0%D0%B7%D0%B8-%D0%BA%D0%BE%D1%88%D1%83%D1%82%D0%B0-%D0%BD%D0%B0-%D0%BF%D1%8A%D1%82-%D0%BA%D1%80%D0%B0%D0%B9-%D1%88%D1%83%D0%BC%D0%B5%D0%BD-news655892.html", "text": "Млада кошута беше пометена от автомобил и убита в понеделник сутрин на главен път Шумен-Русе, близо до село Белокопитово. За инцидента е уведомена полицията, автопатрулен екип е пристигнал на място, извършил е проверка на водача и му е съставен акт за установено администратично нарушение. Животното е било бременно и според експертите от Регионалната дирекция по горите в Шумен е на 3-4 години. Председателят на ловната дружинка в Белокопитово Пламен Пантелеев призовава шофьорите да преминават с повишено внимание в района, защото в изоставената ябълкова градина над селото се крият много сърни и кошути. Всяка година в тази част на пътя загиват 2-3 животни, като според него най-честата причина е шофирането с превишена скорост. Преди по-малко от месец на Шуменското плато автомобил уби малко сърне.", "date": "2017.05.08", "title": "Шофьор прегази кошута на път край Шумен"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D1%81%D0%BF%D0%B8%D1%80%D0%B0%D1%82-%D0%BA%D0%B0%D0%BC%D0%B8%D0%BE%D0%BD%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%B5%D0%BD-%D1%82%D1%80%D0%B0%D1%84%D0%B8%D0%BA-news655875.html", "text": "Интензивен трафик се очаква в последния от серията почивни дни. На много места в страната ще има превалявания от дъжд, така че бъдете внимателни по пътищата. За да се облекчи трафика, се забранява движението на тежкотоварни автомобили от 14 до 20 часа днес по автомагистралите и най-натоварените пътища. На автомагистрала \"Хемус\" продължава ремонтът на тунелите \"Витиня\" и \"Ечемишка\" като движението и по двете съоръжения се извършва двупосочно в тръбата в посока София. След 10 часа тази сутрин на входа на столицата в посока \"Владая\" ще бъдат осигурени две ленти за влизащите в София. Трафикът съвпада с започващата днес Глобална седмица на ООН за пътна безопасност. Тя се провежда под мотото \"Спаси живот! Намали скоростта!\". У нас КАТ стартира три специализирани акции. Акцентът ще е върху шофирането с по-ниска скорост в населените места. Предвидено автопатрули да следят в районите на учебните заведения в пикови часове, преди започване и при приключване на учебните занятия. Ще се наблюдават също участъците с концентрация на пътнотранспортни произшествия, както и малките населени места, където скоростта ще се контролира с мобилни камери.", "date": "2017.05.08", "title": "ВНИМАВАЙТЕ НА ПЪТЯ! Спират камионите, очаква се интензивен трафик"}
{"url": "http://pik.bg/200-%D0%B1%D1%8A%D0%BB%D0%B3%D0%B0%D1%80%D0%B8-%D0%B2%D0%B8%D1%81%D1%8F%D1%85%D0%B0-%D1%87%D0%B0%D1%81%D0%BE%D0%B2%D0%B5-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BA%D1%80%D0%B8%D1%82-news655893.html", "text": "Часове наред близо 200 българи бяха принудени да чакат на летището в Ираклион на гръцкия остров Крит. Сънародниците ни е трябвало да излетят в 20 часа снощи с чартърен полет. Гръцките власти обаче не позволили излитане, съобщи Нова телевизия. \"Хората бяха изнервени. Удряха по стъклата. Осем часа стояхме без никаква информация и без да знаем какво се случва. Имаше и малки деца. Затвориха ни в една малка зала без никаква храна , разказа един от пътниците Тодор Иванов. По-късно вечерта гръцките власти са дали разрешение за кацане на втори самолет от София и пътниците в крайна сметка са се прибрали в България.", "date": "2017.05.08", "title": "200 българи висяха часове на летището в Крит"}
{"url": "http://pik.bg/%D0%BF%D0%B5%D1%80%D0%B5%D1%81-%D1%81%D0%BA%D1%8A%D1%81%D0%B0-%D1%81-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-news655887.html", "text": "ЦСКА-София Литекс Николай Бодуров Локомотив (Пловдив) Александър Дюлгеров Пламен Гълъбов Централният защитник на Рафа Перес е разтрогнал договора си с клуба. Това е станало факт още в края на миналата седмица. Колумбиецът е поискал среща с ръководството и е обяснил, че желае да напусне \"Армията\" с аргумент, че предпочита да си намери клуб, където да играе редовно. Той бил наясно, че трудно ще се пребори с конкуренцията на Чорбаджийски и Бодуров. Шефовете на \"червените\" приели желанието на Перес и в петък са разделили пътищата си. Финансово всичко е уредено между колумбиеца и клуба и играчът още в събота се е прибрал в родината си. \"Няма никаква драма, дори напротив - Рафа е един от най-коректните футболисти, които са минавали през ЦСКА. Момчето дойде и чистосърдечно призна, че предпочита да потърси друго развитие на кариерата си и не вижда смисъл да остава до края на сезона. Приехме неговото желание и договорът му бе разтрогнат\", обясниха от ръководството на \"червените\". От клуба още не са обявили официално раздялата, но това се очаква да стане факт днес. 27-годишният Перес дойде на \"Армията\" от миналото лято, като изигра общо 17 официални мача и вкара 1 гол. От участията му само 4 бяха през пролетта. През 2017 година Перес стана резерва след привличането на . За последно Рафа игра за ЦСКА-София при гостуването на на 13 април, спечелено с 2:1. Тогава той сбърка при гола, с който домакините изравниха. Колумбиецът пристигна в България през 2015 година, като преди да дойде на \"Армията\" изигра 41 мача с екипа на Литекс. С напускането на Перес вече отпада и въпроса кой от чужденците извън ЕС да остава извън групата. С него бройката им беше 4 при разрешени 3. На \"Армията\" са още Кулма (колумбиец), Меркадо (еквадорец) и Каранга (бразилец). До края на сезона резервни варианти за центъра на защитата остават и .", "date": "2017.05.08", "title": "Перес скъса с ЦСКА-София"}
{"url": "http://pik.bg/%D0%B2%D1%81%D0%BB%D1%83%D1%88%D0%B0%D0%B9%D1%82%D0%B5-%D1%81%D0%B5-%D0%B2-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BF%D1%8A%D1%82%D1%83%D0%B2%D0%B0%D0%B9%D1%82%D0%B5-%D0%BE%D1%82-1130-%D0%B4%D0%BE-18-%D1%87%D0%B0%D1%81%D0%B0-news655881.html", "text": "И днес Луната е във Везни, точно затова трябва да се внимава в общуването, тъй като днес аспектите са по-напрегнати и ще трябва да се съобразявате повече с обстоятелствата около вас, предупреждава астрологът Михайлина Никлева-Мишел. „От сутринта до 11:30 часа Луната е в напрегнат аспект с Плутон (б.а. квадрат) и много от събитията, които в друг ден бихте с лекота отминали и преодолели, сега ще ви се струват затормозяващи и стресиращи. По-хармоничната част на деня е от 11:30 до към 18 часа. Ако ще пътувате, използвайте този интервал. След това очакваме напрегнати аспекти с Меркурий и Уран, които ще се активизират след 18 часа и могат да донесат конфликти и напрегнати обстоятелства“, пише в сайта си астрологът. „Добрата новина е, че днес всичко с лекота може да се преодолее, ако гледате на дребните житейски трудности като на възможности за развитие и изграждане на по-универсални качества. Днес и утре сме под въздействието на хармоничен аспект на Слънцето с Плутон – това е аспекта на трансформацията и бързото възстановяване“, добавя Мишел.", "date": "2017.05.08", "title": "Вслушайте се в звездите! Пътувайте от 11,30 до 18 часа"}
{"url": "http://pik.bg/%D0%B3%D1%80%D0%B5%D0%B4%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%BF%D0%BE%D1%81%D0%B5%D1%89%D0%B0%D0%B2%D0%B0%D0%BD%D0%B8%D1%82%D0%B5-%D0%BF%D0%BB%D0%B0%D0%B6%D0%BE%D0%B2%D0%B5-%D0%BF%D0%BE-%D1%80%D0%BE%D0%B4%D0%BD%D0%BE%D1%82%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5-%D0%BE%D1%89%D0%B5-%D1%81%D0%B8-%D0%BD%D1%8F%D0%BC%D0%B0-%D1%81%D1%82%D0%BE%D0%BF%D0%B0%D0%BD%D0%B8%D0%BD-news655888.html", "text": "На прага на лятото един от най-атрактивните и посещавани плажове по Южното Черноморие нямат стопани. Северният плаж в Бургас, например, ще бъде почистен най-рано през юли, когато се очакват и спасители и лекар, съобщава БиТиВи. Заради безкрайни обжалвания на процедурата за наем и на най-големия плаж по Черноморието - Северния в Слънчев бряг, хотелиерите не знаят каква цена да калкулират в олинклузив пакетите на гостите за чадър и шезлонг. Сянката на Централния плаж в Слънчев бряг най-вероятно ще струва 10 лв. Според концесионерите 36 стотинки за чадър е невъзможна цена, която ще се предлага само за избрани туристи. По-големите хотели в Слънчев бряг са пълни още от зимата. Ранните записвания ще им доведат повече гости предимно от Западна Европа и Русия. През активните месеци юли и август за семейство, почиващо в добър четиризвезден хотел е около 200 лв. на вечер. За разлика от Слънчев бряг и Несебър, в по-малките курорти се очаква слаб сезон. Там се радват предимно на българи, които идват за седмица или две на спа и калолечение. По Северното Черноморие се очаква изключително силен летен сезон за тази година - нивата се запазват от предходната, като хотелите на първа линия и тези, които са категория 4 и 5 звезди, вече са изкупени за най-търсените месеци. Ранните записвания тази година са изключително успешни за хотелиерите. Висококатегорийните вече са пълни и отстъпки няма. Традиционно олинклузив пакетите излизат по-евтино, тъй като храната е включена в цената. Цяло лято контролните органи ще следят засилено с проверки за качеството на храната, която ни предлагат в хотелите.", "date": "2017.05.08", "title": "ГРЕДА! Един от най-посещаваните плажове по родното Черноморие още си няма стопанин"}
{"url": "http://pik.bg/%D0%BE%D0%B1%D0%B5%D1%89%D0%B0%D0%BD%D0%BE---%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%BE-%D1%81%D1%82%D0%B5%D1%84%D0%B0%D0%BD-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2-%D0%B4%D0%B0%D1%80%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B7%D0%B0-%D0%B8%D0%BD%D0%B2%D0%B8%D1%82%D1%80%D0%BE-%D0%BF%D1%80%D0%BE%D1%86%D0%B5%D0%B4%D1%83-news655882.html", "text": "Най-младият депутат от ГЕРБ в Пиринско, Стефан Апостолов, дари първата си заплата за инвитро процедура на жена, която от години прави опити да стане майка. Да дарява всеки месец от заплатата си за инвитро, за да има повече деца в България, това Апостолов обеща в предизборната си кампания и даде урок на политиците как се изпълняват обещания, които сме свикнали да чуваме \"на килограм\" по време на изборна кампания. Стефан Апостолов събра рекорден брой преференции и независимо от младостта му и липсата на политически опит той даде сериозна заявка за бъдещите си действия и мъжество при отстояване на позиции и изпълняване на обещания. Апостолов, който е международен футболен съдия, най-вероятно ще бъде избран за заместник-председател на парламентарната група, отговаряща за развитието на младежта и спорта в народното събрание.", "date": "2017.05.08", "title": "Обещано - изпълнено! Стефан Апостолов дари първата си депутатска заплата за инвитро процедура"}
{"url": "http://pik.bg/%D0%BC%D0%BB%D0%B0%D0%B4%D0%B8%D1%82%D0%B5-%D1%81%D0%B5-%D0%BC%D1%80%D1%8A%D1%89%D1%8F%D1%82-%D0%BD%D0%B0-%D1%81%D1%82%D0%B0%D1%80%D1%82%D0%BE%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BF%D0%BE%D0%B4-1000-%D0%BB%D0%B5%D0%B2%D0%B0-news655897.html", "text": "У нас около 60 хиляди младежи до 25-годишна възраст нито работят, нито учат. А 21 хиляди от тях и не търсят работа, защото не вярват, че ще намерят. Това показват последните данни на националната статистика, информира Нова телевизия. На прага на лятото хиляди млади хора стъпват за първи път на пазара на труда. След броени дни над 50 хиляди зрелостници напускат училище. Част от тях директно ще се влеят в пазара на труда. Веднага след това хиляди студенти ще получат дипломата за висше образование и ще търсят първата си работа. В момента безработните младежи са 35420. За сравнение - през 2013-а броят им е бил 70 хиляди, а през миналата година - 37 хиляди. Над 3,9 млн. от младежите в ЕС са без работа. Най-голям е броят им в Италия, Испания и Гърция, а най-малък – в Германия. Профилът на младия безработен у нас е следният - в повечето случаи това е жена, без квалификация, със средно образование, живееща в по-големите градове. В същото време обаче всеки десети кандидат отказва работа заради ниска заплата, показват данните на агенции за набиране на кадри. В много от случаите стартовата заплата, за която настояват, е 1000-1200 лева. Нереалистичните очаквания на младите са удар и за бизнеса. Повече от половината от работодателите у нас не могат да намерят кадрите, от които имат нужда.", "date": "2017.05.08", "title": "Младите се мръщят на стартова заплата под 1000 лева"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BA%D0%BE%D0%B9-%D1%89%D0%B5-%D0%B5-%D0%BD%D0%BE%D0%B2%D0%B8%D1%8F%D1%82-%D0%B3%D0%B5%D1%80%D0%B3%D0%BE%D0%B2-%D0%B4%D0%BE-%D0%BD%D0%B8%D0%BD%D0%BE%D0%B2%D0%B0-%D0%B1%D1%81%D0%BF--news655258.html", "text": "След загубата на парламентарните избори БСП е изправена пред редица предизвикателства, а лидерството на Корнелия Нинова навлиза в нова фаза. Факт е, че през последната една година столетницата успя да излезе от комата, в която беше изпаднала след управлението на Пламен Орешарски, и да се върне като силен играч на политическия терен. БСП успя да спечели изборите за президент в края на 2016 година, а след последвалите предсрочни парламентарни избори вече има 80 депутати в парламента. Това е два пъти повече от народните представители, които социалистите излъчиха през 2014 година. Въпреки това обаче БСП загуби парламентарните избори, което само по себе си е предпоставка за криза. Всяка загуба, пък била тя и достойна, води до напрежение, деморализация и очертаване на негативни тенденции, които трябва да бъдат преодолявани. Скандалът около бизнесмена и лидер на пловдивските социалисти Георги Гергов е част от тези процеси. Нинова се възползва от ситуация, възникнала извън нейната партия, за да се отърве от един от влиятелните хора около себе си. Не бива да се забравя, че тя беше избрана за лидер на БСП на втори тур именно с гласовете, осигурени от Гергов. Атаката срещу Гергов, в която се открои и името на друга силна фигура в БСП – Румен Овчаров, е симптом за утвърждаване на Нинова като лидер на столетницата. Разбира се, тази акция беше опакована в морална опаковка и борба със задкулисието. В контекста на моралния жест фигурата на Овчаров стоеше малко неуместно, но в шока от ситуацията тази подробност сякаш остана незабелязана. В периода, в който Нинова ще бъде лидер на парламентарната опозиция, най-важната задача пред нея е да запази лидерската си позиция в БСП. През промени в устава на партията, приети още преди парламентарните избори, които предвиждат пряк избор на председател, тя успя да голяма степен да се освободи от партийната зависимост от местни феодали като Гергов. Доколко може да се освободи от друг тип зависимости можем само да предполагаме. Правило в политиката е, че когато отслабваш силни фигури, даваш сила на други. В този смисъл е добре да се проследи кои ще бъдат тези, които ще станат по-силни след отстраняването на Гергов. Самият Гергов даде сигнали, че ще отвърне на удара и въпреки че няма потенциал да събори Нинова от поста й, може да й нанесе сериозни щети. Тук идва и въпросът с моралния патос, който през последните месеци се превърна във водеща линия в говоренето на лидера на БСП. Нинова често употребява термина „паралелна държава” като синоним на задкулисието. Това е терминът, с който турският президент Ердоган нарича привържениците на бившия си най-близък съратник и настоящ най-голям враг Фейтуллах Гюлен. Този паралел е важен, защото може да се окаже, че голяма част от заклеймените от Нинова като участници в българската паралелна държава може да се окажат близки и влиятелни нейни сподвижници. При сталинизма еквивалентът на термина „паралелна държава” е „врагът с партиен билет”. Този тип действия имат основно пропаганден характер и целят най-вече разчистване на политически терен за лидера и на последно място – осъществяване на някакви морални ангажименти. Изборът на Нинова да говори за морал от името на БСП има най-вече вътрешнопартиен резултат, защото само твърдите симпатизанти на тази партия са склонни да повярват в моралното й менторство. В краткосрочен план това върши работа на председателя на БСП, защото както казахме и по-горе, целта е да се укрепи лидерството през още по-голямо втвърдяване на партийното ядро, а не да се постигат значими резултати в борбата с нерегламентираните практики. В дългосрочен план Нинова ще плати политическа цена за тази линия, защото тя по всяка вероятност ще изолира партията й от политическия процес и ще я лиши от възможности и перспективи за влизане в управлението. А дори твърдите й привърженици не са лишени от желание да се видят като управляващи. Пред БСП и Нинова стоят още два основополагащи въпроса – въпросът с идеологията на БСП и с позиционирането на партията в рамките на Европа. Въпросът със социалистическата идеология е болезнен за всички леви партии в Европа. Марксизмът до голяма степен е изместен от либерализма, а социалдемокрацията е в криза до степен, че практически съществува само в няколко европейски държави. Преди последните парламентарни избори Нинова опита да даде на БСП идеология, чиято основа стои върху носталгичния комунизъм, съчетан с наченки на съветофилство (това е псевдорусофилство) и отявлена антиевропейска реторика. Благодарение на това тя събра твърдото ядро на партията и постигна максимума от електоралния си потенциал, но пък срещу нея се надигна огромна част от дясната периферия, която се концентрира в ГЕРБ и партията на Бойко Борисов успя да постигне най-добрия си изборен резултат след 2009 година. Днес Нинова ще трябва да плаща политическата цена за формирането на своята идеологическа линия, защото БСП се оказва в политическа изолация както в България, така и в Европа. Охлаждането на отношенията с европейските социалисти стигна дотам, че дори лидерът им Сергей Станишев не се появи в предизборната кампания на БСП, а след изборите столетницата се оказа по-неприемлива за ЕНП, отколкото „Обединените патриоти“. Този въпрос вече се дискутира в партията, като редица високопоставени социалисти изразиха мнение, че антиевропейската реторика е била една от причините за загубата на изборите. От всичко казано дотук можем да стигнем до извода, че БСП е там, откъдето тръгна преди 27 години, когато промени името си – в нея се водят дебати за идеологията, за отношението към Европа и за единството на партийната структура. В същото време икономическите лобита разчистват старите си сметки и водят борба за надмощие. Това показва, че партията се върти в омагьосан кръг, който може и да й се привижда като колелото на историята, но всъщност представлява политическа деменция – столетницата е склонна да си спомня повече какво е правила преди 50 години, отколкото какво е правила вчера. Дали столетницата ще е в състояние да излезе от омагьосания си кръг – предстои да видим. Това, което е ясно още от сега, е, че тя ще бъде непредвидима, дезориентирана и все по-живееща в света на спомените си.", "date": "2017.05.08", "title": "САМО В ПИК И \"РЕТРО\"! Тома Биков с ексклузивен коментар: Кой ще е новият Гергов до Нинова? БСП е в деменция и е там, откъдето тръгна преди 27 години"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BD%D0%B5-%D1%82%D1%80%D1%8A%D0%B3%D0%B2%D0%B0%D0%B9%D1%82%D0%B5-%D0%BA%D1%8A%D0%BC-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D1%81%D0%B0-%D0%BB%D0%BE%D1%88%D0%B8-news655889.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Времето е облачно, мъгливо и ветровито. На места има краткотрайни превалявания от дъжд. Няма регистрирани инциденти през изминалото денонощие. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470", "date": "2017.05.08", "title": "ВАЖНО! Не тръгвайте към планината, условията са лоши"}
{"url": "http://pik.bg/%D1%81%D0%BE%D1%84%D0%B8%D1%8F%D0%BD%D0%B5%D1%86-%D0%B8%D0%B7%D0%BA%D0%B0%D1%80%D0%B0-%D0%BE%D1%82-%D1%80%D0%B5%D0%BB%D1%81%D0%B8-%D0%BC%D0%B0%D0%B9%D0%BD%D0%B8%D1%82%D0%B5-%D0%BF%D0%B0%D1%80%D0%BA%D0%B8%D1%80%D0%B0-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B0-%D1%81%D0%B8-%D0%BA%D0%B0%D1%82%D0%BE-%D1%86%D0%B0%D1%80-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B0-news655880.html", "text": "Софиянец паркира като цар на тротоара пред Централна гара. Мерцедесът му заема целия тротоар и не оставя нито педя място за пешеходците. Това ядоса минувачи, пише \"Марица\". Хората се възмутиха от наглото паркиране, което освен че е на тротоар, се намира и на ъгъла на сложното кръстовище пред гаровия площад. „Спрял е като албански тираджия, сигурно си мисли, че е дошъл на село“, изкоментира 55-годишен мъж, който бързаше с тежък куфър към пероните.", "date": "2017.05.08", "title": "Софиянец изкара от релси майните! Паркира мерцедеса си като цар на тротоара "}
{"url": "http://pik.bg/%D1%83%D0%B1%D0%B8%D1%85%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news655883.html", "text": "Ръководителят на афганистанския клон на групировката \"Ислямска държава\" (ДАЕШ) Абдул Хасиб е бил убит при операция на афганистанските специални сили в източната провинция Нангархар, съобщи вчера президентът Ашраф Гани. Хасиб ръководи терористичната организация от миналата година, след като предшественикът му Хаиз Саид Хан загина при въздушен удар на американски дрон. Смята се, че по негова поръчка са били организирани редица големи нападения, включително срещу военна болница в Кабул, извършено от дегизирани като лекари бойци през март. Американската армия потвърди, че водачът на Ислямска държава в Афганистан Абдул Хасиб е убит във военна операция в края на април. В операцията на афганистански командоси и американски военни са убити още няколко командири и 35 бойци на терористичната група.", "date": "2017.05.08", "title": "Убиха лидера на \"Ислямска държава\" в Афганистан"}
{"url": "http://pik.bg/%D0%B3%D1%80%D0%B8%D0%B3%D0%BE%D1%80-%D1%81-%D0%B2%D0%B0%D0%B6%D0%B5%D0%BD-%D0%B4%D0%B2%D1%83%D0%B1%D0%BE%D0%B9-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B2%D0%B5%D1%87%D0%B5-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B1%D0%B8%D1%82%D0%BA%D0%B0-news655912.html", "text": "Григор Димитров започва участието си на Мастърса в Мадрид. Гришо ще спори с изключително класен опонент. Германецът Филип Колшрайбер ще опита да надвие Григор на старта на надпреварата. Димитров и Колшрайбер излизат на корт \"Аранча Санчес Викарио“ малко след 13:00 ч. българско време. Миналата година Григор отпадна в Мадрид още в първия си мач, след като беше победен от Пабло Кареньо Буста. Сега Гришо получаша шанс да спечели сериозен брой точки, ако се представи силно на кортовете в испанската столица.", "date": "2017.05.08", "title": "Григор с важен двубой! Димитров вече се готви за битка"}
{"url": "http://pik.bg/%D0%B5%D1%81%D0%B5%D0%BD%D0%BD%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D1%8A%D0%B6%D0%B4-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BF%D0%B0%D0%B4%D0%B0%D1%82-news655837.html", "text": "Дъждът продължава и днес. В следобедните часове на много места ще има краткотрайни, временно интензивни валежи, придружени с гръмотевици. Има условия за градушки. Ще духа слаб, в Дунавската равнина умерен вятър от запад-северозапад, съобщиха от НИМХ. Минималните температури ще са между 7° и 12°, а максималните предимно между 18° и 23°. Над планините ще има значителна облачност, с превалявания от дъжд и гръмотевици. Над 2500 метра преваляванията ще са от сняг. Ще духа умерен до силен вятър от северозапад. Максималната температура на височина 1200 метра ще бъде около 11°, на 2000 метра около 6°. По Черноморието облачността ще бъде предимно значителна. Около и след обяд ще има краткотрайни, временно интензивни валежи, придружени с гръмотевици. Вятърът ще е до умерен: преди обяд от запад, по-късно през деня ще се ориентира от юг-югозапад. Максималните температури ще са 16°-20°. Температурата на морската вода е 15-17°. Вълнението на морето ще бъде 1-2 бала.", "date": "2017.05.08", "title": "ЕСЕННАТА ПРОЛЕТ ПРОДЪЛЖАВА! Дъжд и градушки в цялата страна,температурите падат"}
{"url": "http://pik.bg/%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%B4%D0%BD%D0%B5%D1%81-news655910.html", "text": "Футболните мачове по телевизията днес, с роден коментар. Срещи от терените в България и чужбина. Акцентът е върху двубой на Челси. При успех \"сините\" ще си гарантират титлата във Висшата лига на 99 процента, изковавайки 7 точки преднина спрямо Тотнъм (втори във временното класиране) 3 кръга преди края на първенството. 14:45 ЕП за девойки до 17 години: Чехия – Германия Евроспорт, 17:30 Етър – Витоша (Бистрица) Диема спорт, 21:15 Айнтрахт (Брауншвайг) – Унион (Берлин) Евроспорт 2, 22:00 Челси – Мидълзбро Диема спорт 2.", "date": "2017.05.08", "title": "Мачовете по телевизията днес"}
{"url": "http://pik.bg/%D0%BC%D0%B0%D1%81%D0%BE%D0%B2%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B2-%D0%B7%D0%B0%D0%BF%D1%83%D1%81%D1%82%D0%B5%D0%BB%D0%B8%D1%8F-%D1%82%D1%80%D1%8A%D0%BD-news655850.html", "text": "Oбщинaтa в Tpън зaпoчвa yдapни peмoнти нa oбщecтвeнo знaчими мecтa. Toвa ca oгpaдитe нa дeтcĸaтa гpaдинa и yчилищeтo, cтълбитe нa cтaдиoнa и тpoтoapa нa yлицa „Π. Д. Πeтĸoв“, съобщи \"Мироглед\". Oбщинaтa e oбявилa oбщecтвeни пopъчĸи зa чeтиpитe oбeĸтa. Haй-мнoгo пapи щe cтpyвaт ocнoвнитe peмoнти нa oгpaдитe нa двeтe yчeбни зaвeдeния. Πpoгнoзнaтa cтoйнocт e 105 292 лв. бeз ДДC. Πpичинaтa e, чe плoщтa e гoлямa. Πpeдвидeнo e дa бъдaт paзpyшeни изцялo cтapитe oгpaди и изгpaдeни oтнoвo. Ocнoвeн peмoнт щe бъдe извъpшeн и нa cтълбитe ĸъм cтaдиoнa в Tpън. Cтoйнocттa нa oбнoвявaнeтo e 50 000 лв. бeз ДДC. 16 666 лв. пъĸ e пpoгнoзнaтa cтoйнocт зa peмoнтa нa тpoтoapa нa yлицaтa.", "date": "2017.05.08", "title": "Масови ремонти започват в запустелия Трън"}
{"url": "http://pik.bg/%D0%B2%D0%BE%D0%B9%D1%81%D0%BA%D0%B0%D1%82%D0%B0-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%BD%D0%B0%D1%89%D1%80%D0%B5%D0%BA-%D1%81%D1%80%D0%B5%D1%89%D1%83-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%BE%D1%82-%D0%BA%D0%BD%D0%B4%D1%80-news655851.html", "text": "Yonhap, цитиран от \"Фокус\" Отбранителните сили на Южна Корея в понеделник заявиха, че са нащрек срещу възможна провокация от страна на Северна Корея в навечерието на изборите за нов южнокорейски президент, предава агенция . Вотът ще бъде проведен на 9 май. През последните месеци на Корейския полуостров военното напрежение е повишено на фона на серия от изстрелвания на балистични ракети от властите в Пхенян и спекулации, че Северна Корея може да проведе поредно ядрено изпитание или да изстреля ракета с широк обсег.", "date": "2017.05.08", "title": "Войската на Южна Корея е нащрек срещу възможна провокация от КНДР"}
{"url": "http://pik.bg/%D0%B1%D0%BE%D1%80%D1%8F%D1%82-%D0%BF%D1%87%D0%B5%D0%BB%D0%BD%D0%B8%D1%8F-%D0%BC%D0%B5%D0%B4-%D0%BC%D0%B5%D0%BD%D1%82%D0%B5-%D1%81-it-%D1%81%D0%BE%D1%84%D1%82%D1%83%D0%B5%D1%80-news655859.html", "text": "Дали пчелният мед е направен от глюкоза, захари и нишесте, или е истински, ще се разбира много по-лесно с помощта на нов компютърен софтуер. Откритието, което може да спести пари на пчеларите, е разработено от научен екип от Университета по хранителни технологии в Пловдив с ръководител на проекта проф. Диана Цанкова, съобщава Монитор. С новия компютърен софтуер ще се даде възможност за по-лесно разпознаване и преброяване на полените на медоносното растение, от което пчелите събират прашеца. Идеята е хората да знаят какво купуват и по този начин да бъдат предпазени от измами. Ако медът е акациев или липов, то съдържанието на полени в него от цветовете на тези дървета, не трябва да е по-малко от 30%. Медът от лавандула трябва да има не по-малко от 15% полени, а за останалите видове нектарен мед изискването е да имат 40% съдържание на полени. Някои пчелари подвеждат потребителите за продукта, който им продават, заради цената. Медът, който е от различни растения, трябва да струва на пазара по-евтино от този, който е „направен” от едно растение. Така наречения монофлорен мед трябва да е по-скъп. Но за да се различи какъв е видът на меда и дали е истински, обикновено се ползват акредитирани лаборатории, където изследването отнема време. С новия софтуер процесът ще бъде ускорен, смятат учените. Пробата ще бъде заснемана с камера на микроскоп и ще се сравнява с базата данни, като така се избягва рискът от човешка грешка.", "date": "2017.05.08", "title": "Борят пчелния мед менте с IT софтуер"}
{"url": "http://pik.bg/%D1%81%D0%B0%D0%BB%D0%BC%D0%B0-%D1%85%D0%B0%D0%B9%D0%B5%D0%BA-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D1%81%D0%B5-%D0%BF%D0%BB%D0%B0%D1%88%D0%B8-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0-news655840.html", "text": "Пред изданието тя призна още, че желанието й да бъде актриса се е зародило, след като е гледала мюзикъла \"Уили Уонка и шоколадовата фабрика\" (1971) и е осъзнала, че \"всичко е възможно\", допълват от rozali.com. Актрисата Салма Хайек призна, че се чувства ужасно притеснена, когато говори пред публика, защото страда от неконтролируема \"сценична треска\". \"Страдам от сценична треска. Никой не би се и досетил, но е наистина, наистина ужасна. Ако ми отнемете камерата и ме сложите пред публика, аз най-вероятно просто ще умра\", каза горещата актриса в интервю за списание \"Ола!\".", "date": "2017.05.08", "title": "Салма Хайек призна, че се плаши от сцената"}
{"url": "http://pik.bg/%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BC%D1%8A%D1%87%D0%B0%D1%82-%D1%81%D1%8A%D0%BF%D1%80%D1%83%D0%B3%D0%B0-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%BC%D0%B0%D0%B4%D0%B5%D0%BB%D0%B8%D0%BD-news655838.html", "text": "Тази година те възлизат на Той е трябвало да погаси задълженията си до 31 март 2017 г., но това не се е случило. Сумите са за данъците на вила във Флорида, която О'Нийл притежава заедно с майка си. Семейството се опитва да се отърве от имота, но явно цената от близо 4 млн. долара е твърде висока. Вилата разполага с 5 спални, 6 бани, фантастичен басейн под палмови дървета. Всичко звучи чудесно, но досега никой не е проявил интерес към имота. Британският финансов брокер изглежда често забравя задълженията си към данъчните. За трета поредна година Кристофър О'Нийл, който през 2013 г. се ожени за шведската принцеса Маделин, има просрочени задължения към данъчната служба във Флорида, твърди шведският \"Експресен\".", "date": "2017.05.08", "title": "Финансови проблеми мъчат съпруга на принцеса Маделин?"}
{"url": "http://pik.bg/%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0%D0%BB%D0%B8-%D0%BE%D1%82-%D0%BE%D0%BC%D0%B0%D0%B7%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%81%D0%B0%D1%82%D0%B0-news655841.html", "text": "Какво представлява омазняването на косата Преди някой от вас да се намръщи при словосъчетанието „мазна коса“, първо нека изясним - омазняването на косата е изключително естествен процес на нормално функциониращо човешко тяло. То е причинено от мастните жлези, които играят важна роля за поддържането на кожата на главата хидратирана и защитена. Акнето е едно от последствията от хиперактивността на мастните жлези, а мазната коса е друго нейно проявление, при това много видимо и неприятно. Причините за мазна коса Тези мастни жлези губят баланса и започват да произвеждат повече себум, отколкото е нужно по най-различни причини – наследствен фактор, хранене, хигиена и в някои случаи различни заболявания. Какво да хапваме? Запомнете: Сухият скалп произвежда повече себум. Ето защо е важно да приемаме много течности, за да запазим кожата и скалпа си хидратирани и здрави. Освен това е добре да хапваме повече зеленчуци и пълнозърнести храни и да избягваме мазните храни и полуфабрикатите. Домашна маска Има най-различни домашни отвари за мазна коса – отвара от лайка, зелен чай, розмарин. Последният е особено ефективен, защото е богат на танинова киселина, която може да ви помогне да намалите излишната мазнина в косата и скалпа. Той съдържа и етерични масла, които помагат за регулиране на свръхпроизводството на мазнина върху кожата. Запарете свежи или изсушени листа от розмарин за 20 минути и оставете течността да изстине. Нанесете я върху косата си като шампоан след баня, без да изплаквате. Освен, че ще е красива, косата ви ще ухае свежо. Какво да избягваме? Опитайте се да не пипате косата си постоянно, защото с това допринасяте тя да се мърси, цапа и изглежда мазна дълго време. Освен това имайте предвид, че ежедневното миене със силен шампоан няма да подобри ситуацията. Ако имате по-специфично омазняване на косата, чувствителна кожа на главата и други съмнителни симптоми – задължително се свържете с дерматолог. Мръсната коса e проблем, с който се сблъсква почти всяко работещо и бързащо момиче. Защо косата ни се цапа толкова бързо, как да се справим с това и как можем да реагираме в последния момент, когато нямаме време да я измием с шампоан съветва Natali's Beauty, дитиран от дир.бг.", "date": "2017.05.08", "title": "Зеленчуците предпазвали от омазняване на косата"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D1%81%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D1%81%D0%B5-%D0%BE%D0%B1%D1%8A%D1%80%D0%BA%D0%B0%D0%BB%D0%B8-%D0%B7%D0%B0%D1%89%D0%BE%D1%82%D0%BE-%D0%BD%D1%8F%D0%BC%D0%B0%D0%BB%D0%BE-%D1%83%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B8-%D1%82%D0%B0%D0%B1%D0%B5%D0%BB%D0%B8-news655727.html", "text": "Липсата на маркировка и информационни и указателни табели е причината тримата туристи да се изгубят в участъка между хижа „Амбарица” и хижа „Добрила” и двама от тях да загинат, категорични са опитни планинари. В гъстата мъгла те са поели вместо към хижа „Добрила”, която е била само на час, час и половина път от тях, в посока към връх Малкия Купен, съобщава Марица. Инцидентът е станал на около 100-тина метра от пътеката в стръмен улей. Туристите са били много изтощени от броденето без посока в мъглата в продължение на часове. Планински спасители са свалили към Сопот телата за загиналите в Стара планина мъж и жена. Двамата са съпрузи, по на около 55 години. Те са от Ловеч. Жената е лекарка. Семейството е обичало излетите в планината, понякога двамата, а понякога със сина им. Те правили излет до хижите „Амбарица” и „Добрила”. Миналия ден съпрузите от Ловеч пристигнали заедно със своя състудентка и близка семейна приятелка, която е от Варна. Тримата имали намерение да направят преход от „Амбарица” до „Добрила”. Скоро след като потеглили към „Добрила” обаче паднала гъста мъгла. Поради липса на указателни и информационни табели тримата поели в грешна посока. Те са разбрали, че са объркали посоката . Съпрузите от Ловеч се обадили на сина си, за да съобщят, че имат проблем. През това време те продължили да се движат. Жената се подхлъзнала и паднала в улей на около 100 метра от пътеката. Съпругът и веднага се спуснал след нея. Той обаче си счупил крака. Вероятно е имал и други травми. Предполага се, че жената е починала на място, а той след това. След разговора с родителите си синът на ловчанлиите веднага поел към Балкана. Той сам открил телата на родителите си. Липсата на указателни и информационни табели по билото на Балкана наистина е сериозен проблем, потвърдиха хижари от Централна Стара планина. Има колове, но няма табели с надписи и ако човек се изгуби, няма как да се ориентира, особено в мъгла. Десетки хора се губят всяка година, повечето имат късмет да се оправят. В този случай, ако по пътеката имаше нужните табели с информация, хората щяха да са живи и здрави, тъй като те са били само на час-час и половина от хижа „Добрила”, коментират планинари.", "date": "2017.05.08", "title": "РАЗСЛЕДВАНЕ! Туристите, загинали в Стара планина, се объркали, защото нямало указателни табели"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%B5%D0%B4-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D1%80%D0%BE%D0%BA%D1%83%D0%B4%D0%B8-%D0%B2%D0%BD-news655905.html", "text": "- - - - - - - - - - - - - - - - - - - - - - - - - С Дечко Узунов и Георги Джагаров Младият Вежди Световноизвестен скулптор, бохем, два пъти министър на културата,емоционален и импулсивен артист с пиперлив изказ, който неведнъж му е създавал проблеми – това е само част от колоритния образ на Вежди Рашидов. Пали се като кибритена клечка, но бърза угасва, понася тежко атаките и несправедливите критики и повтаря, че „няма ненаказано добро”. Казва още: „Безплодните дървета никой не ги брули.” Преди близо две години Рашидов преживя най-тежкото изпитание в живота си – пребори се с тежка болест на гласните струни. В житейските перипетии плътно до него е съпругата му – кардиологът д-р Снежа Бахарова, която му дава спокойствие и кураж. Какъв щеше да бъде Вежди, ако не беше скулптор, какви поуки си взе от срещата с болестта, кои са най-важните хора в живота му, как понася предателствата и защо внучките му напуснаха България, Рашидов разкрива пред „Ретро”. - Основното, от което човек се отказва в политиката, е да говори като свободен човек. Има ошлайфани политици, които говорят много, безлично и накрая човек не може да запомни нищо, защото всъщност нищо не казват. Никога не съм искал да загубя достойнството си на човек, който говори, каквото мисли. Така е, когато живееш честно и почтено. Разбира се, това ми донесе много негативи. И  мисля, че бавно започвам да се уча да говоря като политик, дървено, клиширано, нищо незначещи фрази, които не помагат на никого. - Разбира се, не пуша и не пия. Като здрав човек винаги в компании съм си позволявал да пийна с приятели, да пуша. Първо цигари, а после пури – не от снобария, а защото не се гълта пушекът. Това премеждие ме задължи да водя един много по-разумен живот. - Нищо мъчително нямаше, просто явно превключих чипа, организмът ми не пожела повече да пуши. Днес нямам желание да запаля. Не съм водил битка и не съм се мъчил да ги отказвам. Абсолютно строга е. Грижи се за мен, бие ми инжекциите, лекува ме, дава ми съвети как да живея, как да се храня... Тя е изключително добър диагностик. Всичко, каквото се случваше, тя го предсказваше. И даваше точна диагноза. - Аз съм емоционален човек и няма защо да губя своята емоционалност. Но когато неправдата и лъжата властват, човек основателно се гневи. Оттук нататък, разбирайки, че няма по-ценно нещо от живота, от семейството, приятелите, ще положа всички усилия да не се вживявам в роля и да намаля ядосването. Е, когато имам възможност, го правя. Доставя ми удоволствие по една проста причина – готвенето за мен е като риболова, седиш и мозъкът ти почива. Спирам да мисля за хора, за имена, за телефонни номера. Може би това ми позволява да презаредя батериите. Моята майка готвеше много хубаво, баба ми беше прекрасна кулинарка. Аз мога да готвя всичко, дори точа кори. Правя го особено когато тя е на работа до късно в „Пирогов”, при тях е доста тежко. Доставя ми удоволствие да подредя масата, да направя, каквото е необходимо, и тя, като дойде, да може да си почине. Така е от дълги години, разбира се, съпругата ми прави същото, когато аз пък не съм си вкъщи. Това е част от радостта, която можеш да доставиш на един човек, да му създадеш комфорт, уют. Основно жена ми. Нейната дума е тежка. Е, носи се такава легенда за мен. Парламентът на живота са обществото, ресторантът, кръчмата, там, където хората дискутират, спорят, обменят идеи. Бохем не е този, който държи пура в ръка и чаша уиски. Бохемът е чешитът, колоритът, мъдрецът. Той е особена категория човек. Ние погрешно смятаме, че бохемът е някой, който седи в кръчмите и се напива. Както би го играл Слави Трифонов, но това е много примитивно. Бохемът е различният човек, който внася в компанията ума, дискусията. Разбира се, аз обичах компаниите. Персонажите на един творец са на улицата, историите са на улицата, сред хората, животът тече на улицата. И покрай хора, които правят впечатление, винаги се завъртат и интересни дами. Аз винаги съм имал респект към жените. Майката, която ражда дете, е светица. Жената е уникално създание и човек трябва да я цени. Защото тя е началото и краят на рода. На младини бях. Сега, когато живея с Бахарова, съм постигнал баланс. Тя умее да създава спокойствие, не съм имал основание за ревност. Разбира се, човек по малко е ревнив. Когато държиш на някого, ревнуваш в дадени моменти, чувството се появява. Но не съм болезнено ревнив, ако това е въпросът. Вежди Рашидов е много странна птица. Аз останах сирак много малък, на 10 години. После животът ме отпрати в едно сиропиталище в Студен кладенец, Хасковско. След това сиропиталище много малък процент от тези хора поемат по здрав път. Другите попадат в трудововъзпитателно училище или стават бъдещи бандити. Аз имах късмета да поема по здравия път. Първо много исках да стана музикант. Като малък свирех на цигулка, но  бързо ми мина меракът. Докато майка ми (бел. авт. – известната певица Кадрие Лятифова) беше на репетиции, се налагаше да я чакам и ме оставяха при художника на театъра. Там си рисувах. Така се появи желанието да стана художник. Дойдох сам в София, спах на Централна гара, нямах пари за хотел. Всичко това са едни много хубави спомени. Интересен, шарен живот. От 1985 г. тръгнаха изявите ми. Получих златния медал на Ватикана, появиха се още награди, спечелих в Париж два месеца специализация, останах почти две години, зареди се низ от случки. Два мандата бях министър, сега и депутат. Такава беше моята съдба. Никога не съм гонил кариера. Моята кариера беше да стана добър художник. Да се надявам, че поне това съм успял, защото смисълът на живота е творчеството ми. Останалото просто се случи някак си. О, много съм правил. Досието ми е много интересно и ако го прочетете, ще видите, че цял живот са ме наблюдавали като много будно момче. ДС е искала и мен да вербува, но има документ, от който е видно, че съм отказал. Питайте председателя на Комисията по досиетата Евтим Костадинов има ли един явно отказал да сътрудничи на органите, той ще ви каже. Като войник съм отказал, не знам как не са ме смлели. Но цял живот са ме наблюдавали, следили. Имам даже едно криминално досие. Пише, че съм откраднал заек. Като дете на 9 години. Сега си спомням, че навремето край река Арда в Кърджали хората имаха зайчарници. И аз съм си харесал едно бяло зайче и съм си го взел. Свалил съм го в градинката пред блока да се храни. Дойде един чичко, хвана ме за ушите, каза: „Дай ми заека!”, лепна ми два шамара и ме даде на един милиционер. А аз обясних, че съм взел заека да го гледам. Та и това го има в досието ми. Наивно е, смял съм се. Донякъде. Работата ми е много груба, миньорска, тежка, тъй че... Е, разбира се, нося суетата в себе си като всеки човек, но не е болест. Жена ми. Тя казва – това така, това така и аз слушам. Имаме малка градинка, мотаем се в нея, излизаме, срещаме се с приятели, четем книги. Започнах да гледам по-малко телевизия, което смятам, че е добре. Разхождаме кучетата – кокершпаньола Дара и немската овчарка Ари. Това са ми любимците. Току-що купих храна за тях. Много ми липсват. Размазването е голямо, като ти кажат „дядо”. Аз съм живял без дом и винаги ми е липсвал домашният уют в детството. Имахме една традиция – всяка неделя събирах внучките, сина, снаха ми, близките и правех в двора софри. Да седнем да се видим фамилията. Сега, когато те са в Австрия, това ми липсва. През миналото лято. Но си говорим по телефона. Те станаха големи моми, вече по-малко време имат да се занимават с дядката. Гаджета гонят, есемеси, фейсбуци. Но се чуваме и се обичаме. И един нов внук имаме с Бахарова, на който сега се радваме – Александър Велики, голяма закачалка, много готин. Години наред Слави Трифонов опитва да обрисува портрета ми като някакъв дебил, с чаша уиски в ръка. Просташко поведение. От това внучките ми страдаха в училище, защото съучениците им привнасяха това, което чуват и виждат вкъщи, по един грозен и жесток начин. Един ден дойде синът ми и каза: „Баща ми, много дълго мислихме, но ще ти кажа лоша новина. Аз реших да напусна държавата.” Защо, сине, питам го. „Ти не знаеш, аз дълго го прикривам от теб. Но всяка вечер моите деца плачат в къщи заради „Шоуто на Слави” и заради реакциите на съучениците им. Аз повече не искам моите деца да страдат и заминавам в държава, където ще растат усмихнати и спокойни.” С тези думи замина. Някои хора прекаляват със свободата и слободията. Те не знаят това, те са щастливи от рейтинга си. Но нанасят такива поражения, за каквито аз ви разказвам. Бих я нарекъл простащината. Когато един човек иска да омаскари даден обект по най-арогантния начин, слагайки в устата му думи като „педераст”, „простаци” „кретени”, „идиоти”, „дебили”, аз смятам, че това вече е болестно състояние и е непоправимо. Не знам как трябва да се справим, но опростачването на поколението и на страната не е бъдеще. Вижте защо моят син напусна държавата, а имаше хубав бизнес, работеше момчето. Така си гоним децата. Остават едни примитивни хора, според които това поведение е начин на живот. А то носи много рани след себе си. Аз тая тази обида и болка заради моите внучета. О, много предателства преживях, за които не съм подозирал години наред. А съм инвестирал в приятели, в отношения. Защото приятелството е инвестиция на обич, доверие, вяра. И когато такива хора те предадат, много боли. Предавали са ме хора, които са водени от завистта, ревността, амбициите, които са били съпътствани от бездарието. Бездарният човек става много активен и агресивен. Защото смята, че и на него му се полага. Но то става с талант. Свещено право на Бойко Борисов е да направи екипа, с който иска да работи. И ако трябва да се продължи това, което е направено от Министерството на културата за подготовката на председателството на ЕС, бих помислил. О, имам и има какво още да се прави. Толкова много направих вече за културата. Не търся признание, разбира се, и няма да го получа. Сигурно ще стане след много години. Макар че е хубаво да чуеш добри думи. Нали затова живее човек. Рашидов и съпругата му д-р Бахарова до скулптурата на Диоген Внучките на Рашидов Ния и Ая, които живеят в Австрия, много липсват на дядо си", "date": "2017.05.08", "title": "ЕКСКЛУЗИВНО! Вежди Рашидов с разтърсваща изповед пред ПИК и \"Ретро\": Слави Трифонов прокуди внучките ми, опростачи държавата! (УНИКАЛНИ СНИМКИ)"}
{"url": "http://pik.bg/%D0%B4%D0%BD%D0%B5%D1%81-%D0%B5-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%B4%D0%B5%D0%BD-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D1%80%D1%8A%D1%81%D1%82-%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BF%D0%BE%D0%BB%D1%83%D0%BC%D0%B5%D1%81%D0%B5%D1%86-news655842.html", "text": "За първи път 8 май е отбелязан като Световен ден на Червения кръст и Червения полумесец през 1953 година. Тогава се навършват 125 години от рождението на Анри Дюнан - идеолога и създателя на Международното червенокръстко движение. Днес отбелязваме Световния ден на Червения кръст и Червения полумесец. Над 150 години неговите идеи печелят все повече привърженици. Националните дружества на Червения кръст и Червения полумесец вече наброяват 189. Няма друга кауза, която по такъв безспорен и категоричен начин да обединява хора с различни професии и образование, с различна расова, национална, политическа и религиозна принадлежност. 250 милиона са червенокръстците в целия свят - една огромна армия в служба на хуманността, милосърдието и солидарността. 8 май е повод за много национални червенокръстки дружества да представят своите дейности и да наблегнат върху своята интернационална принадлежност, като членове на голямото семейство - международното движение на Червения кръст и Червения полумесец. Международната федерация на Червения кръст и Червения полумесец (МФЧК/ЧП) и Международният комитет на Червения кръст (МКЧК) приеха девизът за отбелязване на празника през 2014 г. да бъде посветен на личностия принос. Българският Червен кръст се присъедини към идеята тази година 8 май да бъде отбелязан под девиза \"Моята червенокръстка история\". Девизът дава идеята да се даде възможност за открояване заслугите и приноса на отделните личности в националната организация (служители, доброволци, дарители, партньори, бенефициенти) в различни направления на дейността на БЧК, като се стимулират да споделят своите лични истории за Червения кръст.", "date": "2017.05.08", "title": "Днес е Световен ден на Червения кръст и Червения полумесец"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8-%D1%89%D0%B5-%D0%BD%D0%B8-%D0%BF%D1%80%D0%B8%D0%BF%D0%BE%D0%BC%D0%BD%D1%8F%D1%82-%D0%B7%D0%B0-%D0%BA%D0%BB%D0%B0%D0%BD%D0%B5%D1%82%D0%BE-%D0%BF%D1%80%D0%B5%D0%B4%D0%B8-%D0%B2%D0%B5%D0%BA-%D0%B2-%D0%B1%D0%BE%D1%81%D0%B8%D0%BB%D0%B5%D0%B3%D1%80%D0%B0%D0%B4%D1%81%D0%BA%D0%BE-news655844.html", "text": "т 12.00 часа в БТА. \"Погромът в Босилеградско 15-16 май 1917г.\" е темата на пресконференцията. Тя е организирана от Граждански комитет “Западни Покрайнини”, Културно информационен център на българите в Босилеград, Гражданско сдружение ГЛАС- Босилеград и е по повод 100 годишнината от клането в Босилеградско 15-16 май 1917 г. Днес българи от  Босилеград ще ни напомнят за ужасното клане преди век. Това ще стане на специална пресконференеция о", "date": "2017.05.08", "title": "Българи от Западните покрайнини ще ни припомнят за клането преди век в Босилеградско"}
{"url": "http://pik.bg/%D0%B4%D0%B5%D1%86%D0%B0-%D1%89%D0%B5-%D1%81%D0%B5-%D0%BD%D0%B0%D0%B4%D0%BF%D1%8F%D0%B2%D0%B0%D1%82-%D1%81-%D1%86%D1%8A%D1%80%D0%BA%D0%BE%D0%B2%D0%BD%D0%B8-%D0%BF%D0%B5%D1%81%D0%BD%D0%BE%D0%BF%D0%B5%D0%BD%D0%B8%D1%8F-news655845.html", "text": "В София ще се проведе Деветият детски международен фестивал за православни църковни песнопения и духовни песни „Осанна във висините!”. От 9.30 часа в аулата на Софийски университет „Св. Климент Охридски” ще се проведе Работилница „Хор Опознание”. От 11.30 часа в катедрален храм „Св. Неделя” ще се изпълняват песнопения. От 12.45 часа ще се състои заключителен концерт на Античен културно–комуникационен комплекс „Сердика” (Ларгото - стъкленият купол между Министерски съвет и МОН).", "date": "2017.05.08", "title": "Деца ще се надпяват с църковни песнопения"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%BB%D0%B8%D0%BD%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D0%B8%D1%81%D0%B0-%D0%B2-%D1%82%D1%83%D0%B8%D1%82%D1%8A%D1%80-news655862.html", "text": "Българският премиер Бойко Борисов беше сред първите, които поздравиха новия президент на Франция - Еманюел Макрон. Борисов написа кратък пост в Туитър, като поздравленията му не са насочени точно към Макрон, а към французите, които са гласували Франция да остане в Европейски съюз.", "date": "2017.05.08", "title": "ГОРЕЩА ЛИНИЯ! Борисов поздрави Макрон за победата! Ето какво написа в Туитър"}
{"url": "http://pik.bg/%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BC%D0%B0%D0%BA%D1%80%D0%BE%D0%BD-news655847.html", "text": "Xinhua, цитиран от \"Фокус\". Китайският президент Си Дзинпин в понеделник изпрати поздравително съобщение на новоизбрания държавен глава на Франция - Еманюел Макрон, съобщава агенция В своето послание Дзинпин заяви, че Франция е била първата голяма западна страна, която е установила дипломатически връзки с Китай.", "date": "2017.05.08", "title": "И президентът на Китай поздрави Макрон"}
{"url": "http://pik.bg/%D0%BE%D0%B1%D1%89%D0%B8%D0%BD%D0%B0-%D0%BF%D0%BB%D0%B0%D1%89%D0%B0-2-%D0%B1%D0%BE%D0%BD%D0%B0-%D0%B7%D0%B0-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA-news655855.html", "text": "Община Асеновград трябва да плати 2 бона на своя жителка за счупен крак и други наранявания след спъване в издадени плочки на разбит тротоар. Районният съд в града преди дни произнесе присъда, с която задължава местната власт да покрие и разноските от 581,30 лева по време на процеса, реши съдия Елена Калпачка. С решението си тя отхвърля иска за заплащане на обезщетение за неимуществени вреди над уважения размер от 2000 лв. до пълния предявен размер от 3000 лв., съобщава Монитор. Жената се спънала в тротоарните плочки, паднала и се наранила миналия 18 септември. При стоварването си на земята получила: счупване на горен край на лява лъчева кост, разкъсно контузни рани на кожата на лявата вежда, ляв горен клепач, горна устна на устата и охлузвания на кожата на дясното коляно. От падането ищцата получила силни болки в главата и двата си долни крайника, като продължавала да има болки в лявата ръка, в главата и световъртеж. Твърдяла пред съда, че болките продължават и до подаване на исковата молба. Дори й се наложило се да наеме жена, която да й помага в обслужването, което и причинило много неудобства и дискомфорт. Твърди също, че като собственик на тротоара общината не е направила необходимото да го поддържа в добро състояние, което е довело да падането й. От община Асеновград не били съгласни с падналата жена, като според юристите на местната власт нямало причинно-следствена връзка между действията на общината и претърпените от ищеца вреди. По време на процеса били разпитани очевидци на падането. Според тях тротоарните плочки били разместени, неравни и повредени – „клатели се”, не били циментирани, заради което жената се спънала и паднала. Тя имала кръв по лицето и крака си, заеквала и била уплашена след инцидента. Опитвала се да се изправи, но не можела и плачела. Двама мъже й помогнали да стане и да отиде до болницата, тъй като не можела да се движи сама. Решението на районния съд в Асеновград не е окончателно и може да бъде обжалвано пред окръжния съд в Пловдив.", "date": "2017.05.08", "title": "Община плаща 2 бона за счупен крак"}
{"url": "http://pik.bg/%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81%D0%B2%D0%B5%D1%82%D0%B8-%D0%B9%D0%BE%D0%B0%D0%BD-%D0%B1%D0%BE%D0%B3%D0%BE%D1%81%D0%BB%D0%BE%D0%B2-news655860.html", "text": "На 8 май през тази година Православната църква почита Св. ап. и ев. Йоан Богослов и Преп. Арсений Велики. Св. Йоан Богослов е един от 12-те апостоли на Христос. Именно Йоан е ученикът, на когото разпнатият Исус поверил своята майка. Според преданията св. Йоан доживял до дълбока старост, грижейки се за Богородица до самото й успение. След евангелските събития живял в Смирна и Ефес, а в края на живота си бил заточен на о. Патмос, където написал знаменитото си \"Откровение\" - последната книга от Библията, известна също като \"Апокалипсис\".", "date": "2017.05.08", "title": "Почитаме Свети Йоан Богослов"}
{"url": "http://pik.bg/%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D0%B8%D0%B7%D1%80%D0%B8%D0%B3%D0%BD%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%B7-2022-%D0%B3-news655848.html", "text": "Fox News, цитиран от \"Фокус\". Найджъл Фараж, британският политик, агитирал в подкрепа на Брекзит, заяви, че изгубилият в неделя кандидат за президент на Франция Марин Льо Пен ще стане държавен гала на страната през 2022 г., предава телевизия Фараж правилно предположи, че центристкият кандидат Еманюел Макрон ще спечели изборите в неделя, но и това, че Льо Пен вероятно ще има силно представяне и че ще събере около 40% от гласовете.", "date": "2017.05.08", "title": "Найджъл Фараж изригна: Марин Льо Пен ще бъде президент на Франция през 2022 г."}
{"url": "http://pik.bg/%D1%81%D1%82%D1%80%D0%B0%D0%BD%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D0%BF%D0%BE%D0%BB%D1%83%D0%B4%D1%8F-%D1%8F%D0%BA%D0%B0-%D0%B6%D0%B5%D0%B3%D0%B0---30-%D0%B3%D1%80%D0%B0%D0%B4%D1%83%D1%81%D0%B0-%D0%B2-%D1%81%D1%8A%D0%B1%D0%BE%D1%82%D0%B0-%D0%BF%D0%BE%D1%81%D0%BB%D0%B5-%D0%BF%D0%B0%D0%BA-%D0%B4%D1%8A%D0%B6%D0%B4-%D1%81%D0%B8%D0%BD%D0%BE%D0%BF%D1%82%D0%B8%D0%BA-%D0%B8%D0%B7%D1%82-news655870.html", "text": "Странна синоптична прогноза прозвуча от сутрешния ефир на Нова телевизия. Явно още на вълна празници, синоптикът Симеон Матев предвиди дъж да празника - 7 май, после се поправи - 8 май Напиращата за слънце Ани Цолова също беше попарена и на непрекъснатите й подмятания да каже, кога ще се покаже слънцето, получи звучен шамар. \"Ще се покаже, после обаче пак ще завали. Все пак е май\", заяви гостът. Той обяви, че тази събота ще е истинско лято, като температурата на някои места ще стигне 30 градуса. \"Пак сме по-добре от Русия, там вали сняг, а може и утре на парада да вали\", пошегува се с прогнозата синоптикът. \"Шансът да ви удари светкавица е много по-голям, отколкото да спечелите от тотото. Едно към един милион срещу едно към 14 милиона\", заяви от екрана талантът в прогнозите.", "date": "2017.05.08", "title": "СТРАННА ПРОГНОЗА! Времето полудя! Яка жега - 30 градуса в събота, после пак дъжд! Синоптик изтрещя: Шансът да ви удари светкавица е много по-голям, отколкото да спечелите от тотото"}
{"url": "http://pik.bg/%D0%BD%D1%8F%D0%BC%D0%B0-%D0%B8-%D1%81%D0%BB%D0%B5%D0%B4%D0%B0-%D0%BD%D0%B0%D0%B4-80-%D1%87%D0%B0%D1%81%D0%B0-%D0%B2%D0%B5%D1%87%D0%B5-%D0%BE%D1%82-%D0%B8%D0%B2%D0%B5%D0%BB%D0%B8%D0%BD-%D1%83%D0%B7%D1%83%D0%BD%D0%BE%D0%B2-%D0%BD%D1%8F%D0%BC%D0%B0-%D0%BD%D0%B8-%D0%B2%D0%B5%D1%81%D1%82-%D0%BD%D0%B8-%D0%BA%D0%BE%D1%81%D1%82-news655863.html", "text": "Над 80 часа вече няма и след от изчезналия край Смолян Ивелин Узунов, съобщава Би Ти Ви. „Претърсихме огромна територия в гората, но няма следа от него. Никого преди не се е случвало нещо подобно с него. Държим връзка с майка му“, обяви човек, участвал в търсенето. Припомняме, че вчера се появи информация, че фотокапан за мечки е заснел изчезналия Ивелин Узунов. Камерата, поставена да следи за движението на мечки, е заснела момчето над смолянското село Турен, потвърдиха от полицията. В момента всички усилия на полицията са съсредоточени в този район, като в издирвателната акция са се включили десетки доброволци и следово куче.", "date": "2017.05.08", "title": "НЯМА И СЛЕДА! Над 80 часа вече от Ивелин Узунов няма ни вест, ни кост"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D1%80%D0%BE%D0%B8%D1%82%D0%B5-%D0%BF%D0%BE%D1%82%D0%BE%D0%BF-%D0%B2-%D0%BF%D0%B5%D1%80%D0%BD%D0%B8%D0%BA-%D0%B3%D1%80%D0%BE%D0%B1%D0%B8%D1%89%D0%B5%D1%82%D0%BE-%D0%B5-%D0%BF%D0%BE%D0%B4-%D0%B2%D0%BE%D0%B4%D0%B0-news655861.html", "text": "Гробището в Перник е под вода след обилните валежи валеж през последните дни, съобщава Би Ти Ви. Перничанин, посетил гробищния парк на Гергьовден, е направил снимка на тежката ситуация. „Как да стигнеш, как да минеш“, пита мъжът.", "date": "2017.05.08", "title": "СЛЕД ПОРОИТЕ! Потоп в Перник! Гробището е под вода"}
{"url": "http://pik.bg/%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%81%D1%82%D0%B0%D0%BD%D0%B0-%D0%B7%D0%B0-%D1%80%D0%B5%D0%B7%D0%B8%D0%BB-%D0%BD%D0%B0%D0%B2%D1%80%D1%8A%D1%85-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%8F-%D0%BF%D0%BE%D0%BF%D0%B8%D0%BB%D1%8F%D1%85%D0%B0-%D0%BF%D1%80%D0%B8%D0%BB%D0%B8%D1%87%D0%B0%D1%88-%D0%BD%D0%B0-%D0%BA%D1%80%D1%8A%D1%81%D1%82%D0%BE%D1%81%D0%BA%D0%B0-%D0%BC%D0%B5%D0%B6%D0%B4-news655857.html", "text": "Гери-Никол втрещи феновете навръх Гергьовден с меко казано нелепата си визия. Младата певица винаги е държала да демонстрира собствен стил в облеклото заради което неведнъж си е навличала подигравки. Но този път лолитката мина всякакви граници. И съвсем естествено феновете я попиляха от критики. \"Приличаш на вещица\", \"Какво си си направила\", \"Когато те мързи да си купиш пола и просто си вържеш дънките на кръста\", са само част от гаврите на онлайн потребителите, пише \"Хот Арена\". Повод за подигравките стана наистина нелепия тоалет на Гери-Никол. Тя комбинира ултракъсо бюстие с нещо, която би трябвало да бъде пола. Но повече прилича на чувал, направен от дънков плат.", "date": "2017.05.08", "title": "Гери-Никол стана за резил навръх Гергьовден! Феновете я попиляха: Приличаш на кръстоска между Тони Стораро и вещица (СНИМКА)"}
{"url": "http://pik.bg/%D0%BE%D0%B1%D0%B0%D0%BC%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BA%D1%83%D1%80%D0%B0%D0%B6-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D0%BE%D1%81%D1%82%D1%8A%D0%BF%D0%BD%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-news655835.html", "text": "Politico, цитиран от \"Фокус\". Бившият американски президент Барак Обама в неделя през нощта призова членовете на Конгреса да демонстрират „политически кураж“ и да не отменят т.нар. „Обамакеър“ - законът за достъпно здравеопазване, подписан от Обама, предава американската редакция на Това бяха първите публични коментари от страна на Обама спрямо закона, след като Камарата на представителите на САЩ в Конгреса в четвъртък, 4 май, гласува за отмяната на документа.", "date": "2017.05.08", "title": "Обама призова за \"политически кураж\" за спасяване на закона за достъпно здравеопазване"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%B5-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%B7%D0%B0%D1%80%D0%BC%D0%B0%D1%82%D0%B0-%D0%B2%D0%BE%D0%B9%D0%BD%D0%B8%D0%BA-%D0%BE%D1%82-8-%D0%B4%D0%BE-17-%D1%87%D0%B0%D1%81%D0%B0-%D1%81%D0%BB%D0%B5%D0%B4-%D1%82%D0%BE%D0%B2%D0%B0-news655873.html", "text": "Военното обучение е една уникална тъпотия, избухна в сутрешния блок адвокат Николай Хаджигенов в спор с депутата от \"Обединени патриоти\" Александър Сиди. \"Вие какво искате, да пращате мъжете и жените, за да станат мъже - и едните и другите. С кой ще воювате\", каза още той по горещата тема. \"Няма да воюваме с никой, армията е за отбрана. Идеята не е да върнем старата казарма, а нещо от сорта от 8 до 17 часа. Разбира се, ще има наряди през нощта\", заяви на свой ред Сиди. \"Вие се като всеки \"златен пръст\" - популизъм в името на властта. На какво ще научат младите въшкарниците, скаткита и маршируването на плаца\", отвърна Хаджигенов. \"Децата няма да набиват крак на плаца. Адвокат Хаджигенов говори глупости. Става въпрос за един вид форма на военно обучение\", обясни идеята на Патриотите Сиди. \"Швеция и Австрия имат задължителна военна служба, а не са Северна Корея\", каза още той.", "date": "2017.05.08", "title": "ЕКСКЛУЗИВНО! Ето каква е идеята за връщането на казармата! Войник от 8 до 17 часа, след това..."}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%BC%D0%B0%D0%B6%D0%BE%D1%80%D0%B8%D1%82%D0%B0%D1%80%D0%BD%D0%B8%D1%8F-%D0%B2%D0%BE%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82%D0%B5-%D0%BB%D0%B8-%D1%81%D0%B8-%D0%BE%D1%82-240-%D0%B4%D0%B5%D0%BF%D1%83%D1%82%D0%B0%D1%82%D0%B8-2-news655874.html", "text": "Представяте ли си от 240 депутати, да имаме 200 „Марешки“ в парламента! Това е страшно! Това е мажоритарният вот. Вижте, по тази тема партиите имат своето виждане. Лошото е, че хората направиха неинформиран избор, когато гласуваха на референдума. Това обяви бившият партиец от АБВ Румен Петков пред Би Ти Ви. „Сега патриотите ще имат възможност да въведат военната служба. Нека да видим какво ще направят. Но аз съм песимист. Според мен самите патриоти са наясно, че това няма как да стане. В момента в армията имаме липса на над 5000 души, при все, че им се плаща. Получават заплати“, добави Петков. Попитан за ситуацията в МВР, той каза, че след Бъчварова системата е в тотална катастрофа. „Голямо предизвикателство ще е да се работи в МВР след Бъчварова“, каза още политикът.", "date": "2017.05.08", "title": "ИЗВЪНРЕДНО! Румен Петков изригна срещу мажоритарния вот: Представяте ли си от 240 депутати, 200 „Марешки“ в парламента! Това е страшно!"}
{"url": "http://pik.bg/%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0%D1%82-%D0%BD%D0%B8-%D0%BF%D1%80%D0%B5%D0%B7-%D1%81%D1%82%D0%B5%D0%BD%D0%B8%D1%82%D0%B5-%D1%81-wi-fi-%D1%85%D0%BE%D0%BB%D0%BE%D0%B3%D1%80%D0%B0%D0%BC%D0%B8-news655866.html", "text": "Wi-Fi сигнала, може да бъде възприеман, като невидимо покривало от данни и достъп до интернет изпълващо домовете и офисите ни, но като всяко покривало, може да придобие формата на телата, които покрива. Микровълновото излъчване, от рутерите, може да се ​​използва за генериране на триизмерен образ на околната среда, както хората и предметите в нея, съобщава Монитор. Изследователи от Техническия университет в Мюнхен са раработили процес, който създава холографен образ на пространството от микровълновото излъчване на Wi-Fi сигнала, който се отразява от хората и предметите. Учените казват, че метода им може да се използва в автоматизирана индустриална среда за проследяване на предмети, движещи се през съоръжения. „Използвайки тази технология, можем да генерираме триизмерен образ на пространството около Wi-Fi предавателя, сякаш очите ни могат да виждат микровълновото лъчение”, казва Фридемайн Райнхард, директор на изследователската група Emmy Noether за квантови сензори в ТУ Мюнхен. Има подобни подходи, които използват Wi-Fi, за да се вижда през стени, дори за различаване човешките фигури и за преброяване на хора в отворени пространства. Но учените от университета в Мюнхен твърдят, че са направили крачка напред, използвайки Wi-Fi и дори клетъчни сигнали за изобразяване на цялото пространство с холографска обработка.", "date": "2017.05.08", "title": "Наблюдават ни през стените с Wi-Fi холограми"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D1%82%D0%B5%D1%81%D0%BB%D0%B0-%D0%B0%D0%B5%D1%86-%D0%BA%D0%BE%D0%B7%D0%BB%D0%BE%D0%B4%D1%83%D0%B9-%D0%BF%D0%BE%D0%BC%D0%BF%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D1%83%D0%B4%D0%B0%D1%80%D1%8A%D1%82-%D0%B7%D0%B0-%D0%B4%D0%B6%D0%BE%D0%B1%D0%B0-%D0%BD%D0%B8-%D1%89%D0%B5-%D0%B5-%D1%8F%D0%BA-news655864.html", "text": "АЕЦ „Козлодуй“ е подала заявление в Комисията за енергийно и водно регулиране (КЕВР) за почти двоен скок на тока, който произвежда за регулирания пазар. В момента цената е 30 лева за мегаватчас. Централата иска от 1 юли тя да се увеличи на 58,09 лева. Атомната централа обосновава исканата по-висока цена със загубата от 109 млн. Лева, които е натрупала за 2016 г. само от енергията, която е подала за регулирания пазар. Увеличението на цената е необходимо, за да се покрият инвестициите за модернизация, подмяна на оборудване, свързани с удължаване на срока за експлоатация на 5-и и 6-и блок. От АЕЦ посочват също, че КЕВР не им е признала разходи за ремонт, за съхранение, преработка и транспорт на отработеното ядрено гориво, за експертни и одиторски услуги и други, за регулаторния период от 1 юли 2016 до 30 юни 2017 г. „Предвид предстоящите промени в пазарния модел подходът за принудително компенсиране на непризнатите от КЕВР разходи в регулираната цена чрез свободния пазар, освен неправомерен, става и твърде рисков за базов ядрен производител“, предупреждават в заявлението си от АЕЦ „Козлодуй“. През новия ценови период освен това централата ще произведе с 376 000 Mwh по-малко в сравнение с 2016 г., заради по-големия планов престой и заради изпитанията, които предстоят на 6-и блок за готовността му за работа на 104% мощност. Модернизацията, свързана с удължаване живота на блоковете, предвижда увеличаване на тяхната мощност. Пети блок ще бъде 40 дни в планов ремонт, през които няма да произвежда ток, а шести блок – 43 дни, се аргументират от централата. Токът от АЕЦ е най-евтиният в микса от енергиите, които формират цената на регулирания пазар, но делът му е едва 6,57%, според информация, публикувана от ЧЕЗ на гърба на последната фактура за потребителите в Западна България.", "date": "2017.05.08", "title": "ГОЛЯМА ТЕСЛА! АЕЦ \"Козлодуй\" помпа цената на тока! Ударът за джоба ни ще е як"}
{"url": "http://pik.bg/%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B7%D1%88%D0%B8%D1%80%D1%8F%D1%82-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%81%D0%B8-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%B2-%D0%B0%D0%B7%D0%B8%D1%8F-news655834.html", "text": "The Wall Street Journal, цитиран от \"Фокус\". Министерство на отбраната на Съединените американски щати одобри план за инвестиране на почти осем милиарда долара с цел засилване на американското присъствие в азиатско-тихоокеанския регион през следващите пет години, пише Това ще стане чрез обновяване на военната инфраструктура, провеждане на допълнителни учения и разполагане на повече сили и кораби. Ходът е разглеждан от поддръжниците му като начин да бъде демонстриран по-ясно американският ангажимент към региона.", "date": "2017.05.08", "title": "САЩ искат да разширят военното си присъствие в Азия"}
{"url": "http://pik.bg/%D0%B7%D0%B0%D1%89%D0%BE-%D1%81%D0%B5-%D1%81%D0%BC%D0%B5%D0%B5%D0%BC-%D0%BF%D1%80%D0%B8-%D0%B3%D1%8A%D0%B4%D0%B5%D0%BB%D0%B8%D1%87%D0%BA%D0%B0%D0%BD%D0%B5-%D0%BE%D1%82-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D0%B5-%D0%B8%D0%BB%D0%B8-%D0%BE%D1%82-%D1%81%D1%82%D1%80%D0%B0%D1%85---%D0%B2%D0%B8%D0%B6%D1%82%D0%B5-%D1%81%D0%B0%D0%BC%D0%B8-news655806.html", "text": "Замисляли ли сте се защо се смеем, когато ни гъделичкат? Екип германски изследователи разбрали, че неконтролираният смях от гъдел няма нищо общо с веселието. Според учените от университета в Тюбинген гъделът активира област от човешкия мозък, която отговаря за болката. Заради това някои хора се държат доста агресивно, когато ги гъделичкат. Учените смятат, че смехът, предизвикан от гъдел, е част от защитен механизъм, с който \"жертвата\" признава своята капитулация. На доброволци в експеримента е проведено магнитно-резонансно изследване на мозъка, за да се определи има ли прилика между смеха от гъдел и смеха от добра шега. Изяснили, че гъделът, както и смехът, активират част от мозъка, която контролира движението на лицето, а също гласовите и емоционалните реакции. При гъдела обаче се активира и хипоталамуса, който отговаря за температурата на тялото, чувството за глад, умората и сексуалното поведение, инстинтктивните защитни реакции. Затова някои хора започват да се смеят дори само ако ги заплашиш с гъделичкане. Гъделът има важна роля в социалното сближаване. Той например помага в общуването между майката и детето, укрепва връзките между приятели. Психолозите предполагат, че гъделът е част от социалната игра, която помага на хората да се сближат. Ако се опитаме да се погъделичкаме сами, мозъкът ни вече е наясно, че се каним да се докоснем и затова ефектът на изненадата при автогъделичкането отсъства и нашите усещания съответно се намаляват по командата на мозъка. По правило реагираме най-остро на гъдел в областта на подмишниците, шията, гениталиите, гърдите, стъпалата на краката. Предполага се, че такава реакция се обуславя от стремежа да защитим най-слабите части на тялото, през които минават важни кръвоносни съдове като вени и артерии, жизненоважни органи, връзки и сухожилия. Книсмесис се нарича лекият гъдел, например като от перце или тревичка. Изпитват го както хора, така и животни. Учените предполагат, че тези усещания са сходни с чувството при полазване от насекомо. Гъделът ни обръща вниманието върху малката буболечка, за да я махнем от себе си, без да се подлагаме на опасно ужилване. А гаргалезис е името на гъдел с прилагане на сила. Изтезанията с гъдел били разпространени в Китай при разпити на затворници. \"Прелестта\" на това изтезание е в това, че не оставя следи по тялото. Древните римляни също прибягвали до гъдел, когато се налагало да накажат някого. За целта върху стъпалата на човека нанасяли специален солен разтвор пускали коза да го оближе с грапавия си език. От такъв гъдел може да умреш. Гъделът може да бъде както част от любовната игра, така и способ за постигане на оргазъм. Някои хора, владеещи изкуството на гъдела, успяват да доставят удоволствие на партньора си, близко до върха на блаженството. Такива случаи са редки и не са подходящи за всеки - някои реагират много остро на докосването. Други път се възбуждат от гъдела и това се нарича кисмолагания. Прагът на чувствителност към гъдел, както и прагът на болката, варират в зависимост от човека. Смята се, че при хората, които повече се страхуват от гъдел, нервната система е по-възприемчива. С възрастта, примерно към 40 г., чувствителността към гъдела намалява. Лекарите знаят способ, който помага да се понижи увствителността към гъдела. Този трик им помага, когато трябва да прегледат чувствителни части от тялото на пациента. Лекаратя просто моли пациента да сложи ръкатат си върху неговата ръка. Синронните движения принуждават мозъка да повярва, че пациентът се гъделичка сам и в резултатът усещането се притъпява. Можете да се възползвате от тази хитрост, когато някой ви гъделичка, стига да успеете да хванете ръката му. За силния смях по време на гъдел трябват калории. Разбира се, вие няма да забележите с просто око ефекта от такова отслабване, защото за 10-15 минути смях изгарят само 10-40 калории. Наистина, мишият смях е толкова високочестотен, че човешкото ухо не го възприема, но хихикането на плъховете при гъделичкане доказва, че са способни да преживяват емоции.", "date": "2017.05.08", "title": "Защо се смеем при гъделичкане? От удоволствие или от страх - вижте сами!"}
{"url": "http://pik.bg/%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%81%D1%8A%D0%B1%D1%80%D0%B0-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D0%BE%D1%82-%D0%B1%D0%B0%D1%89%D0%B0-%D1%81%D0%B8-news655807.html", "text": "Лидерката на партията \"Национален фронт\" Марин Льо Пен, която загуби балотажа на президентските избори във Франция, събра над 10 милиона гласа в своя подкрепа. Това сочи преброяването на 32,9 милиона бюлетини, предаде БГНЕС. Според данните на Министерството на вътрешните работи във Франция, получени след преброяване на 92% от гласовете, за Льо Пен са гласували 10,1 милиона души (34,8%), за Еманюел Макрон - 19 милиона (65,2%). Почти 4 милиона французи са гласували с празна бюлетина или са я направили невалидна с вписване или задраскване. Бащата на Марин Льо Пен - основателят на \"Националния фронт\" Жан-Мари льо Пен събра на втория тур на изборите през 2002 година 5,5 милиона гласа (едва 17,8% тогава), като отстъпи на Жак Ширак.", "date": "2017.05.08", "title": "Марин льо Пен събра два пъти повече гласове от баща си"}
{"url": "http://pik.bg/%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-%D0%B2-%D1%81%D0%BA%D0%BE%D0%BF%D0%B8%D0%B5-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D1%86%D0%B5%D0%BB%D0%B5%D0%B5-%D0%B1%D0%B5%D0%B7-%D1%80%D1%83%D1%81%D0%B8%D1%8F-news655800.html", "text": "Македония беше подложена на пряк натиск миналия месец от руски официални лица, за да се отдели от Запада или \"да се изправи срещу репресии\", твърди в. „Сънди таймс“. Според изданието, в знак на нарастващите амбиции на Кремъл към Балканите, на членовете на македонското правителство са представени искания на Скопие да затвърди вярност към Москва. Намесата се появява в резултат на политическата криза, която достигна кулминацията си с размириците в македонския парламент от 27 април. \"Русия не се нуждае от Македония, но Македония не може да оцелее без Русия\", заявява руският посланик в съседката ни Олег Щербак. Москва публично защитава 11-годишното управление на консервативната партия ВМРО-ДПМНЕ, която отказва да предаде властта на опозиционна коалиция, спечелила парламентарните избори през декември. Припомняме, че политическото напрежение в Македония взе връх миналия четвъртък, когато опозицията, заобикаляйки процедурата, пристъпи към избор на председател на парламента в лицето на етническия албанец Талат Джафери, член на Демократичен съюз за интеграция. Той бе избран от депутати на Социалдемократическия съюз (СДСМ) и още две албански формации. Минути след това депутатът Зекирия Ибраими от една от албанските партии „Беса” взе думата и започна да пее албанския национален химн. Всичко това стана в момент, когато пред парламента се провеждаше поредният марш на общественото движение „За единна Македония”. От февруари то протестира срещу налаганата отвън на страната т.нар. албанска платформа и настоява за нови избори. Депутатите от СДСМ и от албанските партии бяха заключени в зала за пресконференции, заедно с група журналисти, но протестиращите успяха да влязат там. Зоран Заев и други негови депутати съпартийци бяха бити от протестиращите. Самият Заев бе с разкървавена глава.", "date": "2017.05.08", "title": "Посланикът на Кремъл в Скопие: Македония не може да оцелее без Русия"}
{"url": "http://pik.bg/%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B2%D1%81%D1%82%D1%8A%D0%BF%D0%B2%D0%B0-%D0%B2-%D0%B4%D0%BB%D1%8A%D0%B6%D0%BD%D0%BE%D1%81%D1%82-%D0%B4%D0%BE-14-%D0%BC%D0%B0%D0%B9-news655803.html", "text": "ABC, цитирана от \"Фокус\" Встъпването в длъжност на новоизбрания френски президент Еманюел Макрон ще бъде проведено до края на седмицата в Елисейския дворец, но засега няма конкретна дата, предава телевизионният канал . Церемонията трябва да бъде насрочена преди официалния край на мандата на настоящия френския държавен глава Франсоа Оланд на 14 май. Конституционният съвет ще обяви окончателните резултати от втория тур на президентските избори във Франция до четвъртък, 11 май.", "date": "2017.05.08", "title": "Еманюел Макрон встъпва в длъжност до 14 май"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-2000-%D0%B4%D1%83%D1%88%D0%B8-%D0%B1%D1%8F%D1%85%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-%D0%B2-%D0%BA%D0%B0%D0%BD%D0%B0%D0%B4%D0%B0-news655801.html", "text": "Около 2 хиляди души бяха евакуирани от жилищата си заради излезли от коритата си реки и прелели езера в различни канадски провинции, съобщи Си Би Си в неделя. Най-пострадалият район е Квебек. Там около 1,7 хиляди души трябваше да напуснат къщите си. В зоната на бедствията се оказаха около 2 хиляди жилища в над 130 общини, сред които и градската агломерация на провинцията - Монреал. Вече четвърти ден не спират валежите от дъжд в региона, в който снежната зима предизвика пълноводие в реките след разтопяването. На населението в Квебек помагат над 1,2 хиляди военни от армията. Те съдействат за евакуацията на населението и в изграждането на диги от чували с пясък за ограничаване на разлива на реките. В източната част на съседната на Квебек провинция Онтарио от бреговете си излезе река Отава. Тежка е ситуацията и в райони на провинция Ню Брънзуик, където валежите през уикенда достигнаха 150 литра на кв.м. В западната част на Канада - в Британска Колумбия - в зоната на бедствието се оказаха жителите на град Килоун, част от които напускат домовете си. Кален поток отнесе къща със 76-годишен мъж, който се смята за изчезнал.", "date": "2017.05.08", "title": "БЕДСТВИЕ! 2000 души бяха евакуирани заради огромните наводнения в Канада"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BE%D0%B1%D1%81%D1%8A%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82-%D1%81-%D0%BD%D0%BE%D0%B2%D0%BE%D0%B8%D0%B7%D0%B1%D1%80%D0%B0%D0%BD%D0%B8%D1%8F-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news655804.html", "text": "AFP Британският премиер Тереза Мей обсъди излизането на Великобритания от Европейския съюз (Брекзит) с новоизбрания френски президент Еманюел Макрон, съобщава , като се позовава на информация от Даунинг Стрийт 10, пише \"Фокус\". Мей и Макрон накратко са обсъдили Брекзит, а британският министър-председател е повторил, че страната ѝ иска силно партньорство с ЕС, когато напусне Блока.", "date": "2017.05.08", "title": "Тереза Мей обсъди Брекзит с новоизбрания френски президент"}
{"url": "http://pik.bg/%D0%B5%D0%B2%D1%80%D0%BE%D0%BA%D1%80%D0%B0%D1%82%D0%B8-%D0%B8%D1%81%D0%BA%D0%B0%D0%BB%D0%B8-%D0%B4%D0%B0-%D0%BD%D0%B0%D0%B2%D1%80%D0%B5%D0%B4%D1%8F%D1%82-%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B0-%D0%BF%D0%B0%D1%80%D1%82%D0%B8%D1%8F-news655812.html", "text": "The Times, цитиран от \"Фокус\". Британският премиер Тереза Мей се „бори за Великобритания“ срещу бюрократи от Европейския съюз, които искат да навредят на кампанията на оглавяваната от Мей Консервативна партия. Това заяви Джереми Хънт, депутат на партията, предава вестник Министърът на здравеопазването засили реториката срещу Брюксел и повтори твърдение на Мей, че европейски представители са опитвали да се намесват в резултатите от предсрочните парламентарни избори на 8 юни.", "date": "2017.05.08", "title": "Еврократи искали да навредят на кампанията на британската Консервативна партия"}
{"url": "http://pik.bg/%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-news655811.html", "text": "AFP, цитирана от \"Фокус\". Канадският премиер Джъстин Трюдо в неделя проведе телефонен разговор с Еманюел Макрон, за да го поздрави за победата на президентските избори във Франция, съобщава Трюдо заяви, че очаква с нетърпение да работи в тясно сътрудничество с Макрон за насърчаване на международната сигурност, увеличаване на сътрудничеството в областта на науката и технологиите. Министър-председателят на Канада подчерта, че ще работи с новия френски президент с цел въвеждане на Всеобхватното икономическо и търговско споразумение (CETA), сключено между Канада и Европейския съюз.", "date": "2017.05.08", "title": "Канадският премиер поздрави Еманюел Макрон"}
{"url": "http://pik.bg/%D0%BC%D0%B0%D0%BA%D1%80%D0%BE%D0%BD-%D0%BE%D0%B1%D0%B5%D1%89%D0%B0-%D0%B4%D0%B0-%D1%83%D0%BA%D1%80%D0%B5%D0%BF%D0%B8-%D0%B5%D1%81-%D0%BA%D0%BE%D0%B3%D0%B0%D1%82%D0%BE-%D0%B2%D1%81%D1%82%D1%8A%D0%BF%D0%B8-%D0%B2-%D0%B4%D0%BB%D1%8A%D0%B6%D0%BD%D0%BE%D1%81%D1%82-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-news655805.html", "text": "„Известия“, цитиран от \"Фокус\" Лидерът на политическото движение „Напред!“, Еманюел Макрон, по време на изявление пред поддръжници обеща да укрепи Европейския съюз, когато встъпи в длъжност като президент на Франция. Информацията предаде кореспондент на руския вестник . Макрон заяви, че ще защитава Франция, нейните интереси, образ и послание. Новоизбраният държавен глава на Франция добави, че ще защитава Европа. Центристът обърна внимание, че ще вземе мерки спрямо защитата на французите от терористични актове, за да не изпитват те желание да се обръщат към ултрадесните.", "date": "2017.05.08", "title": "Макрон обеща да укрепи ЕС, когато встъпи в длъжност като президент на Франция"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BD%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D0%B5%D0%BD%D0%B7%D0%B0%D1%86%D0%B8%D0%B8-news655813.html", "text": "Предстоящата среща между руския президент Владимир Путин и американския му колега Доналд Тръмп не се нуждае от сензации и очаквания за постигането на конкретни резултати, заяви руският външен министър Сергей Лавров в интервю по телевизионния канал \"Мир\". Това съобщиха от ТАСС. Отговаряйки на въпрос за прогнозите си по отношение на визитата, той посочи също, че разговорите са нещо необходимо и за двете държави. \"Русия и Съединените щати имат силно влияние върху международната стабилност и сигурност“, каза още министърът. Както вече бе съобщено от пресслужбата на Кремъл, по време на телефонния си разговор на 2 май, Путин и Тръмп обсъдиха редица актуални въпроси за сътрудничеството, включително перспективите за координация на действията на Русия и САЩ в борбата срещу тероризма в контекста на кризата в Сирия и изострената ситуация около Северна Корея. Двамата президенти стигнаха до съгласие, че \"страданията в Сирия продължават твърде дълго, и че всички страни трябва да направят всичко по силите си, за да сложат край на насилието\". По-късно лидерите се разбраха за лична среща, вероятно през юли. Тя ще се проведе в кулоарите на срещата на Г-20 в Хамбург.", "date": "2017.05.08", "title": "Лавров: Срещата между САЩ и Русия не се нуждае от сензации"}
{"url": "http://pik.bg/%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BC%D0%B0%D0%BA%D1%80%D0%BE%D0%BD-%D0%BF%D0%B5%D1%87%D0%B5%D0%BB%D0%B8-%D1%81-6582-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-news655808.html", "text": "Лидерът на движение \"Напред\" Емануел Макрон победи във втория тур на президентските избори във Франция с 65,82% от гласовете. Това показват окончателните данни на министерството на вътрешните работи на страната, съобщи РИА Новости. Съперничката на Макрон - Марин льо Пен, е получила 34,18% гласа подкрепа. Според данните на вътрешното министерство на Франция, 24,95% от французите са се въздържани от участие в гласуването. 3 млн. французи са гласували с празни бюлетини в знак на протест. 1 млн. пък са невалидните бюлетини. От вътрешното министерство поясняват, че все пак още не са постъпили данните от избирателните секции в чужбина. Там гласуването се организира от външното министерство на Франция.", "date": "2017.05.08", "title": "ОКОНЧАТЕЛНО! Макрон печели с 65,82% изборите за президент на Франция"}
{"url": "http://pik.bg/%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B0-%D0%B7%D0%B0-%D0%BD%D0%B5%D0%BF%D0%BE%D1%82%D1%80%D0%B5%D0%B1%D0%BD%D0%B8-%D0%BA%D0%BD%D0%B8%D0%B3%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D1%82-%D0%B2-%D0%BF%D0%BB%D0%B5%D0%B2%D0%B5%D0%BD-%D0%B7%D0%B0-24-%D0%BC%D0%B0%D0%B9-news655814.html", "text": "Плевенското сдружение \"Зорница\" организира \"Свободна книжарница\" в Деня на славянската писменост 24 май. Инициативата ще започне на площад \"Възраждане\" в Плевен от 13 часа, съобщава директорът на сдружението Пламен Иванов. Всеки, който има непотребни книги, би могъл да ги донесе и да ги замени с други. Идеята не е комерсиална и няма да има продажби, а само замени, подчертаха организаторите. Целта е знанието да бъде достъпно за всички. Няма ограничения в тематиката и жанровете. Може да бъдат разменяни учебници, техническа литература, философия, художествени произведения. Последно такава инициатива се проведе през 2015 година в Градската градина. Тогава библиотеката на открито премина при голям интерес.", "date": "2017.05.08", "title": "Свободна книжарница за непотребни книги организират в Плевен за 24 май"}
{"url": "http://pik.bg/%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D1%80%D0%BE%D0%BB%D0%B5%D1%82%D0%BD%D0%B8%D1%8F-%D0%BF%D0%B0%D0%BD%D0%B0%D0%B8%D1%80-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%89%D0%B5-news655827.html", "text": "С дефиле на кукери, на 8 май откриват 240 издание на “Изложение Търговище 2017”. Шествието ще премине от централния площад “Свобода” до Художествена галерия “Никола Маринов”, където в 17.30 часа ще се състои официалната церемония по прерязване на лентата. Веднага след това на откритата сцена пред галерията, започва концерт на Графа и Прея. Неделя, 14 май, е последният ден от панаирната седмица и официалния празник на Търговище. Тогава от 11 часа на площад “Свобода” за първи път ще бъде изпълнен и новият химн на града. Ще има и тържествена сесия на Общинския съвет.", "date": "2017.05.08", "title": "Откриват пролетния панаир в Търговище"}
{"url": "http://pik.bg/%D1%82%D1%80%D0%B5%D0%B2%D0%BE%D0%B3%D0%B0-127-%D0%B4%D0%B5%D1%86%D0%B0-%D1%81%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%B2-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%B2-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%BE-news655815.html", "text": "244 малолетни и непълнолетни са водени на отчет в Детската педагогическа стая в сливенската полиция. От тях 127 са новорегистрираните деца-извършители на престъпления. Данните са за 2016 г. и са предоставени от Статистическото бюро в Сливен. Броят на новорегистрираните е най-голям в сравнение с последните години. 60 на сто от регистрираните в ДПС деца са били ученици, а 48 на сто са живели в криминогенна среда. Най-голям дял сред детската престъпност, около 80 процента, заемат кражбите – домови, взломни, от търговски обекти. Джебчийските кражби са 7 на сто от общия им брой, а кражбите на реколта и домашни животни – 5 на сто. Има регистрирани 5 престъпления, свързани с наркотици, и 10 – за причиняване на телесни повреди. През същия период 65 малолетни и непълнолетни са били жертва на престъпления. Най-много от тях, 20 деца, са били жертва на насилие, в резултат на което са им били причинени телесни повреди. 5 деца са били жертва на грабежи.", "date": "2017.05.08", "title": "ТРЕВОГА! 127 деца са регистрирани в полицията за престъпления в Сливенско"}
{"url": "http://pik.bg/%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%80%D0%BD%D0%B8-%D0%B7%D0%BE%D0%BD%D0%B8-%D0%B2-%D1%81%D0%B8%D1%80%D0%B8%D1%8F-news655819.html", "text": "Русия внесе в Съвета за сигурност на ООН проекторезолюция в подкрепа на меморандума за мирни зони в Сирия, предаде ТАСС, цитирано от БГНЕС. Създаване на зони за деескалация в Сирия бе договорено на 4 май на международната среща в Астана, Казахстан. Според дипломати гласуването на предложението може да стане още в началото на тази седмица.", "date": "2017.05.08", "title": "Русия подкрепя създаването на мирни зони в Сирия"}
{"url": "http://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B5%D1%80%D0%BE%D1%81-%D1%80%D0%B0%D0%BC%D0%B0%D1%86%D0%BE%D1%82%D0%B8-%D0%B5-%D0%B2%D0%BB%D1%8E%D0%B1%D0%B5%D0%BD%D0%B0-%D0%B4%D0%BE-%D1%83%D1%88%D0%B8-%D0%BF%D1%80%D0%B8%D1%8F%D1%82%D0%B5%D0%BB%D1%8F%D1%82-%D0%B9-%D1%8F-%D0%B3%D0%BB%D0%B5%D0%B7%D0%B5%D0%BB-%D0%BA%D0%B0%D1%82%D0%BE-%D0%BF%D1%80%D0%B8%D0%BD%D1%86%D0%B5%D1%81%D0%B0-news655820.html", "text": "Мишел разкри, че младежът бил много притеснен преди срещата с нея. Тя веднага се пошегувала, за да разчупи ледовете и да му покаже, че запознанството им не налага веднага да се ожени за дъщеря ѝ. Аурора се чувствала обичана и уважавана и имала до себе си човек, който ѝ показва, че тя за него е истинска принцеса. 20-годишната брюнетка не е била толкова влюбена досега. Гофредо е запознал Аури и със своите родители. Хунцикер обаче не скри, че за младежът е трудно, защото Мишел и Ерос са известни личности и те все пак си остават родители. 40-годишната швейцарка знае всичко за дъщеря си. Двете са много близки, но Мишел се старае да не нарушава личното пространство на Аурора. Двете почти са израснали заедно, защото Хунцикер е едва на 19, когато ражда. Бившата съпруга на Ерос Рамацоти Мишел Хунцикер разказа за любовта на 20-годишната им дъщеря Аурора. Аури, както я нарича майка ѝ, била влюбена до уши в приятеля си - студента Гофредо.", "date": "2017.05.08", "title": "Дъщерята на Ерос Рамацоти е влюбена до уши, приятелят й я глезел като принцеса"}
{"url": "http://pik.bg/%D0%B5%D0%BA%D1%81%D0%BF%D1%80%D0%B5%D1%81%D0%BD%D0%BE-%D0%B2-%D0%BF%D0%B8%D0%BA-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D0%BD%D0%B0%D0%B3%D1%8A%D0%B2%D0%B0-%D1%82%D0%B0%D0%B9%D0%BD%D0%BE-%D1%81%D0%BB%D0%B0%D0%B4%D0%BA%D0%B8%D1%88%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B3%D0%BB%D0%B0%D0%B4%D0%BD%D0%B0-%D1%81%D1%82%D0%B0%D1%87%D0%BA%D0%B0-%D0%B2-%D0%B7%D0%B0%D1%82%D0%B2%D0%BE%D1%80-news655816.html", "text": "Управата на затворите в Израел публикува видеозапис, на който ясно се вижда как един от организаторите на масова гладна стачка на палестинските затворници - Маруан Баргути, яде тайно сладкиши, съобщава вестникът \"Гаарец\", цитиран от РИА Новости. Около 1,5 млн. палестинци, които се намират в момента в затворите на Израел, провеждат безсрочна гладна стачка с искането за подобравяне на храната. Оранизатор на протеста стана един от лидерите на палестинското движение ФАТАХ Маруан Баргути. Той излежава пет доживотни присъди по обвинение в съучастие в териростични актове по време на \"втората интифада\" - антиизраелското въстание от началото на века.  Независимо, че е зад решитките, той остава един от най-популярните палестински политици, регулярно бива избиран на различни партийни постове и даже се счита за възможен наследник на президента Махмуд Абас. По информация на изданието, Баргути два пъти от началото на стачката бил заснет от камерите на видеонаблюдението как яде сладкиши и бонбони. Той се оглежда дали някой не го вижда и се отдава след това на сладкото изкушение.За да унищожи уликите, Баргути скрива обвивките на сладкишите и си мие ръцете и лицето. Записите били направени в затвора \"Кишон\", където Баргути бил преместен от началото на стачката. Според израелските власти, палестинският лидер използва протеста с користни цели - да може той да укрепи позициите си за наследяване на Махбуд Абас, според вътрешния министър на Палестина Гилад Ердан. То уточнява, че Баргути \"цинично изпозва\" затворниците,които \"ще заплатят висока цена\" за гладната стачка. От управлението на затвора не уточняват как Баргути се е снабдявал с храна.", "date": "2017.05.08", "title": "ЕКСПРЕСНО В ПИК! Палестински лидер нагъва тайно сладкиши по време на гладна стачка в затвора (ВИДЕО)"}
{"url": "http://pik.bg/%D0%BD%D0%B0%D1%80%D0%B0%D1%81%D0%BD%D0%B0%D0%BB-%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B8%D1%82%D0%B5-%D0%BA%D1%8A%D0%B4%D1%80%D0%BE%D0%B3%D0%BB%D0%B0%D0%B2%D0%B8-%D0%BF%D0%B5%D0%BB%D0%B8%D0%BA%D0%B0%D0%BD%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BF%D0%B5%D1%80%D1%81%D0%B8%D0%BD-news655828.html", "text": "Нараснал е броят на защитените  къдроглави пеликани в колонията на природния парк на остров Персин край Белене, съобщиха от дирекцията на парка. Около острова има създадени изкуствени платформи за пеликани, където за втора година гнездят двойки. Миналата година те са били 7, сега техният брой се е увеличил на 15, твърдят експерти. Това се е доказало миналата седмица по време на наблюденията от Българското дружество за защита на птиците, провеждани на остров Персин. Участниците в мониторинга са видели новосформираната колония да мъти и да прави гнезда. Къдроглави пеликани на остров Персин има от 8 години, но едва през миналата пролет няколко двойки създадоха поколение, припомнят еко-експертите. През тази зима е бил направен основен ремонт на платформите за гнездене на пеликаните и е построена нова плаваща платформа. В изграждането й са участвали служители на парка и доброволци. Така в началото на пролетта защитените птици са избрали да гнездят в природния резерват.", "date": "2017.05.08", "title": "Нараснал е броят на защитените къдроглави пеликани на остров Персин"}
{"url": "http://pik.bg/%D1%86%D0%B8%D0%BF%D1%80%D0%B0%D1%81-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BE%D1%82%D0%B4%D0%B8%D1%85-%D0%B7%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B5%D0%B2%D1%80%D0%BE%D0%BF%D0%B0-news655766.html", "text": "Атинско-Македонската информационна агенция Гръцкият министър-председател Алексис Ципрас приветства победата на Еманюел Макрон на президентските избори във Франция, коментирайки, че тя предлага отдих за Франция и Европа, съобщава . Ципрас изрази убеденост, че ще работи в тясно сътрудничество с Макрон за промяна на курса на Европа и избягване на възход на крайната десница.", "date": "2017.05.08", "title": "Ципрас: Победата на Макрон предлага отдих за Франция и Европа"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8-%D0%B2-%D0%BF%D0%B0%D1%80%D0%B8%D0%B6-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%B7%D0%B0%D0%BC%D0%B5%D1%80%D1%8F%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81-%D0%B1%D1%83%D1%82%D0%B8%D0%BB%D0%BA%D0%B8-%D1%83%D0%BD%D0%B8%D1%84%D0%BE%D1%80%D0%BC%D0%B5%D0%BD%D0%B8%D1%82%D0%B5--news655794.html", "text": "Демонстрации избухнаха в Париж, след като станаха известни резултатите от изборите. Полиция и протестиращите влязоха в стъклкновение. Демонстрантите замеряха полицията с бутилки, а униформените ги разгонваха със сълзотворен газ, съобщи РИА Новости. Преди тълпата да тръгне да безчинства, се чули три удара. След което полетели бутилки срещу полицията. Демонстрантите скандирали срещу фашистите и капиталистите, и преобръщали контейнерите със смет на площада на Републиката. Полицията им отвърнала със сълзотворен газ. Районът веднага бил отцепен. Стъкловнеията били прекратени бързо. 200 протестиращи били блокирани от полицията, според РИА новости. Сега районът е спокоен. Организаторите на безредиците се скрили в един от баровете в Менилмонтан. Полицията е обкръжила заведениято е не допуска хора да минават по улицата и близо до бара. В района има няколко десетки полицейски микробуси.", "date": "2017.05.08", "title": "ЕКСКЛУЗИВНО В ПИК! Безредици в Париж, демонстранти замерят полицията с бутилки, униформените ги разгонват със сълзотворен газ (ОБНОВЕНА, СНИМКИ/ВИДЕО)"}
{"url": "http://pik.bg/%D1%84%D0%B8%D0%BB%D0%BC%D0%B8-%D0%BE%D1%82-17-%D1%81%D1%82%D1%80%D0%B0%D0%BD%D0%B8-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BA%D0%B8%D0%BD%D0%BE%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%BB%D0%B8%D0%BF%D0%B0-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news655821.html", "text": "Петото издание на фестивала за ново европейско кино „Златната липа“ ще стартира на 3 юни т.г. с изключително интересна програма, много звездни гости и емоционални събития. Почитателите на седмото изкуство ще имат възможност да видят 42 филма от 17 страни – Англия, Дания, Полша, Австрия, Унгария, Русия, Германия, Грузия, Чехия, Шотландия, Испания, Холандия, Сърбия, Естония, Косово, Македония и България. Филмите отново ще се прожектират при вход свободен в голямата зала на Държавна опера – Стара Загора и в залата на Регионална библиотека „Захарий Княжески“. Киномаратонът ще продължи от 3 до 7 юни, когато ще бъде обявен и филмът-победител в конкурсната програма. „Тя ще съдържа 9 заглавия – изключително стойностни произведения, които още веднъж ще потвърдят добрия вкус на екипа, селектирал програмата на „Златната липа“,  обяснява създателят и директор на фестивала, кинорежисьорът Магдалена Ралчева. „Акцентът, който по своеобразен начин обединява филмите от „Златната липа“2017”, е семейството”, допълва тя. За първи път фестивалът „Златната липа“ ще бъде открит с прожекция на нов български игрален филм, който ще бъде показан премиерно пред родна публика. Лентата се казва „12-ти А“ и е режисирана от Магдалена Ралчева. Преди това филмът ще бъде прожектиран на 20 май в Кан, а на 28 май ще участва във Фестивала на българското кино в Рим. Премиерата му за България е насрочена чак за 14 септември в София. „Изключително съм признателна на продуцентите на „12-ти А“, че без колебание се съгласиха филмът да бъде показан предпремиерно в Стара Загора при вход свободен и с него да открием „Златната липа“, каза Магдалена Ралчева. Българското кино ще има силен акцент и в петото издание на „Златната липа“. През петте фестивални дни ще бъдат излъчени 7 български заглавия, 4 от които интересни документални ленти. Силен ще бъде акцентът и върху детското кино. „През всички тези години останахме с впечатлението, че има изключително голяма потребност от този жанр. Затова във фестивала ще има специална секция с детски филми. Ще бъдат представени 7 детски филма, от тях 3 са анимационни и са насочени към най-най-малките почитатели на фестивала“, посочва Магдалена Ралчева. Вниманието на киноманите ще бъде привлечено и от силните заглавия, включени в извънконкурсната програма на фестивала, сред които е и номинираният за „Оскар“ австрийски филм „Тони Ергман“. За първи път в програмата на фестивала участва филм от Англия. Програмата включва още интересни съпътстващи събития, ретроспективна изложба, срещи-разговори със звездни български и европейски актьори и режисьори. По традиция „Златната липа“ отново ще има специален гост, който ще посади своя липова фиданка в алеята на славата до дръвчетата на носителите на наградата за цялостен принос в киното Мария Статулова, Джанкарло Джанини, Васил Михайлов и Татяна Лолова. Кой ще бъде той обаче, засега организаторите пазят в тайна.", "date": "2017.05.08", "title": "Филми от 17 страни ще участват в кинофестивала \"Златната липа\" в Стара Загора"}
{"url": "http://pik.bg/%D0%B5%D0%BA%D0%B7%D0%B8%D1%82%D0%BF%D0%BE%D0%BB-%D0%BF%D0%BE%D1%87%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB%D0%B8-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF-news655797.html", "text": "The Independent, цитиран от \"Фокус\". Почти половината от младите гласоподаватели във Франция са подкрепили Марин Льо Пен на балотажа на президентските избори, сочат екзитполовете, предава Около 44% от групата на избирателите между 18 и 24 години са гласували за крайнодясния председател на партия Национален фронт, докато 56% са предпочели центриста Еманюел Макрон, който спечели изборите. Льо Пен е получила най-голяма подкрепа именно от групата на младите французи, докато от тези, които са на над 65-годишна възраст, тя е получила подкрепа от 20%.", "date": "2017.05.08", "title": "Екзитпол: Почти половината от младите гласоподаватели във Франция са подкрепили Марин Льо Пен"}
{"url": "http://pik.bg/%D0%BC%D0%B0%D0%BA%D1%80%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BE%D1%82%D1%81%D1%82%D1%8A%D0%BF%D0%B8%D0%BC-%D0%BD%D0%B8%D1%89%D0%BE-%D0%BD%D0%B0-%D1%81%D1%82%D1%80%D0%B0%D1%85%D0%B0-%D0%B8-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-news655795.html", "text": "\"Няма да отстъпим нищо на страха и разделението\". Това заяви победителят в президентските избори във Франция - младият проевропейски центрист Еманюел Макрон пред хиляди свои симпатизанти в Париж. Те се бяха събрали заедно, за да отпразнуват победата му в изборите. \"Тази вечер Европа, светът, ни гледат. Те очакват ние да защитим навсякъде духът на Просвещението\", каза той преди неговата съпруга Бриджит, развълнувана до сълзи, да се присъедини към него на трибуната на площада при Лувъра, под овациите на тълпата.", "date": "2017.05.08", "title": "Макрон: Няма да отстъпим нищо на страха и разделението"}
{"url": "http://pik.bg/%D1%80%D0%B0%D0%BD%D0%B5%D0%BD%D0%B8%D1%8F%D1%82-%D0%BD%D0%B0-%D1%85%D0%B5%D0%BC%D1%83%D1%81-%D0%B8%D0%B2%D0%B0%D0%BD-%D1%88%D0%B8%D1%88%D0%BA%D0%BE%D0%B2-%D0%BA%D1%8A%D0%BC-%D1%88%D0%BE%D1%84%D1%8C%D0%BE%D1%80%D0%B0-%D1%83%D0%B1%D0%B8%D0%B5%D1%86-%D1%81%D1%82%D0%B8%D0%B3%D0%BD%D0%B0-%D0%BB%D0%B8-%D0%BF%D0%BE-%D0%B1%D1%8A%D1%80%D0%B7%D0%BE-news655730.html", "text": "На 17 април, Велики понеделник, двама служители на „Автомагистрали“ бяха ударени в аварийната лента на AM „Хемус“ от автомобил, движещ се с несъобразена скорост, докато помагаха на катастрофирала по-рано кола. Загинаха Иван Димитров и оцелелият при първия инцидент Йото Ахчийски. Другият притекъл се на помощ служител на „Автомагистрали“ – Иван Шишков, оцеля като по чудо. Той обаче е със счупен на три места таз, рани на двата крака и счупена кост на дясна ръка с разкъсани нерви. Днес Шишков е в дома си – след 15 – 16 дни в болницата той беше изписан от столичната болница „Св. Анна“ (Окръжна болница), защото клиничната му пътека изтекла. „Казаха да се лекувам в домашни условия – с превръзки от хирург и рехабилитация“, разказа той. До момента медикаментите му струват около 200 лв., без това да включва посещенията на хирург и консумативите. На помощ се отзовали приятели, колеги, а от ръководството на „Автомагистрали“ също обещали да помагат. „Ще се боря, няма да се предавам“, увери Шишков. Вдовицата на Иван Димитров – Румяна Чобанова, каза, че започва борба с всички сили срещу джигитите на пътя, които се мислят за богопомазани. „Трябва да се промени законът, трябва да се увеличат часовете на новите шофьори. Шофьорските курсове трябва да са минимум по шест месеца и курсистите да карат в три сезона, за да се чувстват подготвени“, смята тя. На 19 юли, рожденият ден на Иван, Румяна организира протест на мястото на инцидента. „Искам голям протест, всички, които ме подкрепиха дотук, да застанат зад мен, зад Николай и зад Наталия (вдовицата на Йото Ахчийски, бел. ред.). Искам целият безумен свят да чуе и поне един да се замисли – не бива да се кара така, не бива да сме безразсъдни, трябва да се промени нещо“, каза тя.", "date": "2017.05.08", "title": "Раненият на \"Хемус\" Иван Шишков към шофьора убиец: Стигна ли по-бързо?"}
{"url": "http://pik.bg/%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D1%81-%D0%BD%D0%B0%D0%B4-65-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BF%D1%80%D0%B8-%D0%BF%D1%80%D0%B5%D0%B1%D1%80%D0%BE%D0%B5%D0%BD%D0%B8-44-%D0%BC%D0%BB%D0%BD-%D0%B1%D1%8E%D0%BB%D0%B5%D1%82%D0%B8%D0%BD%D0%B8-news655798.html", "text": "Reuters, цитиран от \"Фокус\". При преброени повече от 44 млн. бюлетини от общо 47 млн. регистрирани гласоподаватели, представител от Министерство на вътрешните работи на Франция потвърди, че независимият центрист Еманюел Макрон е избран за президент, предава агенция Около 12,5% от гласовете са или празни, или невалидни, а 24,7% от избирателите са се въздържали да дадат предпочитание или за Макрон, или за Марин Льо Пен.", "date": "2017.05.08", "title": "Еманюел Макрон с над 65% подкрепа при преброени 44 млн. бюлетини"}
{"url": "http://pik.bg/%D0%B3%D0%B0%D0%B7%D0%BF%D1%80%D0%BE%D0%BC-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-news655770.html", "text": "AFP, цитирана от \"Фокус\". Руската петролна компания „Газпром“ в неделя заяви, че е започнато изграждането на газопровода „Турски поток“ под Черно море до Турция, предназначен също да обслужва Европейския съюз, съобщи Руската федерация за първи път започна проекта с Анкара през 2014 г., след като ЕС в разгара на кризата с Украйна спря плановете за газопровод под Черно море до България. С „Турски поток“ Москва не само има за цел да доставя газ на Турция, но също да направи страната транзитна вместо Украйна.", "date": "2017.05.08", "title": "\"Газпром\" стартира изграждането на газопровода \"Турски поток\""}
{"url": "http://pik.bg/%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%81%D0%B8%D0%BD%D0%B4%D0%B8%D0%BA%D0%B0%D1%82-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news655765.html", "text": "Daily Mail, цитиран от \"Фокус\". Най-големите синдикати във Франция отправиха предупреждения относно победата на Еманюел Макрон на президентските избори в страната, като един от синдикатите призова за демонстрация на днес, предава британският всекидневник Генералната конфедерация на труда призова за демонстрация в понеделник в знак на протест срещу „либералните“ икономически политики.", "date": "2017.05.08", "title": "Най-големият синдикат във Франция призова за демонстрация заради избора на новия президент "}
{"url": "http://pik.bg/%D1%81%D1%82%D0%BE%D0%B9%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D1%82%D0%BE-%D1%81%D0%BA%D0%BE%D1%87%D0%B8-%D1%81%D0%BB%D0%B5%D0%B4-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news655762.html", "text": "AFP, цитирана от \"Фокус\". След победата на Еманюел Макрон на президентските избори във Франция стойността на еврото нарасна в началото на валутната търговия в Азия, съобщава Докато преди успеха на Макрон в изборите еврото се търгуваше срещу 1.0998 долара, то след информацията за победата на центриста европейската валута вече се обменя срещу 1.1010 долара. Победата на 39-годишния Макрон ефективно елиминира всякакъв риск Франция да се откаже от единната валута на Европейския съюз.", "date": "2017.05.08", "title": "Стойността на еврото скочи след победата на Макрон"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%81%D0%B5-%D0%BE%D1%82%D0%B4%D0%B0%D0%B4%D0%B5-%D0%BD%D0%B0-%D1%82%D0%B0%D0%BD%D1%86%D0%B8-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%B7%D0%B0%D0%B3%D1%83%D0%B1%D0%B0-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news655767.html", "text": "Марин льо Пен се отдаде на танци след загубата на президентските избори, предаде френският канал TF1. Кандидатката на националистите за президент на Франция танцува със свои съратници и симпатизанти с усмивка на лице. На кадрите, които бяха разпространени и в социалните мрежи, се вижда как Марин льо Пен се весели на площада пред Лувъра преди речта на Макрон. Гледайте видеото ТУК", "date": "2017.05.08", "title": "ИЗВЪНРЕДНО В ПИК! Марин льо Пен се отдаде на танци след изборната загуба (СНИМКИ/ВИДЕО)"}
{"url": "http://pik.bg/%D1%8E%D0%BD%D0%BA%D0%B5%D1%80-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D1%87%D0%B5-%D0%B8%D0%B7%D0%B1%D1%80%D0%B0%D1%85%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%B1%D1%8A%D0%B4%D0%B5%D1%89%D0%B5-news655760.html", "text": "Жан-Клод Юнкер, председателят на Европейската комисия, поздрави френските гласоподаватели, че избраха проевропейския кандидат за президент на страната Еманюел Макрон, предават световните медии. Юнкер коментира, че французите избраха „европейско бъдеще“.", "date": "2017.05.08", "title": "Юнкер поздрави французите, че избраха \"европейско бъдеще\""}
{"url": "http://pik.bg/%D1%80%D1%83%D0%BC%D1%8A%D0%BD%D0%B8%D1%8F-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B5-%D0%B4%D0%BE%D0%B1%D1%80%D0%B0-%D0%B7%D0%B0-%D0%BD%D0%B0%D1%81-news655763.html", "text": "Business Review, цитиран от \"Фокус\" Румънският премиер Сорин Гриндяну коментира, че победата на Еманюел Макрон на президентските избори във Франция е добра новина както за Европа, така и за страната му, предава румънското онлайн издание . Министър-председателят на Румъния добави, че френските граждани са гласували срещу антиевропеизма и екстремизма.", "date": "2017.05.08", "title": "Румъния: Победата на Макрон е добра за нас"}
{"url": "http://pik.bg/%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%89%D0%B5-%D1%81%D0%BC%D0%B5%D0%BD%D0%B8-%D0%B8%D0%BC%D0%B5%D1%82%D0%BE-%D1%81%D0%B8-%D1%81%D0%BB%D0%B5%D0%B4-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news655799.html", "text": "„Радио Свободна Европа“, цитирано от \"Фокус\" Марин Льо Пен, лидерът на френската партия Национален фронт, заяви, че на партията ѝ предстои „дълбока трансформация“ и по-точно смяна на името ѝ, предава . Изявлението на Льо Пен дойде след нейното поражение на балотажа от изборите за президент на Франция, които бяха спечелени от Еманюел Макрон. Национален фронт като ултра-националистическа партия е основана през 1972 г. от френския политик Жан-Мари Льо Пен - бащата на Марин Льо Пен. Партията има два депутатски мандата от общо 577-те в долната камара на френския парламент.", "date": "2017.05.08", "title": "Партията на Марин Льо Пен ще смени името си след поражението на президентските избори"}
{"url": "http://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B0%D1%82%D0%B0-%D1%84%D0%BE%D0%BB%D0%BA-%D0%B7%D0%B2%D0%B5%D0%B7%D0%B4%D0%B0-%D1%80%D1%83%D0%BC%D1%8F%D0%BD%D0%B0-%D1%81%D1%82%D0%B0%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%BD%D0%B8%D0%BC%D0%BA%D0%B0-news655896.html", "text": "Дъщерята на покойната фолк звезда Румяна, която се омъжи през ноември миналата година, стана майка навръх рождения си ден. Марияна Стайкова е родила момченце малко преди 12 часа на 5 май. Първородният син на Мариана и съпругът й Стилиян тежи 2900 г и е висок 48 см. \"Получих най-хубавия си подарък - най-красивия малък принц\", не скри вълнението си рожденичката, цитирана от \"BGLife\". Румяна загина в зверска катгастрофа на 13 юли 1999 г. В автомобила се возеха и нейните деца, тогава на 10 и 12 години. Марияна е с един счупен крак и долна челюст, докато Илиян е бил с два счупени крака и горна челюст. След удара децата се възстановяват в болница в продължение на 3-4 месеца. Марияна вярвала, че майка й е жива, просто се намирала в друга болница. Тя дори й писала писма. Казали им когато децата са били по-добре здравословно. \"Два месеца криха от нас, защото лекарите бяха казали, че трябва да се възстановим, тъй като това ще е голям шок\", спомня си дъщерята на Румяна.", "date": "2017.05.08", "title": "Дъщерята на покойната фолк звезда Румяна стана майка (СНИМКА)"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D1%82%D0%B5-%D1%81%D0%B0-%D0%BC%D0%B5%D0%B6%D0%B4%D1%83-%D0%BD%D0%B0%D1%81-%D0%B2%D0%BB%D0%B0%D1%81%D1%82%D1%82%D0%B0-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B8-%D1%83%D1%87%D0%B5%D0%BD%D0%B8-%D0%BA%D1%80%D0%B8%D1%8F%D1%82-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5---%D0%B2%D0%B8%D0%B6%D1%82%D0%B5-%D0%BA-news655858.html", "text": "Те се опитват да ни убедят, че ако чуждопланетни същества дойдат на Земята, непременно ще потърсят контакт със земните жители. Разкритията, че извънземни живеят на планетата ни стават все повече, съобщава esoreiter.ru. Жител на канадската столица Отава пък е снимал с мобилния си апарат НЛО с формата на пура в близост до летище. В небето се виждали страни, пулсиращи светлини и корабът изведнъж изчезнал. На Земята живеят цивилизации, дошли от други планети. Те обаче не желаят контакт с хората. Уфолози твърдят, че властта, военните и учени крият истината за извънземните. В пустинята Атакама е открит и мумифициран труп на извънземно, припомня изданието. Тялото му било с дължина 23 см.", "date": "2017.05.08", "title": "СЕНЗАЦИЯ! Те са между нас! Властта, военните и учени крият истината за извънземните - вижте какво намериха в пустинята Атакама... (СНИМКА)"}
{"url": "http://pik.bg/%D0%B0%D0%BA%D1%86%D0%B8%D1%8F-%D0%BE%D1%82-%D0%B4%D0%BD%D0%B5%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BF%D1%8A%D1%82%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-news655915.html", "text": "От днес до 14 май ще се проведе Четвъртата глобална седмица на Организацията на обединените нации за пътна безопасност. Тази година тя преминава под мотото „Спаси живот! Намали скоростта!“ и е с акцент върху намаляване на скоростта в населените места. В опит за пореден път да въздейства върху високите скорости по българските пътища, „Пътна полиция“ планира да ограничи движението с „пълна газ“ чрез три специализирани полицейски операции. При първата е предвидено автопатрули да следят за скоростта в районите на учебните заведения в пикови часове преди започване и при приключване на учебните занятия. При втората екипи на „Пътна полиция“ ще се разположат в участъци с концентрация на пътнотранспортни произшествия. При третата ще се обърне внимание на малките населени места, където скоростта ще се контролира от оборудвани с технически средства патрулни автомобили.И в трите операции ще се използват всички налични мобилни и стационарни камери. Началото на Глобалната седмица за пътна безопасност съвпада и с последния от поредицата почивни дни в началото на месец май, което предполага засилен трафик по пътищата на страната от малките населени места към градовете.", "date": "2017.05.08", "title": "Акция! От днес започва Глобалната седмица на ООН за пътна безопасност"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D0%BE%D0%BB%D0%BE%D0%B2%D0%B8%D0%BD-%D1%81%D0%BE%D1%84%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-%D1%81%D1%85%D0%B5%D0%BC%D0%B0-news655877.html", "text": "Половин София остава без топла вода от днес до 19 май. Причината е ремонт на топлопровода, който се спука през зимата и остави без парно много райони. Ако живеете в кварталите \"Дружба\" 1 и 2, \"Младост\", \"Дървеница\", \"Мусагеница\", \"Витоша\" и Студентски град за следващите 10 дни ще трябва да намерите алтернативни източници за топла вода. Ограничението ще засегне още района на гара Искър и кварталите \"Изток\", \"Изгрев\", \"Дианабад\" , \"Лозенец\", \"Гео Милев\", \"Яворов\" и \"Подуене\". Бойлери ще са нужни и на жителите на \"Редута\", \"Слатина\" и \"Полигона\". Освен през май, същите абонати на ТЕЦ \"София изток\" ще останат без топла вода и през първата половина на август, заради планирани ремонти. Информацията е обявена на сайта на \"Топлофикация\" , а оттам обещават, че за периода на ремонтите сметки за топла вода няма да бъдат начислявани.", "date": "2017.05.08", "title": "ВАЖНО! Половин София остава без топла вода (СХЕМА)"}
{"url": "http://pik.bg/%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BD%D0%B0-%D0%BF%D1%8A%D1%82%D1%8F-%D1%8E%D0%BD%D0%B0%D0%BA%D1%8A%D1%82-%D0%BA%D0%BE%D0%B9%D1%82%D0%BE-%D1%81%D0%BD%D0%BE%D1%89%D0%B8-%D0%BF%D0%BE%D0%BC%D0%BB%D1%8F-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B5%D0%B4%D0%B8-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0%D1%86%D0%B5%D0%BB%D0%B8%D0%BB-%D0%BF%D0%B0%D1%82%D1%80-news655872.html", "text": "БМВ-то, катастрофирало снощи в подлеза на Централна поща, само преди седмица натресе патрулка на кръстовището на бул. \"Руски\" и \"Гладстон\". Тогава обаче черният автомобил имаше рекламна табела на покрива си на пицария Доминос, съобщава трафикнюз. При инцидента щетите не бяха сериозни, а шофьорът отнесе само \"конско\" от униформените. Снощи обаче водачът помля колата. БМВ-то се е завъртяло и се е катурнало на разделителния остров. При каскадата автомобилът е съборил и мантинелата.  Материалните щети по колата са значителни.", "date": "2017.05.08", "title": "РЕЦИДИВИСТ НА ПЪТЯ! Юнакът, който снощи помля мантинела в Пловдив, преди седмица нацелил патрулка"}
{"url": "http://pik.bg/%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%BF%D1%80%D0%B5%D0%B1%D0%B8%D1%82%D0%BE%D1%82%D0%BE-%D0%B2-%D1%8F%D0%BC%D0%B1%D0%BE%D0%BB-8-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D1%87%D0%B5%D0%BB%D1%8E%D1%81%D1%82%D1%82%D0%B0-%D0%BC%D1%83-%D0%B5-%D1%81%D0%BC%D0%BB%D1%8F%D0%BD%D0%B0-news655876.html", "text": "Пребитото в Ямбол 8-годишно дете продължава да е в тежко състояние и с опасност за живота. Оказва се, че днес ще му бъде направена сложна операция, защото челюстта му е смляна от бой. Припомняме, че бащата на хлапето го намерил пребито в изоставена сграда. За зверството има подозрения за близки до семейството. Бащата Бекир настоява този, който е претрепал момчето му, да лежи цял живот в затвора. „Аз си го намерих в една изоставена сграда. Беше завито с чаршаф. Щом го видях, взех го право в болницата\", каза той пред Би Ти Ви. Майката Севда допълни, че мъжът, на който малкият отишъл да помага за дървата, го \"преотстъпил\" на друг човек да му върши работа. Според хора от града сградата, в която е намерено детето, е свърталище на наркомани и бандити. Хората от района дори си продавали къщите, за да се махнат от мястото.", "date": "2017.05.08", "title": "ЗВЕРСТВО! Пребитото в Ямбол 8-годишно дете бере душа, челюстта му е смляна"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BA%D0%B0%D0%BC%D1%8A%D0%BD%D0%B8-%D0%BF%D0%B0%D0%B4%D0%B0%D1%82-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D1%81%D0%BC%D0%BE%D0%BB%D1%8F%D0%BD%D1%81%D0%BA%D0%BE-news655895.html", "text": "Нормално проходими са пътищата в Смолянска област, но има опасност от падащи камъни по всички направления в областта в следствие на валежите от последните дни, съобщава Фокус, като се позовава на Областно пътно управление-Смолян. Няма постъпили сигнали за инциденти по пътищата, които да затрудняват движението на автомобилите в областта. Целогодишно е забранено движението на МПС над 3,5 т през прохода „Пампорово”. По направление Арда-Горна Арда е забранено движението на МПС над 10 т, поради пропадане и стесняване на една от пътните ленти. По няколко направления в областта поради стари свлачища движението в определени пътни участъци се осъществява в едната пътна лента. Местата са сигнализирани с необходимите пътни знаци. Такива има по направления Смолян-Средногорци, Тешел-Девин, Белица-Загражден-Оряховец, Баните-Стоянов мост, Бял извор-Неделино. В Смолян автомобилният трафик в почивния ден е спокоен.", "date": "2017.05.08", "title": "ВНИМАНИЕ! Камъни падат по пътищата в Смолянско"}
{"url": "http://pik.bg/%D1%83%D0%B4%D0%B0%D1%80-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D1%87%D0%B0%D1%81%D1%82%D0%B8-%D1%81%D0%B0-%D0%B8%D0%B7%D0%B7%D0%B5%D0%BB%D0%B8-%D0%B3%D0%BE%D0%BB%D1%8F%D0%BC%D0%BE-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%BE-%D0%BE%D1%80%D1%8A%D0%B6%D0%B8%D1%8F-%D0%BD%D0%B0-%D0%BF%D0%BA%D0%BA-news655898.html", "text": "В югоизточната част на Турция силите за сигурност са иззели оръжия, принадлежащи на Кюрдската работническа партия (ПКК), съобщава Хюриет, цитиран от Фокус. Турските въоръжени сили са открили 25 пещери, използвани от членовете на ПКК в региона на югоизточната провинция Шърнак, които са „основният склад за оръжия и амуниции на ПКК в страната“. По време на операцията на 6 май и 7 май са били иззети много оръжия и амуниции с различен размер и диаметри, включително противотанкови оръжия, автомати и пехотни оръжия. Също така властите подчертаха, че досега не са били конфискувани толкова много оръжия само по време на една операция.", "date": "2017.05.08", "title": "УДАР! Турските спецчасти са иззели голямо количество оръжия на ПКК"}
{"url": "http://pik.bg/%D0%B1%D0%B5%D0%B7%D0%B1%D0%BE%D0%B6%D0%BD%D0%B8%D1%82%D0%B5-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-%D1%81%D0%B0-%D0%BF%D1%8A%D1%80%D0%B2%D0%B8-%D0%BF%D1%80%D0%B5%D0%B4-%D0%BE%D0%BB%D1%82%D0%B0%D1%80%D0%B0-news655921.html", "text": "Искам да ви върна с 28 години назад на коледната рождественска литургия – 25 декември 1989-а. Беше се срутил многолетният „комунистически рай“ без една пушка, без един куршум. И това стана поради неговата практическа неосъществимост. Но какво стана? Изведнъж комунистите направиха перестройка – кръгом и пак напред. Макар до този момент религията да беше „опиум за народа“, те вкупом се втурнаха към църквите. Спомняте ли си окумените Луканов, Младенов, Джуров пред телевизионната камера в църквата? Стояха като гипсирани, като мумифицирани восъчни фигури от музея на Мадам Тюсо. Стояха анфас, за да бъдат показани не като демагози, каквито са. Сякаш искаха да кажат: „Вижте ни, глупаци, дето ви будалкахме 45 години, пак ние излязохме и направихме промяната. Ние, комунистите атеисти, за една нощ станахме православни християни. Гледайте и помнете. И като дойдат избори, пак за нас да гласувате!“ Ама и днес е така. Не може някой, който е дал партийна клетва, да стане християнин. Защото не може въшката да стане пчела, а магарето – кон. Боян МАРИНОВ, София", "date": "2017.05.08", "title": "Безбожните комунисти са първи пред олтара  "}
{"url": "http://pik.bg/%D1%82%D0%BE%D0%B2%D0%B0-%D0%BC%D0%B0%D0%BB%D0%BA%D0%BE-%D0%BA%D1%83%D1%87%D0%B5-%D1%81%D0%B5-%D0%B5-%D0%B8%D0%B7%D0%B3%D1%83%D0%B1%D0%B8%D0%BB%D0%BE-%D1%82%D1%8A%D1%80%D1%81%D1%8F%D1%82-%D1%81%D0%B5-%D1%81%D1%82%D0%BE%D0%BF%D0%B0%D0%BD%D0%B8%D1%82%D0%B5-%D0%BC%D1%83-news655922.html", "text": "Бургазлия намери малко породисто куче край пътя за с. Твърдица и търси стопаните му, съобщава \"Флагман\". Димо Чолаков изпрати и снимки с апел да помогнем за откриването на собственика. Мъжът забелязал четириногото снощи около 20:00 ч. на черния път към селото, който е успореден на асфалтовия. Загриженият бургазлия решил да го прибере, за да не го блъсне кола. Снощи кучето е нощувало на топло, а днес ще го закарат и на ветеринар, за да го обезпаразити, тъй като кърлежите са го налазили. \"Предполагам, че собственикът му е от с. Твърдица, тъй като го забелязахме близо до населеното място. Надявам чрез вас да открием стопанина. Може да се свърже с мен на тел: 0876 54 54 94\", пише Чолаков.", "date": "2017.05.08", "title": "Това малко куче се е изгубило? Търсят се стопаните му"}
{"url": "http://pik.bg/%D0%BF%D1%80%D0%BE%D1%84-%D0%B4%D0%BE%D0%BD%D0%BA%D0%B0-%D0%B1%D0%B0%D0%B9%D0%BA%D0%BE%D0%B2%D0%B0-%D0%B2%D0%BD%D0%BE%D1%81%D0%BD%D0%B8%D1%82%D0%B5-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D1%81%D0%B0-%D1%80%D0%B8%D1%81%D0%BA%D0%BE%D0%B2%D0%B8-news655906.html", "text": "Зелените листни зеленчуци понякога са гастритогенни – тоест възбуждат стомашно-чревни проблеми. Това съветва проф. д-р Донка Байкова, специалист по хранене и диететика. Зелените листни зеленчуци понякога са гастритогенни – тоест възбуждат стомашно-чревни проблеми. Това съветва проф. д-р Донка Байкова, специалист по хранене и диететика.", "date": "2017.05.08", "title": "Проф. Донка Байкова: Вносните плодове и зеленчуци са рискови"}
{"url": "http://pik.bg/%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B5%D1%82%D0%BE-%D0%B7%D0%B0%D1%89%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B5%D0%BA%D0%B0%D0%BB%D1%8F%D0%B2%D0%B0%D1%82%D0%B5-%D1%81-%D0%B0%D0%BB%D0%BA%D0%BE%D1%85%D0%BE%D0%BB%D0%B0-%D1%82%D1%8F-%D1%81%D0%B5-%D0%BD%D0%B0%D0%BF%D0%B8-%D0%B8-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D1%81-%D0%BF%D0%B5%D0%BD%D0%B8%D1%81-%D0%BC%D0%B5%D0%B6%D0%B4%D1%83-news655911.html", "text": "Следователи проверяват скандален случай в Красноярск за неприлична татуировка върху гърдите на 13-годишна ученичка. Това съобщава Лайф.ру, като се позовава на официална информация от местното следствено управление. В редица медии вече има съобщения, че на домашен купон, обилно полят с алкохол, момичето (по някои данни то е на 15 години) помолило да му татуират мъжки полов орган между гърдите. Майсторът Роман твърди, че клиентката останала доволна от рисунката. Но на следващия ден родителите на Альона (името е сменено) отишли в полицията. Самата Альона уверява, че нищо подобно не се е случило, но в мрежата се въртят снимки и клипове от купона, на които се виждат лицата на участниците във вакханалията. На кадрите се вижда как двама от купонджиите държат разголеното и замаяно от алкохола момиче, докато майсторът го татуира. Други път коментират поведението ѝ, че ако тя се омъжи някога, ще разкаже играта на мъжа си, но по-скоро ще си остане \"черна вдовица\". Ето защо тя, в края на краищата признава, че е решила да си нарисува фалически символ на гърдите в рамките на шегата. Тя обаче не подозирала, че някои от компанията ще качи видеата в интернет. Сега Альона се мъчи по всякакъв начин да премахне изображението като го търка с някакъв \"специален гел\" в банята и го прикрива с тонален крем. След това осмокласничката пуска \"редактираните\" снимки на гърдите си в социалните мрежи. А родителите ѝ се оплакват, че нямат средства да заличат позорното клеймо.", "date": "2017.05.08", "title": "Момичета, ето защо не трябва да прекалявате с алкохола! Тя се напи и се събуди с... пенис между гърдите (СНИМКИ/ВИДЕО 18+)"}
{"url": "http://pik.bg/%D0%BF%D0%B0%D1%80%D0%B0%D0%BB%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B1%D1%80%D0%BE%D0%B8-%D0%B1%D0%BB%D0%B8%D0%B7%D0%BE-30-000-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B5%D0%B4%D0%BD%D0%B0-%D0%BD%D0%BE%D1%89-%D0%B2-%D0%BF%D0%B5%D0%BD%D1%82%D1%85%D0%B0%D1%83%D1%81-%D0%BD%D0%B0-%D0%B1%D0%BE%D1%81%D1%84%D0%BE%D1%80%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D0%B8%D1%82%D0%B5-%D0%BC%D1%83--news655878.html", "text": "Българин е резервирал и ползвал уникален пентхаус на Босфора! За нощувката е платил 26 385 долара, съобщава Би Ти Ви. Оказва се, че цялата тази скъпа придобивка е била сватбен подарък. И в цялата работа има още любопитни моменти. Сумата изглежда баснословна и то само за една нощ, но домакините все пак му върнали жеста. Те подарили на ползвателя уникален и скъп часовник, чиято цена била близка до стойността на нощувката.", "date": "2017.05.08", "title": "ПАРАЛИЯ! Българин брои близо 30 000 долара за една нощ в пентхаус на Босфора! Домакините му връщат жеста, дават му…"}
{"url": "http://pik.bg/%D0%B4%D1%8F%D0%B4%D0%BE-%D0%BD%D0%B8%D0%BA%D0%BE%D0%BB%D0%B0%D0%B9-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D1%81%D0%B2%D0%B5%D1%82%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B7%D0%B0-%D0%BB%D0%B5%D1%82%D0%BD%D0%B8%D1%8F-%D0%BD%D0%B8%D0%BA%D1%83%D0%BB%D0%B4%D0%B5%D0%BD-news655904.html", "text": "На 9 май 2017 г. (вторник) Православната църква чества Пренасяне мощите на св. Николай Мирликийски Чудотворец - Летен Никулден. По този повод Негово Високопреосвещенство Пловдивският митрополит Николай ще оглави архиерейска света Литургия в храм „Св. Николай Мирликийски Чудотворец” в кв. „Хр. Смирненски“ в град Пловдив. Началото на службата ще бъде в 09.00 часа.", "date": "2017.05.08", "title": "Дядо Николай ще оглави света Литургия за Летния Никулден"}
{"url": "http://pik.bg/%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D0%BA%D0%B0%D0%BC%D0%B8%D0%BE%D0%BD-%D0%B8%D0%B7%D0%BF%D1%80%D0%BE%D0%B1%D0%B2%D0%B0-%D0%B7%D0%B4%D1%80%D0%B0%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D1%83%D0%BB%D0%B8%D1%87%D0%BD%D0%B8%D1%82%D0%B5-%D1%81%D1%82%D1%8A%D0%BB%D0%B1%D0%BE%D0%B2%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news655936.html", "text": "Пловдивски камион се заби в метален стълб на булевард „Цар Борис Обединител” в Пловдив, сигнализира трафикнюз. Инцидентът е станал след Тунела в посока Панаира. Катастрофиралото превозно средство е счупило и няколко антипаркинг колчета по тротоара. Няма информация за пострадали пешеходци или шофьор. Водачът най-вероятно е изгубил контрол над камиона заради мократа настилка на пътя.", "date": "2017.05.08", "title": "МОЩЕН УДАР! Камион изпробва здравината на уличните стълбове в Пловдив"}
{"url": "http://pik.bg/%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82%D0%B5-%D0%BF%D1%80%D0%B8-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2%D0%B0-%D1%82%D0%BE%D0%B2%D0%B0-%D0%BB%D1%8F%D1%82%D0%BE-news655920.html", "text": "Ако продаденият от хотелиера или туроператора пакет за лятната почивка включва чадъри и шезлонги на плажа, това е задължение, което трябва да бъде изпълнено. В противен случай Вие имате право да предявите претенция, както за всяка друга включена в предварително избрания пакет услуга, която хотелиерът не е в състояние да Ви предостави. Това заяви председателят на Комисията за защита на потребителите (КЗП) Димитър Маргаритов пред Би Ти Ви. Маргаритов уточни, че предоставянето на подобни допълнителни услуги като чадъри и шезлонги не е в пряка връзка с наименованието на пакета. Наредбата, с която официално се въвежда понятието „All Inclusive”, изброява изчерпателно услугите, които задължително трябва да бъдат предоставени под тази формулировка и сред тях чадъри и шезлонги не фигурират. „Хората се облъчвани с най-различни оферти от типа Ultra All Inclusive и т.н., но подобни легални дефиниции няма и е въпрос на интерпретация на тези, които ги предлагат. Например, най-вероятно ще Ви бъде обещано, че с пакета Ultra All Inclusive ще получите чадър и шезлонг на плажа. Ако след като по категоричен начин е било поето подобно задължение от самия хотелиер или туроператор, когато Ви е продал този пакет и в него е записано, че освен закуска, обяд, вечеря, басейн и т.н. ще имате възможност да ползвате в рамките на тази цена и чадър и шезлонг на плажа пред хотела и това не Ви бъде предоставено, Вие имате право да предявите претенция”, обясни Маргаритов. Председателят обърна внимание на това, че по-често разочарованието е резултат от разминаването между очакванията на потребителя и реално полученото. „Очакванията не само на българския потребител, но ние най-вече говорим за нашите сънародници, са че срещу сравнително малка сума би трябвало да получат всичко, за което биха могли да се сетят. Повечето хора нямат възможност да си купят нещо скъпо, затова е добре да обръщаме внимание какво точно ни се предлага с офертите и очакванията ни да не надхвърлят това, което е в рамките на разумното за предложените услуги с оглед на цената, която се изисква да заплатим за тях”, препоръча Маргаритов. И подчерта, че „потребителите имат привилегията да разполагат с повече права, отколкото ответната страна и трябва да ги знаят и да ги отстояват”. Той припомни, че за всеки проблем като разминаване между обещаното и реално предоставеното, несъответствие на категоризацията или липса на определен тип услуги потребителите могат да потърсят съдействие от самия хотелиер или от туроператора, когато резервацията е чрез посредник. Ако не получат необходимото внимание и грижа, биха могли да сезират Комисията. На финала на разговора Маргаритов потвърди, че проверките, във връзка с предстоящия летен сезон, вече са започнали. Проверяват се първо обектите, в които миналото лято са установени нарушения. Контролът ще продължи през целия летен сезон, като ще обхване и предлагането на алкохол в All Inclusive пакетите.", "date": "2017.05.08", "title": "Ето за какво да внимавате при ол инклузива това лято"}
{"url": "http://pik.bg/%D1%87%D1%83%D0%B4%D0%BE-%D1%81%D0%B5%D0%B2%D0%B5%D1%80%D0%BD%D0%BE-%D0%B5%D0%BB%D0%B5%D0%BD%D1%87%D0%B5-%D1%81%D0%B5-%D1%80%D0%BE%D0%B4%D0%B8-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-news655957.html", "text": "Северно еленче се роди на Гергьовден във фермата за северни елени край смолянското село Момчиловци. Еленчето е новият, четвърти член, в семейството във фермата. „По празниците ни се случи наистина вълшебство. Все още не е ясно дали ще бъде Георги или Гергана, това ще се разбере до няколко дни\", похвали се щастливият стопанин. Северните елени, които живеят в новия си дом от няколко месеца, станаха известни след като бяха поставени в клетка пред столичен мол по Коледа. Новият им собственик Драгни Георгиев, се занимава от няколко години с отглеждане на редкия вид от далечната Лапландия. Твърди, че животните се чувстват прекрасно в Родопите. В началото Драгни започва с осем еленчета, като така сбъднал дългогодишната си мечта. Северните елени са атракция за туристите, а най-много им се радват децата. Стопанинът има идея в съседство да бъдат построени къщата и работилницата на Дядо Коледа, за да стане приказката истинска.", "date": "2017.05.08", "title": "Чудо! Северно еленче се роди в Родопите"}
{"url": "http://pik.bg/%D0%BC%D0%BE%D1%89%D0%BD%D0%B0-%D0%B0%D0%BA%D1%86%D0%B8%D1%8F-%D1%81%D1%82%D0%BE%D1%82%D0%B8%D1%86%D0%B8-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%B8%D0%B2%D0%B5%D0%BB%D0%B8%D0%BD-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-news655956.html", "text": "Стотици доброволци от района на село Смилян са се включили в издирването на изчезналия преди 4 дни 21-годишен Ивелин от селото и продължават да го търсят, а всички в селото са съпричастни към тревогата и мъката на бащата на младежа. Това каза Чавдар Червенков – кмет на село Смилян, който също участва в издирването на момчето. Кметът обясни, че Ивелин Узунов е бил заснет от фотокапан в гората, поставен там да следи за мечки и движението на дивеча в района на село Турян. Издирването продължава, но до момента без резултат. Червенков обясни, че поддържа постоянно връзка с бащата на момчето и разговаря с него, а най-странното в случая е, че е нямало някаква случка или ситуация, която може да бъде причина за изчезването на момчето.", "date": "2017.05.08", "title": "МОЩНА АКЦИЯ! Стотици издирват изчезналия Ивелин в Родопите"}
{"url": "http://pik.bg/%D0%BF%D1%80%D0%BE%D1%81%D1%82%D0%B8-%D1%81%D0%BC%D0%B5%D1%82%D0%BA%D0%B8-%D1%89%D0%B5-%D1%81%D1%82%D0%B8%D0%B3%D0%BD%D0%B5%D0%BC-%D0%BB%D0%B8-%D0%B4%D0%BE-%D0%BC%D0%BE%D1%80%D0%B5%D1%82%D0%BE-%D0%B8%D0%BB%D0%B8-%D1%89%D0%B5-%D0%B3%D0%BE-%D0%B3%D0%BB%D0%B5%D0%B4%D0%B0%D0%BC%D0%B5-%D0%BF%D1%80%D0%B5%D0%B7-%D0%BA%D1%80%D0%B8%D0%B2-%D0%BC%D0%B0%D0%BA%D0%B0%D1%80%D0%BE%D0%BD-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D0%B4%D0%B2%D0%B5--news655908.html", "text": "Тази година министерството на туризма обещава по-ниски цени и промени в методиката за сключване на концесионните договори, но част от тях все още не са включени и цените остават под въпрос. Колко ще ни струва почивката на морето тази година, ще плащаме ли за сянка и шезлонг колкото за една нощувка в хотелска стая и обратното – чадър и шезлонг на цената на едно кафе за 40 ст., проверява Би Ти Ви. Тази година се очакват между 8 и 10% повече туристи спрямо миналата година или приблизително 13,3 млн. туристи повече. Най-голям ръст имат тези от Нидерландия – 83% от общата бройка, следвани от Франция със същия процент. Туристите от Швеция са 65%, от Украйна – 56%, а от Финландия – 25%. Около 5,5 млн. българи са избрали да летуват у нас. В чужбина ще почиват около 3,2 млн. българи, като традиционните дестинации се запазват. В Гърция ще летуват около 650 хил. наши сънародници, Турция – 590 хил. и Сърбия – 220 хил. Колко ни струва почивката? Ако изберем да почиваме у нас, летен семеен пакет за четиричленно семейство излиза около 1650 лв., с около 13% по-скъпо от миналата година. За чужбина цената за 4 човека скача на средно 3210 лв. Традиционно, цените на Северното Черноморие за чадър и шезлонг варират от 5 до 23 лв. На Южното Черноморие, където обикновено има по-голям наплив от туристи, цените са между 10 и 24 лв. за чадър и шезлонг. На прага на лятото едни от най-атрактивните и посещавани плажове по Южното Черноморие все още нямат стопани, като това пречи на калкулирането на цените за готовите предплатени пакети. Сянката на Централния плаж в Слънчев вероятно ще струва около 10 лв., а предложената цена от 36 ст. за чадър е невъзможна, според концесионери, или ще бъде предлагана само на избрани туристи. В по-малките курорти се очаква традиционно по-слаб сезон, като там се радват предимно на българи, които почиват за седмица или две на спа и калнолечение. По Северно Черноморие се очаква силен летен сезон, като хотелите на първа линия и тези в категория 4 и 5 звезди вече са напълно резервирани за най-търсените месеци.", "date": "2017.05.08", "title": "ПРОСТИ СМЕТКИ! Ще стигнем ли до морето, или ще го гледаме през крив макарон! Семейство с две деца трябва да извади 1650 лева…"}
{"url": "http://pik.bg/%D0%B2%D1%8A%D0%B7%D1%85%D0%B8%D1%82%D0%B8%D1%82%D0%B5%D0%BB%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D0%B3%D0%BE%D0%BB%D0%B0-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%B2-%D0%BA%D0%B0%D0%BB%D1%87%D0%BE%D1%82%D0%BE-%D0%B2%D0%B8%D0%B4%D0%B5%D0%BE-news655938.html", "text": "Възхитително, роден национал \"превъртя\" играта\". Бившият голям любимец на Сектор \"Г\" Александър Тонев отбеляза ювелирен гол в Калчото. Попадението е първо за Тонев в Калчото. А изпълнението може спокойно да бъде избрано за гол на седмицата в шампионата. Александър, който бе наложен от Димитър Пенев в ЦСКА впечатли в Италия. Тонев се появи като резерва в мача Пескара - Кротоне. Българинът влезе в 63-ата минута на терена, а в 71-ата вкара единственото попадение в срещата - 0:1 и Кротоне запазва шансове за оставане в Калчото. Отборът изостава с 4 точки от Емполи и с 5 от Дженоа в битката за оцеляване в елита, 3 кръга преди края на шампионата. Ето и брилянтното отиграване на Александър Тонев.", "date": "2017.05.08", "title": "ВЪЗХИТИТЕЛНО! Българин с гола на седмицата в Калчото (ВИДЕО)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D1%80%D0%B0%D0%BC%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-%D0%B3%D1%80%D0%B8%D1%88%D0%BE-%D1%81%D0%BF%D1%80%D1%8F-%D1%87%D0%B5%D1%80%D0%BD%D0%B0-%D1%81%D0%B5%D1%80%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D0%B2%D0%B8%D0%B4%D0%B5%D0%BE-news655941.html", "text": "Григор Димитров отново показа класа на корта в испанската столица. Димитров надви Филип Колшрайбер в среща от първия кръг на Мастърса в Мадрид. 7:6 (7), 6:4. Само преди дни, Димитров спечели тайбрек турнир, предхождащ голямата надпревара. Пред погледа на бившата си приятелка Мария Шарапова, Григор показа страхотен тенис, сега Гришо затвърди добрите впечатления от формата, която вече демонстрира в Испания. Двубоят между българина и немеца се проведе на Централния корт \"Аранча Санчес Викарио\". Григор бе в серия от четири поредни поражения на Мастърси и съумя да стигне до дебютна победа на клей този сезон. Колшрайбер е сред асовете в тура, а срещата впечатли с оспорван тенис и разигравания на високо ниво. Досега Гришо и 33-годишният германец не бяха играли помежду си. Сблъсъкът започна с поредица от геймове в полза на подаващите. 2:2. При този резултат, Димитров се пропука на сервис и Филип осъществи пробив. За радост на родните фенове, Гришо веднага върна брейка, а след това победи с 4:3. 4:4, 5:4. Колшрайбер сервира за оставане в сета. Димитров получи 2 гейм-бола, но германецът ги отрази. 5:5, 6:5, 6:6 и така първият сет се реши след дълъг гейм. В него Гришо осъществи ранен мини-пробив. Разви преднината си, но Филип отрази 3 сетбола. По този начин се стигна до резултат 6:6. Прекрасен сервис на Григор и 7:6. 7:7. Важен мини-пробив 8:7 за родния тенисист. 9:7 сет за Димитров. Втората част започна отлично - пробив на Димитров, затвърждаване на брейка - 2:0. 2:1, 3:1 (проблеми за Гришо на сервис), 3:2. В този момент германецът съумя да върне пробива 3:3. 4:3 за Филип, Григор отрази възможност за брейк и резултатът стана 4:4. Пробив за Гришо - 5:4, 6:4 и победа. В следващия кръг Димитров ще играе с Роберто Баутиста-Агут или Иво Карлович. Кадри с най-ключивите моменти от срещата между Гришо и Колшрайбер може да видите", "date": "2017.05.08", "title": "ИЗВЪНРЕДНО! Драма в Мадрид! Гришо спря черна серия (ОБНОВЕНА/ВИДЕО)"}
{"url": "http://pik.bg/%D0%BB%D0%BE%D0%BD%D0%B4%D0%BE%D0%BD-%D0%B2-%D0%BF%D0%B0%D0%BD%D0%B8%D0%BA%D0%B0-11-%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D1%81-%D0%BD%D0%BE%D0%B6-%D1%81%D0%B0%D0%BC%D0%BE-%D0%B7%D0%B0-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-news655967.html", "text": "Тийнейджър стана 11-тият младеж, който бе наръган до смърт в Лондон през последните две седмици.Не са извършени арести след като бе намерен 17-годишният тийнейджър в неделя вечерта, съобщи \"Новини Лондон\". Униформените са били извикани на място около 11 часа. Момчето е имало две прорезни рани. Инцидентът е станал в Източен Лондон. Починало е минути по-късно. Смъртта му идва само 12 часа след гибелта на 23-годишен лондончанин,който също бе убит по този ужасен начин. Според данни от властите, убийствата в Лондон са нараснали с 5 %.", "date": "2017.05.08", "title": "ЛОНДОН В ПАНИКА! 11-о убийство с нож само за две седмици "}
{"url": "http://pik.bg/6-%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%B8-%D1%84%D0%B0%D0%BA%D1%82%D0%B0-%D0%B7%D0%B0-%D0%BA%D0%BE%D1%84%D0%B5%D0%B8%D0%BD%D0%B0-%D0%BA%D0%BE%D0%B8%D1%82%D0%BE-%D0%BC%D0%BE%D0%B6%D0%B5-%D0%B1%D0%B8-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-news655919.html", "text": "„С кофеина – в кафето и чая специално – хората развиват много устойчив модел”, казва Карпентър. „Те го поемат сутрин и след това следобед, когато се почувстват отпаднали. Това е предвидима реакция, нещо като мишка, която започва да нервничи преди да и се даде следващата доза”. Тези модели така се вкореняват в нас, че дори не помним преди колко време не сме ги следвали. „Минават месеци, години, дори десетилетия без хората да пропуснат прием на кофеин и за един ден, което показва какво огромно влияние има върху нас”, казва той. „Повечето кенчета кофеинови напитки съдържат от 35 до 40 милиграма кофеин”, казва Карпентър. „Дори ако пиеш по пет на ден това пак няма да е близо до кофеина, който поглъщат хората, които пият кафе. Кофеинът в кафето е по-концентриран, така че дори 100 гр слабо кафе има почти дойно повече от кенче с газирана напитка. Енергийните напитки са нещо съвсем различно. „От проучвания знаем, че повечето хора, които редовно консумират 100 мг кофеин на ден, биха изпаднали в абстиненция, ако спрат изведнъж”, казва Карпентър. Това са една или две чаши кафе, в зависимост колко е силно или три кенчета газирана напитка с кофеин. Как влияе кофеинът на организма ти зависи от теглото ти, генетичната обусловеност и много други фактори. Пушачите, например, усвояват кофеина по-бързо и затова им трябва повече, за да изпитат чакания ефект. Един от най-честите проблеми, свързани с прекаляването с кофеин, е безсънието. Но това наистина зависи от човека. Някои пият кафе преди лягане и спят като бебета. Други, ако изпият кафе след вечеря, ще лежат с туптящо сърце и безпокойство. Кофеинът предизвиква възбуда, което се превръща в проблем, защото в края на деня трябва да удариш спирачки и да заспиш. Някои пият бира, други хапчета, а на сутринта отново ударна доза кофеин, за да запалят. Ако оставим негативните ефекти настрани, има причина да използваме кофеин и да сме зависими от него. „Кофеинът е наистина ефективен и мощен, когато става въпрос за повишаване на мозъчната активност и съсредоточаването”, казва Карпентър. Проучвания показват, че влияе положително и на физическото състояние. Всички тези ползи, обаче, отслабват при редовна употреба на кофеин. „Повечето хора изграждат резистентност и кафето, което пиеш днес, не ти влияе така, както първата чаша, която си изпила. Например, алкохолиците могат да спрат да пият с години, но в момента, в който отново се върнат към чашката, се връщат в проблемната зона. „С кофеина можеш да рестартираш прага си доста бързо, ако спреш да го пиеш само една седмица”, казва Карпентър. „Ще минеш през абстиненция, но когато пак се върнеш към него, ще усетиш прилив на енергия, по-голям от този, който си изпитала преди да го откажеш”. „Това е същия химикал, независимо дало е добит от растения, в които съществува, като гуараната или ядки кола, или е синтезиран в лабораторни условия”, казва Карпентър. „Синтетичният е по-евтин и по-широко разпространен. Но ако и двата са чисти, естествено полученият и химичният трябва да имат еднакъв ефект. Естественият не превъзхожда с нищо химичният, по-скоро трябва да те притеснява дали кофеинът ти идва от плантация в Китай.” Коя е най-голямата, най-малко регулирана и най-непозната дрога, търгувана в Америка? Кофеинът. Разследващият репортер Мъри Карпентър навлиза дълбоко в света на този стимулант. Авторът твърди, че подценяваме почти всичко, свързано с кофеина: присъствието му във всекидневието ни, ползите му за здравето ни, отрицателното му влияние върху тялото ни. Карпентър показва в книгата си интересни и понякога изненадващи зависимости.", "date": "2017.05.08", "title": "6 притеснителни факта за кофеина, които може би не знаете"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D1%80%D0%B0%D1%82%D0%B8-%D1%81%D0%BF%D0%B0%D1%80%D1%82%D0%B0%D0%BD%D0%B0-%D0%B7%D0%B0-%D1%80%D0%B0%D0%BD%D0%B5%D0%BD-%D0%BA%D0%B0%D1%80%D0%B0%D1%82%D0%B8%D1%81%D1%82-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-news655990.html", "text": "По разпореждане на министър-председателя Бойко Борисов екипаж от авиогрупа „Враждебна“ е излетяла с транспортния самолет „Спартан“ за Белград, за да транспортира Тодор Събев, национален състезател по Шотокан Карате-До, съобщиха от правителствената информационна служба. Спортистът е пострадал по време на двубой от Европейското първенство в Суботица, Сърбия. За състоянието му са уведомени семейството и близките, а премиерът Борисов следи ситуацията и поддържа връзка със съотборниците на Събев и с министъра на здравеопазването. Със самолета пътува и екип на Военномедицинска академия.", "date": "2017.05.08", "title": "ИЗВЪНРЕДНО! Бойко Борисов изпрати Спартана за ранен каратист в Белград "}
{"url": "http://pik.bg/%D1%83%D0%B6%D0%B0%D1%81%D0%BD%D0%B0-%D0%B4%D1%80%D0%B0%D0%BC%D0%B0-%D1%81%D0%B8%D0%BD%D1%8A%D1%82-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%B4%D0%BE%D0%B9%D0%B4%D0%B5-%D0%B4%D0%B0-%D0%B3%D0%B8-%D0%B2%D0%B8%D0%B4%D0%B8-%D0%B2-%D0%BA%D0%BE%D0%BB%D0%B0%D1%82%D0%B0-%D0%BA%D0%BE%D0%B2%D1%87%D0%B5%D0%B3-news655988.html", "text": "Синът на загиналото семейство от Сандански пристигна на мястото на тежката катастрофа в Кресненското дефиле, при която починаха родителите му. На място са и два екипа пожарникари, които правят опити да извадят загиналите, които са заклещени в колата си. Работници на „Водно строителство“ разчистват пътя, разказват от \"Струма.бг\". Шефт на Пътно управление Иван Кунев също пристигна на място. Започна и поетапното пропускане на автомобили. Тапата от спрени автомобили е около 4 километра и в двете посоки.", "date": "2017.05.08", "title": "УЖАСНА ДРАМА! Синът на загиналите в Кресненското дефиле дойде да ги види в колата-ковчег"}
{"url": "http://pik.bg/%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%85%D0%B2%D0%B0%D0%BD%D0%B0-%D0%B1%D0%BE%D0%B9%D0%BD%D0%B0-%D0%B4%D0%B0%D0%BC%D0%B0-%D0%BE%D1%82-%D1%88%D1%83%D0%BC%D0%B5%D0%BD-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D1%81-%D0%B1%D0%BB%D0%B8%D0%B7%D0%BE-3-%D0%BF%D1%80%D0%BE%D0%BC%D0%B8%D0%BB%D0%B0-news655965.html", "text": "Жена, седнала зад волана с 2.48 промила алкохол е засечена вчера в Шумен. Това съобщиха от Областната дирекция на МВР в града, цитирани от \"Топновини\". В 00.35 часа в неделя на улица „Климент Охридски” униформените спрели за проверка лек автомобил „Рено Лагуна”, управлявано от 47-годишната Р.Р. Тестът с дрегер отчел високото съдържание на алкохол в кръвта на нарушителката. Друг шофьор с над 2 промила алкохол е засечен на шести май в село Пристое. Около 16.10 часа служителите на реда спрели за проверка лек автомобил „Пежо 806”, управлявано от 51-годишния Н.А. Дрегерът отчел 2.21промила алкохол в кръвта на водача. По двата случая е образувано бързо производство.", "date": "2017.05.08", "title": "ИЗЛАГАЦИЯ! Полицията хвана бойна дама от Шумен да шофира с близо 3 промила "}
{"url": "http://pik.bg/%D0%B3%D0%BB%D0%B0%D0%B2%D1%87%D0%B5%D0%B2-%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%89%D0%B5-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D1%82-%D0%BD%D0%B0-%D0%B8%D0%B7%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%BD%D0%B0%D0%BC%D0%B5%D1%82%D0%BE-%D0%BD%D0%B0-%D0%B5%D1%81-%D0%B2-%D0%B4%D0%B5%D0%BD%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news655946.html", "text": "Народното събрание. Председателят на Народното събрание Димитър Главчев и народни представители ще присъстват на тържествената церемония по издигане на знамето на Европейския съюз. Това съобщиха от пресцентъра на Ритуалът, с който ще бъде отбелязан Денят на Европа, ще се проведе от 10.00 часа на 9 май 2017 г. пред сградата на Президентската институция.", "date": "2017.05.08", "title": "Главчев и депутати ще присъстват на издигането на знамето на ЕС в Деня на Европа"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D1%81%D1%82%D0%BE%D0%B9%D1%87%D0%BE-%D1%81%D1%82%D0%BE%D0%B8%D0%BB%D0%BE%D0%B2-%D1%81-%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D0%B2-%D1%86%D1%81%D0%BA%D0%B0-news655954.html", "text": "ЦСКА спечели 13 точки в последните 5 кръга на Първа лига. \"Червените\" записаха 4 победи и едно равенство в дерби с Лудогорец. \"Армейците\" настигнаха \"Левски\" в класирането и се поздравиха с класическо 3:0 във Вечното дерби. Стана ясно, че Рафа Перес напуска клуба, защото желае повече титулярни минути. А присъствието на Божидар Чорбаджийски и Николай Бодуров е атестат за сериозна работа на \"Армията\" в търсене на дълбочина в състава на всички постове. Стойчо Стоилов пък може да се похвали с трансферен удар. Фернандо Каранга спечели приза за играч на предходния кръг в Първа лига, а в настоящия се отчете с пореден гол. Попаденията в мачовете с \"Левски\" и \"Дунав\" дават увереност на \"деветката\". В последните 4 кръга в шампионата бразилецът е с 4 гола. А миналата вечер реализира ключовото първо попадение за \"червените при победата с 2:0 над \"драконите\". \"Благодаря на ръководството на ЦСКА и по-специално на Стойчо Стоилов за трансфера ми в клуба\", споделя Каранга. Фернандо се очертава като перла в селекцията на \"армейците\".", "date": "2017.05.08", "title": "Радост на \"Армията\"! Стойчо Стоилов с мощен удар в ЦСКА"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D1%82%D0%BE%D0%BD-%D1%80%D0%B0%D0%B4%D0%B8%D1%87%D0%B5%D0%B2-%D0%B1%D0%B5%D1%81%D0%B5%D0%BD-%D0%BD%D0%B0-%D0%B7%D0%B5%D1%82-%D1%81%D0%B8-%D0%B1%D0%BE%D0%B3%D0%BE%D0%BC%D0%B8%D0%BB-%D0%B3%D1%80%D0%BE%D0%B7%D0%B5%D0%B2---%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%B2%D1%80%D1%8A%D1%89%D0%B0-%D0%B7%D0%B0%D0%B5%D0%BC%D0%B0-%D0%BD%D0%B0-news653655.html", "text": "Тв водещият Богомил Грозев си подари скъпарска екскурзия до Монако, видя „Ретро“. В същото време новинарят имал да връща огромен борч на бившия си тъст Антон Радичев, чиято дъщеря напусна минала година. Щом актьорът разбрал, че новинарят кръстосвал курортите, Радичев веднага вдигнал кръвно и се зарекъл да го изравни със земята, когато кацнел в София. Още докато бил с дъщеря му, Грозев помолил Радичев да му помогне да изтегли голям кредит, с който новинарят щял да строи просторна къща в един от баровските квартали в столицата. Изневиделица обаче Богомил се отметнал не само от решението си да вдига нов дом, но се изнесъл и от жилището, което обитавал заедно с дъщерята на актьора. Тогава се заговори, че водещият на Нова телевизия е изневерил на половинката си с една от наследничките на композитора Митко Щерев, която му замаяла главата. Очевидно и с нея Богомил е прекратил отношенията си, тъй като на пролетния си воаяж до Монако заминал сам. Въпреки че непогасеният му заем висял на врата му като въже, новинарят си резервирал нощувки в най-луксозния хотел на Италианската ривиера. Понеже бил запален фен на тениса, съчетал пътуването си с провеждащия се в Монако турнир, където от сантиметри наблюдавал мачовете на любимеца си Новак Джокович. В останалото време, когато не се шляел около корта, Грозев се разхождал по крайбрежните улици и се щракал пред всяка по-необикновена забележителност като екзалтирана тийнейджърка. Справка на „Ретро“ показа, че Богомил се е изръсил около 3000 хиляди лева само за спане в стая с изглед към сините морски вълни. Луксът, който си подарил, не се изчерпвал само със сатенените чаршафи и терасата с размер на столична панелка. Макар и сам, Грозев ходел да закусва, обядва и вечеря в топзаведенията в Монако. Всяка сутрин пиел кафето си в световноизвестното „Кафе де Пари“, където една чаша от кофеиновата напитка струвала 20 евро. В една от вечерите пък Грозев решил да се нагости с пищна вечеря в най-елитния тайландски ресторант на Италианската ривиера, който е притегателна точка за знаменитости от цял свят. След воаяжа си до Монако водещият на новините на Нова планирал и да се разходи до Германия, където имал много приятели и роднини, при които редовно отсядал. Колегите му от нюзрума пък се чудели как Богомил успявал да кръстосва света само с една заплата, при условие че имал разходи за сина си и грандиозен борч за стопяване.", "date": "2017.05.08", "title": "САМО В ПИК И \"РЕТРО\"! Антон Радичев бесен на зет си Богомил Грозев - вместо да връща заема на бившия си тъст, новинарят пръска пачки в Монако"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BA%D0%B0%D1%82%D0%BE-%D1%82%D0%B0%D0%B7%D0%B8-%D0%B7%D0%B0-%D0%BC%D0%B0%D0%BA%D1%80%D0%BE%D0%BD-%D1%82%D0%B0%D0%BA%D0%B0-%D1%89%D1%8F%D0%BB%D0%B0-%D0%BF%D0%BE-%D0%BB%D0%B5%D1%81%D0%BD%D0%BE-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news655966.html", "text": "The Independent Министър-председателят на Великобритания Тереза Мей призова гласоподавателите да й дадат толкова голяма подкрепа, колкото е получил новоизбраният френски президент Еманюел Макрон, за да й бъде по-лесно да преговаря за Брекзит, пише . „Вчера беше избран нов президент на Франция. Той получи силен мандат, който той може да използва като силна позиция в преговорите“, обясни Мей. Тя допълни, че „всеки вот за мен и моя екип ще засили моята позиция в преговорите за Брекзит“.", "date": "2017.05.08", "title": "Тереза Мей поиска подкрепа като тази за Макрон, така щяла по-лесно да преговаря за Брекзит"}
{"url": "http://pik.bg/%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D1%81%D1%82%D1%80%D0%B0%D1%88%D0%BD%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%B2%D0%B0%D0%BB%D0%B5%D0%B6%D0%B8-%D1%83%D1%82%D1%80%D0%B5-%D0%B2-12-%D0%BE%D0%B1%D0%BB%D0%B0%D1%81%D1%82%D0%B8-news656021.html", "text": "Националния институт по метеорология и хидрология (НИМХ) към Българската академия на науките (БАН) В 12 области на страната е в сила жълт код за интензивни валежи и гръмотевици за 9 май. Това сочи справка на сайта на Кодът е валиден за областите: Русе, Силистра, Разград, Търговище, Шумен, Добрич, Варна, Бургас, Сливен, Ямбол, Хасково и Кърджали. От НИМХ прогнозират, че в тези области ще има краткотрайни и интензивни валежи с гръмотевици. Очакват се и градушки. Очаквани количества 15-25 л/кв.м, но локално ще има и повече. Жълтият код означава, че времето е потенциално опасно.", "date": "2017.05.08", "title": "Жълт код за страшни гръмотевици и валежи утре в 12 области "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B5%D0%BC%D0%B8%D0%BB%D0%B8%D1%8F-%D0%BD%D0%B0%D0%BB%D0%B5%D1%82%D1%8F-%D0%BD%D0%B0-%D0%BD%D0%B0%D1%86%D0%B5%D0%BF%D0%B5%D0%BD%D0%B8-%D0%B0%D1%82%D0%BB%D0%B5%D1%82%D0%B8-%D1%81%D0%BB%D0%B5%D0%B4-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%BA%D0%BE%D0%BA%D0%BE-%D1%81%D0%BD%D0%B8%D0%BC%D0%BA%D0%B0-news655959.html", "text": "Раздялата с осеменителя на поп фолка Коко Динев подпали фитила на майката на двете му деца Иван и Мира - Емилия. Както вече стана ясно, от няколко месеца звездата на \"Пайнер\" не живее с хазартния бос. Изпълнителката на \"Напусни\" се е ориентирала в търсенето на нова половинка, но критериите й рязко се разминават с досегашните - Емилия явно вече си пада по по-младички и нацепени господа, забеляза ПИК. За това подсказва повишената активност на Емилия в социалната мрежа \"Фейсбук\". За последните два-три дни Емилия е добавила над 50 души в листата си с приятели, от които жените са не повече от пет-шест. Фолкаджийката си позволявала и доста по-фриволно поведение. Като например на последното й участие в Пловдив, на което \"кацнала\" на сцената с тоалет, от който палаво се подава огромният й бюст.", "date": "2017.05.08", "title": "ЕКСКЛУЗИВНО! Емилия налетя на нацепени атлети след развода с Коко (СНИМКА)"}
{"url": "http://pik.bg/%D0%B2%D0%B7%D1%80%D0%B8%D0%B2-%D0%BF%D1%80%D0%B5%D0%B4-%D0%BA%D0%B0%D1%84%D0%B5%D0%BD%D0%B5-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-7-%D1%80%D0%B0%D0%BD%D0%B5%D0%BD%D0%B8-news655998.html", "text": "Бомба избухна в столицата на Сомалия Могадишо. Взривът е бил заложен в автомобил пред италианско кафене. По първоначални данни ранени са 7 човека.", "date": "2017.05.08", "title": "Взрив пред кафене в Сомалия-7 ранени "}
{"url": "http://pik.bg/%D0%BD%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BA%D1%80%D0%B0%D0%B4%D0%B0%D1%82-%D0%BA%D0%BE%D0%BB%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-news655997.html", "text": "Двама мъже, дегизирани като полицаи, с присвоена патрулка, се опитват да крадат коли в Уест Мидландс. Една от жертвите е жена с БМВ, която била принудена да слезе от возилото за мнима проверка. За щастие, тя се усетила и се оплакала в полицията, откъдето разкрили тарикатите, разказват от \"Новини Лондон\". Те предупреждават обществеността, че опасните мъже са на свобода, все още, затова задължително трябва да се искат документи за самоличност на полицаите, които ни спират. Инцидентът се е случил на 6 май.", "date": "2017.05.08", "title": "НОВА ИЗМАМА! Фалшиви полицаи  крадат коли в Лондон"}
{"url": "http://pik.bg/%D0%BA%D0%B0%D0%BB%D0%BA%D0%B8-%D1%86%D1%8A%D1%84%D0%BD%D0%B0-%D0%B2-%D0%BA%D0%B0%D0%BF%D0%BA%D0%B8%D1%82%D0%B5-%D0%BA%D0%B0%D1%82%D0%BE-%D0%BA%D0%B0%D1%80%D0%B8%D0%BA%D0%B0%D1%82%D1%83%D1%80%D0%B0-%D0%BD%D0%B0-%D0%B9%D0%BE%D1%81%D0%B8%D1%84-%D0%BA%D0%BE%D0%B1%D0%B7%D0%BE%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D0%B8%D0%BD%D0%B0-%D1%81%D0%B8-%D1%82%D0%B5%D0%BE%D0%B4%D0%BE%D1%80-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0--news656019.html", "text": "Коцето Калки се появи в шоуто на Нова телевизия \"Като две капки вода\" като  сериозна карикатура на руската естрадна легенда Йосиф Кобзон. Той изпя детската песничка \"Пуст всегда будет солнце\". И докато Калки направи кофти вариант на Кобзон, той показа на сцената и нещо перфектно и красиво-своя син Теодор. Малкият със сигурност е взел повече черти от майка си, защото отсега се вижда, че е невероятен хубавец.", "date": "2017.05.08", "title": "Калки цъфна в \"Капките\" като карикатура на Йосиф Кобзон, представи сина си Теодор на сцената (СНИМКА)"}
{"url": "http://pik.bg/%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81-%D1%80%D0%B5%D1%88%D0%B8%D1%82%D0%B5%D0%BB%D0%B5%D0%BD-%D1%85%D0%BE%D0%B4-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news656005.html", "text": "В момента в \"Левски\" върви чистка - при \"червените\" ситуацията обаче е коренно различна. Отборът се намира в серия от 4 победи и 1 равенство (в дерби с Лудогорец), а резултатите на \"армейците\" не са случайни. След успеха на ЦСКА с 2:0 над \"Дунав\" помощник-треньорът на \"червените\" Даниел Моралес разкри следното: \"Когато се трудиш и вярваш, че нещата ще станат, трудът ти се награждава. Всеки ден момчетата работят допълнително и заслужават победата\". В предходния кръг ЦСКА записа класика 3:0 във Вечното дерби. \"Армейците\" настигнаха \"Левски\" в класирането, а резултатите явно не са плод на случайност. На \"Армията\" тренират допълнително, поради това отборът се намира в добра физическа кондиция, а в последните мачове се наблюдава и сериозен напредък при звездата в тима - Каранга. Бразилецът връща най-добрата си форма и в предишните 4 мача от шампионата има 4 попадения.", "date": "2017.05.08", "title": "\"Червените\" с решителен ход! Ето какво правят на \"Армията\""}
{"url": "http://pik.bg/%D0%BC%D0%BB%D0%B0%D0%B4%D0%B0%D1%82%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%BB%D0%BE%D1%80%D0%B8%D0%BD%D0%B0-%D0%BA%D0%B0%D0%BC%D0%B1%D1%83%D1%80%D0%BE%D0%B2%D0%B0-%D0%BE%D1%82-%D0%B2%D1%80%D1%8A%D0%B7%D0%BA%D0%B8-%D1%80%D0%B0%D0%B7%D0%BA%D1%80%D0%B8-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D1%81%D0%B5%D0%BC%D0%B5%D0%B9%D0%BD%D0%B0-%D0%B4%D1%80%D0%B0%D0%BC%D0%B0-news655969.html", "text": "Младата актриса Лорина Камбурова от \"Връзки\" разкрива разтърсваща семейна драма в предаването \"Търси се...\" по бТВ. Тя е млада, красива, талантлива, а живота я заставя да помъдрее твърде рано...Когато е на 13 години губи майка си и е отгледана от своята баба, по онова време 72 годишна...как един възрастен човек и една тинейджърка успяват да изградят истинска близост и как се калява силата в сърцето на малкото дете..., написа във Фейсбук водещата на предаването Нели Хаджийска. Тя разказва как въпреки всичко, Лорина тръгва с влака от Варна към София за да последва мечтатата си да стане актриса....Следва живота в Студенстки град, самотата, базпаричието. И след това новата загуба - преди година Лорина губи и баща си. Но тя е силна, със завидно самообладание и дълбоко-смислена ценностна система. 23-годишната изгряваща звезда Лорина Камбурова изигра ролята на Лия бунтарката - голямата дъщеря на Лилия Маравиля, в първия сезон на “Връзки”. Това е първият сериал, за който я вземат, но не й първият, за който я прослушват. Преди няколко години се явява на кастинг за ролята на Съни в “Под прикритие”, изиграна от Ирена Милянкова. После се състезава с Джулия Бочева за образа на Ани в “Революция Z”. Междувременно е избрана за турския сериал “Ездачи”. Проектът обаче пропаднал почти в началото. Като ученичка се явява в “Мюзик айдъл 3”. Въпреки че не е работила с вокални педагози, стига до последния кръг преди големите концерти. Приета е в Икономическия университет във Варна, но не й се учи там. Затова решава да се пробва в НАТФИЗ. За изпитите я подготвя за 2 месеца актьорът Валентин Митев. И се озовава в класа на проф. Здравко Митков.", "date": "2017.05.08", "title": "Младата актриса Лорина Камбурова от \"Връзки\" разкри разтърсваща семейна драма"}
{"url": "http://pik.bg/%D1%81%D0%B0%D1%89-%D1%89%D0%B5-%D0%BF%D1%80%D0%BE%D1%83%D1%87%D0%B2%D0%B0-%D1%80%D1%83%D1%81%D0%BA%D0%B8%D1%8F-%D0%BF%D0%BB%D0%B0%D0%BD-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B8-%D0%B7%D0%BE%D0%BD%D0%B8-%D0%B2-%D1%81%D0%B8%D1%80%D0%B8%D1%8F-news655978.html", "text": "Американският министър на отбраната Джеймс Матис каза, че САЩ внимателно ще проучат руския план за създаване на безопасни зони в Сирия, предаде Асошиейтед прес, цитирана от БТА. Русия, Турция и Иран се споразумяха за прекратяване на огъня между сирийското правителство и опозиционните сили в четири зони, които Москва нарича \"зони на деескалация\". Точните граници на тези зони ще станат ясни не по-рано от началото на юни. Матис каза пред репортери на път за Копенхаген, че \"дяволът винаги е в подробностите\". \"Кой ще гарантира, че те са безопасни? Кой ще участва в това? А кой няма да бъде допуснат? Всички тези подробности трябва да бъдат уточнени и ние ще го направим\", заяви той, говорейки за предлаганите безопасни зони. В Копенхаген американският министър на отбраната ще участва в среща на коалицията срещу ИДИЛ. След това ще посети Литва, а по-късно ще участва в конференция в Лондон.", "date": "2017.05.08", "title": "САЩ ще проучва руския план за създаване на безопасни зони в Сирия"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0%D0%B4%D0%B5-%D1%83%D0%B1%D0%B5%D0%B6%D0%B8%D1%89%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0%D1%82%D0%B0-%D0%B8%D0%BC-news656031.html", "text": "Германия е дала убежище на няколко турски военни и семействата им, разполагащи с турски дипломатически паспорти, разкриха германски медии, цитирани от БГНЕС. Междувременно Анкара обвинява Берлин, че защитава съучастници в неуспелия опит за държавен преврат от 2016 г. Става дума за турски военни от натовските бази в Германия, преди да бъдат отстранени от турската армия. Обичайно те разполагат с дипломатически паспорти. От опита за преврат в Турция през юли 2016 г. 414 военни, дипломати, съдии и висши чиновници поискаха убежище в Германия. Това сочат данни на вътрешното министерство, цитирани от трите медии, като се уточнява, че в това число влизат и членовете на семействата им. Според германските телевизии WDR и NDR и ежедневника „Зюддойче цайтунг“ властите в страната са дали да се разбере, че са удовлетворили искането за убежище на тези турски граждани.", "date": "2017.05.08", "title": "Германия даде убежище на турски военни и семействата им"}
{"url": "http://pik.bg/%D0%BF%D0%BE%D0%B6%D0%B0%D1%80-%D0%B3%D1%80%D0%B8%D1%88%D0%BE-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D1%82%D0%BD%D0%BE%D0%B2%D0%BE-%D1%85%D0%BE%D1%82-%D1%88%D0%BE%D1%82-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0%D0%BF%D0%B0%D0%BB%D0%B8-%D0%BA%D0%BE%D1%80%D1%82%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-%D0%B2%D0%B8%D0%B4%D0%B5%D0%BE-news656009.html", "text": "Григор Димитров прекъсна серията си от 4 поредни загуби в Мастърси. Димитров победи с 2:0 Филип Колшрайбер в мач от турнира в Мадрид. 7:6 (7), 6:4 в отделните части. Българският тенисист ще спори с Роберто Баутиста-Агут или Иво Карлович във втория кръг на надпреварата, а Гришо за пореден път удиви с хот-шот. Насладете се на изпълнение от най-висока класа с марка \"Григор Димитров\":", "date": "2017.05.08", "title": "ПОЖАР! Гришо го направи отново! Хот-шот Димитров запали корта в Мадрид (ВИДЕО)"}
{"url": "http://pik.bg/%D1%83%D0%B6%D0%B0%D1%81-%D0%BC%D1%8A%D0%B6-%D1%81%D0%B5-%D0%BF%D0%BE%D1%87%D1%83%D0%B2%D1%81%D1%82%D0%B2%D0%B0-%D0%B7%D0%BB%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-%D0%BF%D1%8A%D1%82-%D0%B7%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-news656034.html", "text": "33-годишен мъж от маданското село Буково издъхна на път за болницата, след като му станало лошо на работното място, съобщи \"Дарик\". Инцидентът е станал в понеделник следобед в цех за пелети в родопското село. Мъжът се почувствал зле, като оплакванията му били за болки в сърдечната област. Веднага управителят на цеха го откарал към лечебно заведение. На път за болницата работникът се почувствал много зле и издъхнал. Тялото на мъжа е транспортирано за аутопсия в болницата в Смолян. След като тя бъде извършена, ще може да се каже и причината за трагедията. Мъжът не е бил семеен.", "date": "2017.05.08", "title": "УЖАС! Мъж се почувства зле по време на работа, почина на път за болницата "}
{"url": "http://pik.bg/%D0%B3%D1%80%D1%8A%D1%86%D0%BA%D0%B8%D1%82%D0%B5-%D1%84%D0%B5%D1%80%D0%B8%D0%B1%D0%BE%D1%82%D0%B8-%D1%81%D0%BF%D0%B8%D1%80%D0%B0%D1%82-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-%D0%B8-%D1%81%D1%80%D1%8F%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%87%D0%BA%D0%B0-news656016.html", "text": "Ekathimerini. Гръцките фериботи ще останат на пристанищата във вторник и сряда заради 48-часова стачка, обявена от профсъюзната организация „Панелинска федерация на моряците“ (PNO), съобщава Моряците протестират срещу реформите в социалното осигуряване и промените в трудовото законодателство на Гърция, за които настояват кредиторите на страната.", "date": "2017.05.08", "title": "Гръцките фериботи спират във вторник и сряда заради стачка"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B8%D1%82%D0%B5-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B2%D0%B0%D0%BD%D0%B3%D0%B0-%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%B8-%D1%81%D1%82%D1%80%D0%B0%D0%BD%D0%B8-%D1%89%D0%B5-%D0%B2%D0%BB%D1%8F%D0%B7%D0%B0%D1%82-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D1%89%D0%B5--news656006.html", "text": "В социалните мрежи от няколко дни упорито се коментират предсказанията на Светата руска Матрона за съдбата на Русия и на нейните страни съседи. Пророчицата провидяла, че в средата на XXI век за Русия нещата няма да са никак леки. Ще започне смъртоносен конфликт, след като \"страни-приятели до вчера ще стрелят едни срещу други, обидени от тежки думи. Този конфликт ще доведе след себе си много смърти и много заличени градове. Тази смърт ще бъде от дявола, а не от болести или проблеми\", допълва Матрона. Жената казва,че страната ще бъде атакувана точно от тези, които са й били най-близки до вчера. Но тя ще съумее да излезе и от тази трагедия. Рен.тв разказват, че Светата Матрона е четвърто дете в семейството. Заради това че се ражда абсолютно сляпа хора съветват родителите й да я дадат в приют, но те отказват. От малка Матрона започва да вижда бъдещето. Сънува неща, които с уникална точност се случват с нейни близки хора. Матрона помага и на тежко болните да намерят лек.", "date": "2017.05.08", "title": "УЖАСЯВАЩИТЕ ПРЕДСКАЗАНИЯ НА РУСКАТА ВАНГА! Приятелски страни ще влязат във война, Москва ще бъде атакувана подло "}
{"url": "http://pik.bg/%D1%81%D0%BB%D1%8A%D0%BD%D1%86%D0%B5-%D0%B4%D0%BE-%D0%BE%D0%B1%D0%B5%D0%B4-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-%D0%BF%D0%BE%D1%81%D0%BB%D0%B5-%D0%B8%D0%B4%D0%B0%D1%82-%D0%B4%D1%8A%D0%B6%D0%B4%D0%BE%D0%B2%D0%B5-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-news656014.html", "text": "През нощта облачността временно ще се разкъса и намалее и ще е почти без валежи. Ще духа слаб до умерен вятър от запад-северозапад. Минималните температури ще са между 7° и 12°. Атмосферното налягане ще остане по-ниско от средното за месец май. Това съобщи дежурният синоптик Мартина Цветанова в Националния институт по метеорология и хидрология (НИМХ) към Българска академия на науките (БАН), цитирана от Фокус. Утре в сутрешните часове над по-голямата част от страната ще е предимно слънчево, но още преди обяд ще започне отново да се развива купесто-дъждовна облачност. На много места ще има краткотрайни валежи, по-значителни в източната половина от страната и планинските райони, където ще са придружени с гръмотевици. Там са възможни и градушки. Над по-голямата част от страната ще духа слаб до умерен вятър от западната четвърт, а над Източна България ще се ориентира от изток-североизток. Максималните температури ще са между 16° и 21°. По Черноморието облачността ще е предимно значителна. Около и след обяд ще започнат валежи, временно интензивни, на места в южните райони – придружени с гръмотевици. Вятърът ще е слаб до умерен от изток-североизток. Максималните температури ще са 15°-18°. Температурата на морската вода е 15-16°. Вълнението на морето ще бъде 2 бала. Над планините ще е предимно облачно, с валежи от дъжд и гръмотевици, над 2200 метра – от сняг. Ще духа умерен до силен юг-югозападен вятър, който постепенно ще се ориентира от северозапад. Максималната температура на височина 1200 метра ще бъде около 11°, на 2000 метра – около 6°. В сряда ще е сравнително студено, с променлива облачност, значителна над източните райони, на места там все още са възможни и слаби превалявания. След обяд над планините ще се развие купесто-дъждовна облачност и ще превали и прегърми. През следващите два дни вятърът ще се ориентира от юг-югозапад и бързо и чувствително ще се затопли. Ще преобладава слънчево време, с купеста облачност в следобедните часове, почти без валежи.", "date": "2017.05.08", "title": "Слънце до обед във вторник, после идат дъждове и гръмотевици"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D0%BE%D1%82%D0%B8%D0%B2%D0%B0-%D0%B2-%D1%81%D0%B0%D1%89-%D0%B7%D0%B0-%D0%B4%D0%B0-%D0%BE%D0%B1%D1%81%D1%8A%D0%B4%D0%B8-%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D1%81%D0%B8%D1%80%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-news656012.html", "text": "Министърът на външните работи на Русия Сергей Лавров ще направи работно посещение в САЩ в периода 9-11 май, съобщи руското външнополитическо ведомство, цитирано от Интерфакс. „За 10 май са планирани преговори във Вашингтон с държавния секретар на САЩ Рекс Тилърсън, в хода на които се очаква размяна на мнения по ключови международни проблеми и актуални въпроси на двустранните отношения. След това Сергей Лавров ще вземе участие в министерското заседание на Арктическия съвет в Феърбанкс [щата Аляска – б. пр.]“, се казва в съобщението на министерството. Държавният департамент на САЩ също съобщи за предстоящата среща между Лавров и Тилърсън в американската столица. „Държавният секретар Тилърсън ще се срещне с министъра на външните работи на Руската федерация Сергей Лавров в сряда, 10 май, за да обсъдят Украйна, Сирия и двустранните въпроси“, се казва в публикуваното в понеделник изявление на ведомството.", "date": "2017.05.08", "title": "Лавров отива в САЩ, за да обсъди с Тилърсън Сирия и Украйна "}
{"url": "http://pik.bg/%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%81%D0%B8%D1%87%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BA%D0%BE%D0%BB%D0%B8-%D0%B4%D0%B0-%D1%81%D0%B0-%D1%81-%D0%B2%D0%B8%D0%B4%D0%B5%D0%BE%D1%80%D0%B5%D0%B3%D0%B8%D1%81%D1%82%D1%80%D0%B0%D1%82%D0%BE%D1%80-news656013.html", "text": "Държавните коли задължително да бъдат с видеорегистратор – група неправителствени оранизации се готвят да внесат такова предложение в парламента. Част от линейките в София вече са оборудвани с такива устройства. Камерите в столичните линейки са монтирани заради агресивни пациенти и безотговорни шофьори. Устройствата вече са записали две катастрофи. И в двата случая линейките са пътували за адрес с включени сирени. Камерите снимат само докато екипите работят, а шофьорите са спокойни с тях, разказват от БиТиВи. „Това би могло да им помогне при изясняване на спорни ситуации и катастрофи с останали участници в движението”, коментира Радослав Георгиев, началник на автобазата на ЦСМП – София. По думите му устройствата са на цената на един нормален мобилен телефон. Видеорегистраторите ще респектират всички на пътя, убеден е авторът на идеята Настимир Ананиев, бивш председател на транспортната комисия в НС. „Първо, ще се следи дали колата не се използва за лични нужди, все пак това е служебна кола. След това ще се следи по какъв начин кара шофьорът и дали спазва правилата за движение”, обясни той. В горските стопанства твърдят, че устройствата няма да ги притеснят. Показват ни и един от скандалните джипове, който беше върнат от НСО. За последните три месеца колата е навъртяла 1000 километра. „Ако искат и сателитни чинии да сложат, но това ще стане като камерите на колите на катаджиите, което не спря по никакъв начин категорично корупцията и не подобри спазването на правилата на движение”, отбеляза Дамян Дамянов, председател на Югозападно държавно предприятие. Иначе и сега някои от колите в горското се ползват за лични нужди, но със специално разрешение, предварително определени маршрути и платен от служителя данък.", "date": "2017.05.08", "title": "ПРЕДЛОЖЕНИЕ! Всички държавни коли да са с видеорегистратор"}
{"url": "http://pik.bg/%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BC%D0%B8%D1%80%D0%BE-%D0%B8%D0%B7%D0%BD%D0%B5%D1%81%D0%B5-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82-%D0%B7%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-news656032.html", "text": "Миро изнесе неочакван компромат за своя колега Веселин Маринов. \"Аз много харесвам бат Веско, майка ми и сестра ми са негови фенки. Мама има автограф от него, със сестра ми излизаше\", хвърли сензацията Миро пред камерите на \"Като две капки вода\" по Нова. Миро имаше задачата да имитира Веско и за изпълни неговата песен \"Лятна жълта рокля\". Самият Веселин Маринов каза,че от цялото предаване Миро е направил песента най-добре. За излизането със сестрата на Миро Маринов замълча. Между другото, гримьорите в шоуто така и не уцелиха ваксата тази вечер - нито един от артистите не приличаше на образа, в който се превъплъщава. Най-трагичен бе гримът на Калки, който трябваше да имитира Йосиф Кобзон. Миро също не бе докаран по никакъв начин на вид като Веско Маринов, но поне успя да му пресъздаде типичните маниери на сцената.", "date": "2017.05.08", "title": "НЕОЧАКВАНО! Миро изнесе компромат за Веско Маринов"}
{"url": "http://pik.bg/%D0%BD%D0%B0%D1%81%D1%82%D0%B0%D0%BD%D0%B5%D0%BD-%D0%B2%D1%8A%D0%B2-%D0%B2%D0%BC%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D1%8A%D1%82-%D1%82%D0%BE%D0%B4%D0%BE%D1%80-%D1%81%D1%8A%D0%B1%D0%B5%D0%B2-%D0%B2%D1%8A%D0%BD-%D0%BE%D1%82-%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0%D1%82%D0%B0-%D1%82%D1%80%D0%B0%D0%B2%D0%BC%D0%B0-news656037.html", "text": "Тежък инцидент сполетя един от най-добрите ни спортисти по шотокан карате-до. Българският национал Тодор Събев пострада на Европейското първенство в Суботица, Сърбия. Спешна акция за прибирането на момчето до България е била наложена от самия министър-председател Бойко Борисов. Той е изпратил тази сутрин държавния транспортен самолет „Спартан“, защото българинът е бил с опасност за живота. Късно тази вечер Събев е пристигнал в България и е бил настанен във Военна болница. Еврошампионът е бил подложен на редица изследвания. От ВМА обявиха, че сутринта ще обявят какво е състоянието на спортиста, съобщи Би Ти Ви. Българинът е бил с опасност за живота, поради което му е била приложена спешна медицинска помощ. Момчето вече е настанено във Военномедицинска болница, а животът му е вън от опасност. „Искам да изкажа искрената си благодарност, както и на цялата федерация, към министър-председателя за спешната намеса – сподели Александър Славков, шеф на родното карате шотокан. – Тодор наистина е най-доброто ни момче, той си е шампион.“ Румънецът, който е по-тежък опонент от нашия състезател, е бил отстранен от турнира. Подробности около случая се доуточняват. Събев е един от най-коректните и талантливи български каратисти. Той е световен шампион от миналата година и многократен европейски шампион в отворена категория. Едва на 20 е, когато печели първата си титла в мъжкото карате – там се състезават все хора над 21 години. Българинът е определян за невероятен талант, а е и много добро момче, уважавано сред съотборници и съперници. Момчето е понесло от своя румънски опонент два тежки удара след последния сигнал. Тодор Събев вече е бил спечелил двубоя по точки срещу румънеца, когато идва края на боя. С това и европейската титла е за българина. Тогава по необясними причини опонентът на национала ни е ударил Тодор два пъти в брадата, с което му е нанесъл тежка травма. спортнамаса", "date": "2017.05.08", "title": "Настанен във ВМА: Шампионът Тодор Събев вън от опасност след тежката травма"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%B4%D0%BE%D0%B3%D0%B0%D0%BD-%D1%81-%D1%82%D1%83%D0%B7%D0%B0%D1%80%D1%81%D0%BA%D0%BE-%D1%85%D0%BE%D0%B1%D0%B8-%E2%80%93-%D0%BB%D0%BE%D0%B2%D0%B8-%D1%81%D0%BE%D0%BA%D0%BE%D0%BB%D0%B8-news655903.html", "text": "Най-големият от наследниците на Ахмед Доган – Демир, не крие афинитета си към екстремните спортове. Синеокият левент не си падал по четенето и писането като татко си, а по адреналиновите преживявания. Последната му страст била опитомяването на соколи. Всъщност прозвището на почетния председател на ДПС е Сокола и вероятно в новото начинание на Демир има скрита символика. Ловът на хищните птици е скъпо удоволствие и в България са рядкост хората, които го практикуват, тъй като е забранено със закон и могат да си го позволят единици. Именно заради това синът на Доган предпочитал да му се наслаждава в чужбина. Първоначално наблюдавал поведението на птиците с дни, взел урок с какви звуци да ги привиква към себе си и отделил доста време, за да държи ръката, на която соколите ще кацат, в правилна позиция. Първата птица, която уловил обаче, била бухал. Тогава Демир се пошегувал, че най-сетне акълът му е дошъл, защото бухалът символизира разума. Когато на ръката му кацнал сокол, тръпката била още по-силна и младежът споделил, че почувствал невероятно надмощие над природата. Помолил инструктора си да запази ръкавицата, която ползвал при първия си лов, и решил да си създаде колекция, като си купувал по една от всички места, до които пътувал. По-голяма наслада от сблъсъка с хищниците му носели само ски спусканията. Демир от години бил страстен скиор, но напоследък започнал да кара по необезопасени и рискови писти. През приключилия вече зимен сезон си купил дори специална екипировка за повече от 5000 лева, като на каската си имал камера, с която записвал всичките си карания. Доган-младши присъствал и на финалното спускане в Банско в средата на април, където шашнал българи и чужденци с опасната скорост, която развил върху снега. И във всекидневието си синът на Сокола не можел да живее без тръпка. От ученик се запалил по бързите коли, а днес разполагал с мечтания автопарк за милиони. Демир непрекъснато отнасял критики от майка си Таня, която е студентската любов на Ахмед Доган, за неразумното си шофиране. Той често си позволявал да превишава ограниченията дори в града и карал косите на близките си да се изправят. Парата Доган-младши не обичал да изпуска по нощни клубове, а с изтощителни тренировки по тенис. Често пътувал по света, за да наблюдава турнирите от Големия шлем и да черпи опит за своята аматьорска кариера от най-добрите. Когато пък се чувствал ядосан, винаги си купувал билет за мач на ЦСКА, на които симпатизирал от дете. Демир често попадал в епицентъра на кървавите схватки между футболните агитки, но избягвал да стига до крайности, защото бил твърде респектиран от баща си.", "date": "2017.05.08", "title": "САМО В ПИК И \"РЕТРО\"! Синът на Доган с тузарско хоби – лови соколи "}
{"url": "http://pik.bg/%D0%B0%D0%B2%D0%B0%D0%BD%D0%B3%D0%B0%D1%80%D0%B4%D0%BD%D0%BE-%D0%B2%D1%81%D0%B5%D0%BA%D0%B8-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B5%D0%BD-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D0%B4%D0%BE%D1%81%D0%B8%D0%B5-news656015.html", "text": "Агенцията по заетостта излезе с авандгардна идея - всеки безработен ще има свое електронно досие. То ще се изготвя от трудовите посредници в бюрата по труда. Всички знания и умения ще се доказват, преди да се впишат в досието,съобщи БиТиВи. Безработните у нас, регистрирани в бюрата по труда, са около 260 хиляди, или 8 на сто от активното население. Броят им е с 60 хиляди по-малко спрямо същия период на миналата година. Най-вероятно още през тази година всеки, който се регистрира в бюро по труда, ще получава електронно досие, до което и той, и трудовият посредник, а и работодателите ще имат непрекъснат достъп. То ще има снимка, телефон, имейл . Ще се вписват само знанията и умения, за които има доказателства. Например ако безработният твърди, че е добър презентатор, ще преминава тест през електронната система и само ако покаже определен резултат трудовият посредник ще разреши вписването на това умение в електронното му досие. От скоро Диляна Станимирова търси нова работа. Има диплома за компютърен инженер и графичен дизайнер и разчита да й помогнат в бюрото по труда. Тя твърди, че колкото по-бързо се модернизират услугите, толкова по-добре за всички като нея. \"Ще е по-лесно дистанцинно да се намери работа, без да се разхожда човек и да губи часове в пътуване\", смята Диляна. Сега при регистрация в бюрото трудовите посредници вписват образованието и квалификациите, придружени с дипломи и сертификати на безработния, а за повечето социални и комуникативни умения се доверяват на това, което той декларира. В новото електронно досие информацията ще е по-богата, а за да се впишат умения като \"водене на преговори\", \"презентиране\", \"убедителност и въздействие\", безработният ще държи онлайн тест. \"След като види отговорите на този тест, трудовият посредник ще може да вземе решение дали това лице, в зависимост от процента на верните отговори, има тази компетенция\", обяснява Юлияна Стефанова от бюрото по труда \"Възраждане\". Така трудовият посредник ще отхвърля или ще разрешава вписването на различни умения и компетенции. Ще може и да насочва безработния към различни онлайн обучения. След преминаването им информацията в досието ще се актуализира. Работодателите също ще имат достъп до профилите на хората. В тях ще е описано дори физическото им състояние, например представителен външен вид, спретнато облекло, добри обноски. Очакванията са до половин година нововъведението, дело на Стопанската камара и Агенцията по заетостта, да заработи в бюрата. С личностни профили първо ще се сдобият новорегистрираните безработни, а поетапно и всички, които са с действаща регистрация.", "date": "2017.05.08", "title": "АВАНГАРДНО! Всеки безработен с електронно досие "}
{"url": "http://pik.bg/%D0%BA%D0%BB%D0%B0%D1%83%D1%81-%D0%B9%D0%BE%D1%85%D0%B0%D0%BD%D0%B8%D1%81-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BA%D0%BE%D1%8F%D1%82%D0%BE-%D1%81%D0%BF%D0%B8%D1%80%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D0%BC%D1%8A%D0%BD%D0%B8%D1%8F-%D0%BA%D1%8A%D0%BC-%D1%88%D0%B5%D0%BD%D0%B3%D0%B5%D0%BD-%D0%B5-%D1%81%D0%B0-news656038.html", "text": "Romania-Insider. Президентът на Румъния Клаус Йоханис заяви, че единствената държава, която е срещу това страната му да се присъедини към Шенгенското пространство е самата Румъния. Той посочи като „неприятен“ начинът, по който законите в нея биват приемани, предаде „Единствената страна, която наистина е срещу присъединяването ни към Шенген е Румъния. Чрез неприятния начин, по който приемаме закони, показваме, че не знаем добре какво искаме. Що се отнася до Механизма за потвърждаване на корупцията ние се справяме добре. Но от друга страна по отношение на отговорностите на политиците и парламента ние имаме още много за решаване“, отговори Йоханис на журналистически въпрос кои страни все още са срещу румънското присъединяване към Шенгенското пространство и от какво се нуждае страната, за да осъществи това. „В Румъния имаме все още политици, които не разбират добре върховенството на закона, което е основна ценност на ЕС. Все още имаме политици с националистически навици“, добави президентът. Той посочи, че никоя държава не е против влизането на Румъния в Шенген по технически причини, „но политическата съпротива остава и единственият начин да я елиминираме е да покажем, че сме сериозни хора“. Фокус", "date": "2017.05.08", "title": "Клаус Йоханис: Единствената държава, която спира присъединяването на Румъния към Шенген е самата Румъния"}
{"url": "http://pik.bg/%D0%BE%D1%89%D0%B5-%D1%81%D0%BC%D1%8A%D1%80%D1%82-%D0%BD%D0%B0-%D0%BF%D1%8A%D1%82%D1%8F-45-%D0%B3-%D0%BC%D1%8A%D0%B6-%D0%BE%D1%82-%D0%BF%D0%BB%D0%B5%D1%82%D0%B5%D0%BD%D0%B0-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BC%D1%8F%D1%81%D1%82%D0%BE-news656039.html", "text": "45-годишен мъж от Плетена почина на място, след като се преобърна с автомобила си. Ц. Ибишев загубил управлението на автомобила и колата се преобърнала. Инцидентът стана по-рано днес, предава Струма.бг. Това е третият смъртен случай станал днес по пътищата на Пиринско. При тежка катастрофа в Кресненското дефиле загинаха мъж и жена от Сандански, след като в ладата им се вряза софийска тойота.", "date": "2017.05.08", "title": "Още смърт на пътя! 45-г. мъж от Плетена се преобърна с колата си, загина на място"}
{"url": "http://pik.bg/%D0%BA%D0%BE%D0%BB%D0%BA%D0%BE-%D1%8F%D0%B9%D1%86%D0%B0-%D0%BC%D0%BE%D0%B6%D0%B5%D0%BC-%D0%B4%D0%B0-%D0%B8%D0%B7%D1%8F%D0%B4%D0%B5%D0%BC-%D0%B4%D0%BD%D0%B5%D0%B2%D0%BD%D0%BE-%D0%B1%D0%B5%D0%B7-%D0%B4%D0%B0-%D0%B2%D1%80%D0%B5%D0%B4%D1%8F%D1%82-news655869.html", "text": "Яйцата са сред най-питателните храни, застъпени в човешката диета. Те са сравнително евтин източник на качествен, биоусвоим протеин, на витамините В и D, както и на полезните минерали селен, цинк, желязо и мед. Високото съдържание на холестерол обаче им носи лоша слава. В жълтъка на едно средно яйце се намират средно 186 милиграма холестерол. Това представлява над 60 % от необходимия дневен прием на холестерол за човешкото тяло. Много хора се безпокоят от този факт, приемайки, че завишеният прием на диетичен холестерол повишава нивата на кръвния холестерол. Това не е правилно – човешкият метаболизъм изисква холестерол за множество синтетични и регулаторни реакции, а в ролята си на структурна молекула, холестерола участва в изглаждането на почти всички клетъчни мембрани в тялото. Той се използва и за производството на хормони като тестостерон, естроген и кортизол. Холестеролът е толкова важен за тялото, че се произвежда и от черния дроб. Когато не се приема достатъчно с храната, продукцията му нараства, а когато се поема в по-големи количесва, чреният дроб започва да произвежда по-малко. Чрез този компенсаторен механизъм, нивата на холестерол в кръвта се променят слабо при нормални условия, независимо от хранителния режим. Разпространените препоръки за правилно хранене ограничават приема на яйца до 2-6 на седмица, но не са налични научни изследвания, които да подкрепят тази препоръка. Проучване от страниците на журнала Metabolism (2013, брой 62, с. 400-410) и сходно изследване от журнала на Британското химично общество Food & Function (2013, брой 4, с. 213-221) разкриват, че консумацията на 3 яйца дневно има следните ефекти: повишаване на нивата на високоплътностния „добър“ холестерол, слабо понижаване на кръвните нива на триглицериди и значително повишаване в нивата на антиоксиданти като лутеин и зеаксантин. След 4-седмичен прием на 3 яйца дневно при 70% от изследваните хора, нивата на общ холестерол не се променили при 30% се покачили слабо. Според цитираните и други изследвания приемът на 3 яйца дневно е напълно безопасен за хора в добро общо здравословно състояние. Научни данни за влиянието от ежедневния прием на над 3 яйца не са известни, но ако не са налични хранителни алергии или метаболитни нарушения, редкият прием на по-големи количества не се счита за здравословна заплаха.", "date": "2017.05.08", "title": "Колко яйца можем да изядем дневно, без да вредят?"}
{"url": "http://pik.bg/%D0%B3%D0%B0%D0%B5%D0%BB-%D0%BC%D0%BE%D0%BD%D1%84%D0%B8%D1%81-%D0%BF%D0%B0%D0%B4%D0%BD%D0%B0-%D0%BE%D1%89%D0%B5-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-news656042.html", "text": "Гаел Монфис, поставен под номер 15 в основната схема на турнира на червени кортове от сериите \"Мастърс\" в испанската столица Мадрид, отпадна в първия кръг на надпреварата с награден фонд 6,4 милиона евро. Французинът отстъпи с 6:0, 0:6, 6:7(0) пред сънародника си Жил Симон в най-интересния мач от първия кръг. След като в първите два сета двамата французи си размениха по сет, преминал под тотално надмощие на всеки един от тях, в решителната трета част Монфис започна много силно и поведе с 3:0 гейма. В този момент обаче той получи травма в левия глезен, заради която поиска медицински таймаут. Въпреки нея той се завърна на корта и поведе с 5:2 гейма. В осмия гейм Монфис имаше две точки за спечелване на мача на сервис на Симон, но ги пропусна, което бе повратният момент в мача. 32-рият в света Симон направи пробив на 0 в следващия гейм и успя да вкара мача в тайбрек, където рухналият психически и физически Монфис бе безпомощен и отстъпи с 0:7 точки. Напред в турнира продължава чехът Томаш Бердих, който се справи с 6:4, 6:4 с узбека Денис Истомин, предава Спортал. Финалистатът от 2012 година Бердих нямаше големи затруднения и след два пробива във всеки от сетовете спечели след 62 минути игра. Доста повече трудности имаше бившият номер 4 в света Давид Ферер, който се справи с руснака Михаил Кукушкин след 2:6, 7:6(1), 6:4. Ферер изоставаше със сет и 1:3 във втория, но големият му опит на клей му помогна да се измъкне от тежката ситуация и да триумфира след 2 часа и половина игра. Напред в състезанието продължават още Мариус Копил (Румъния), Робин Хаасе (Холандия), Флориан Майер (Германия), Пабло Куевас (Уругвай), Никола Маю (Франция) и Джаред Доналдсън (САЩ).", "date": "2017.05.08", "title": "Гаел Монфис падна още на старта в Мадрид"}
{"url": "http://pik.bg/%D0%B2%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%89%D0%B5-%D0%BF%D0%BE%D1%87%D0%B8%D0%B2%D0%B0-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-%D1%83-%D0%BD%D0%B0%D1%81-%D0%B8%D0%BB%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0-news656017.html", "text": "Всеки пети българин ще си позволи лятна почивка в страната или в чужбина. Най-предпочитана за ваканция през топлите месеци традиционно си остава Гърция, но има и нови желани дестинации. Около 20 на сто от българите ще почиват това лято, пледава бТВ. 650 000 наши сънародници ще изберат Халкидики и островите на южната ни съседка. По-малко са тези, които ще отидат в Турция и Сърбия. Интерес има и към Италия и Испания, където обаче заради транспорта цената е по-висока. Така за 10-дневен престой на 4-членно семейство разходите в Гърция са средно между 1000 и 1500 евро. С 200 евро по-скъпо ще ни излезе в Италия, а между 1500 и 1800 евро е почивката в Испания. Сезонът на ваканциите за Мария започва още след две седмици, когато с приятели ще посети Прага. За морска почивка обаче тази година вместо чужбина избира родното Черноморие. Заради нискотарифните авиокомпании обаче все повече българи се насочват и към по-далечни дестинации. Така освен към основните Гърция, Италия и Испания, търсене има и за по-нетрадиционните Кипър и Португалия. Според туристически агенти все още има интерес и към Турция, но много по-малък от минали години. Вместо една дълга почивка много наши сънародници предпочитат да направят няколко, но по-кратки пътувания. За сметка на 14-дневната ваканция в чужбина или на морето все по-актуални стават \"дългите уикенди\". По думите на Румен Драганов от Института за анализи и оценка на риска в туризма над 55% от българите пътуват индивидуално и ползват Airbnb като форма на настаняване. По този начин вместо за 400 евро уикенд в някой от европейските градове вече може да ни струва не повече от 150-200 евро. Много българи заменят хотелите с малки фамилни комплекси или каменни къщи, които предлагат спокойствие и хубава храна.", "date": "2017.05.08", "title": "Всеки пети българин ще почива през лятото у нас или в чужбина"}
{"url": "http://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D1%82%D0%B0%D0%BD%D1%86%D1%83%D0%B2%D0%B0%D1%85%D0%B0-%D0%BF%D0%BE%D0%B4-%D1%81%D1%82%D1%8A%D0%BA%D0%BB%D0%B5%D0%BD%D0%B8%D1%82%D0%B5-%D0%BA%D1%83%D0%BF%D0%BE%D0%BB%D0%B8-%D0%BD%D0%B0-%D0%BB%D0%B0%D1%80%D0%B3%D0%BE%D1%82%D0%BE-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news656022.html", "text": "Десетки танцуваха под стъклените куполи на Ларгото, сред останките на древна Сердика. Поводът – музикалният фестивал \"Европа танцува\", събитие преди утрешния Ден на Европа. Освен български хора, участниците танцуваха чешка полка, австрийски валс. В спектакъла взеха участие част от трупата на Нешка Робева, както и Софийския духов оркестър.", "date": "2017.05.08", "title": "Десетки танцуваха под стъклените куполи на Ларгото за Деня на Европа"}
{"url": "http://pik.bg/%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D1%82%D1%80%D1%8A%D0%B3%D0%BD%D0%B0-%D1%81-%D0%B3%D0%BE%D0%BB%D1%8F%D0%BC-%D0%B3%D0%B0%D1%84-%D0%BD%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BE%D1%82-2016-%D0%B4%D0%B6%D0%B0%D0%BC%D0%B0%D0%BB%D0%B0-%D0%BF%D0%BE-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%B8%D0%BB%D0%B8%D0%BC-news656020.html", "text": "Изглеждаше, че се провеждат две паралелни събития. На едното хората пиеха и си говореха, а между тях се разхождаха аниматори от естрадно-цирковото училище, а на другата, в напълно празна тъмна зала оркестър свири хитовете от \"Евровизия\", възмути се още продуцентът. По думите му, по време на церемонията е било трудно да се разбере кога тя започва, не е имало нито големи екрани, нито спикери. Двата полуфинала на \"Евровизия-2017\" ще са на 9 и 11 май, а на 13 май ще е самият финал. Русия се отказа от участие през тази година, тъй като представителката на страната Юлия Смойлова получи забрана да влезе на територията на Украйна заради изявление за Крим. България участва на конкурса с младия певец Кристиян Костов, на когото предричат голям фурор и дори победа. Кристиян ще пее на втория полуфинал на 11 май. Превод: ПИК Продуцентът на миналогодишната победителка на \"Евровизия\"  Игор Тарнополский се оплака от големи проблеми в организацията на церемонията, с която бе открит конкурсът снощи, предава Life.ru. Победителката на \"Евровизия-2016\" Джамала не успя да премине по червения килим на откриването, тъй като баджът й се оказа, че е невалиден. На Джамала й забраниха да премине по червения килим. Не е ли странно, че победителката от миналата година, която докара \"Евровизия\" в Украйна, е със забрана да премине по пътеката на церемонията, възмути се продуцентът. Режисьорът на откриването се оправда за инцидента с регламента. Продуцентът отбеляза още, че на откриването в изложбения център не са били създадени необходимите работни условия за фотографи, журналисти и болшинството от делегациите.", "date": "2017.05.08", "title": "\"Евровизия\" тръгна с голям гаф! Не пуснаха победителката от 2016 Джамала по червения килим "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%83%D0%BF%D0%B5%D1%80-%D0%BC%D0%B0%D1%87---%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D0%BA%D0%B0%D0%B7%D0%B0%D1%85%D0%B0-%D0%B4%D0%B0-%D0%BF%D1%83%D0%BB%D0%B5%D0%B2-%D0%BF%D1%80%D0%B5%D0%B1%D0%B8%D0%B2%D0%B0-%D0%B4%D0%B6%D0%BE%D1%88%D1%83%D0%B0-news656003.html", "text": "Нов супер мач с участието на Кобрата ще има. Промоутърът на Пулев Кале Зауерланд говори пред \"Скай спортс\". А думите на Кале внасят яснота около бъдещето на Кубрат на ринга. В момента българинът е официален претендент за титлата на Международната боксова федерация. Не се изключва мач-реванш между Антъни Джошуа (действащ шампион) и Владимир Кличко (легендарен първенец). А ако подобен се състои, то индикациите са победителят да се изправи срещу Пулев. Така предстои бой между Кубрат и Антъни или битка номер 2 на Кобрата с Кличко. Припомняме, че единствената загуба на професионалния ринг на Кобрата е именно в мач с Доктор Стоманен чук. Британецът и украинецът пък направиха уникален мач на \"Уембли\" преди дни. \"Видяхме две лица на Антъни срещу Кличко. Едното от тях беше на може би боксьор номер 1 в категорията от дълго време насам, а другото беше на един новак. . Ако на ринга е Джошуа от 5-ия и 11-ия рунд срещу Владимир Кличко, то тогава ще е много трудно не само за Пулев, а и за всекиго. Кубрат е побеждавал много добри съперници през годините и си е заслужил мача за титлата. Точно затова отказахме през декември една много добра оферта от лагера на Антъни Джошуа, защото знаехме, че ще станем официални претенденти за световната титла. Официалният претендент не е случаен, поради факта, че е стигнал до този статут с много победи над други кандидати за претендентското място. Очевидно реваншът Джошуа - Кличко би бил невероятен двубой, а ние не искаме да пречим на невероятните мачове. Затова може би има начин да си гарантираме бой за титлата, независимо по кое време през годината и независимо срещу кого\", заявява Кале Зауерланд. Припомняме, че братът на Кале - Нисе наскоро направи сходно изказване.", "date": "2017.05.08", "title": "ИЗВЪНРЕДНО! Супер мач - хората на Кобрата казаха \"ДА\"! Пулев пребива Джошуа?"}
