{"url": "https://pik.bg/%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%85%D0%B0-%D1%80%D0%B0%D0%B4%D0%B8%D0%BE%D0%B2%D1%8A%D0%BB%D0%BD%D0%B8-%D0%B7%D0%B0-%D0%B4%D0%B0-%D0%BF%D1%80%D0%B5%D1%87%D0%B8%D1%81%D1%82%D1%8F%D1%82-%D0%B2%D1%8A%D0%B7%D0%B4%D1%83%D1%85%D0%B0-%D0%B2-%D0%B4%D0%B5%D0%BB%D1%85%D0%B8-news790211.html", "text": "Организаторите на полумаратон в Делхи използваха свръхвисокочестотни радиовълни, за да пречистят въздуха за бегачите днес, предаде Ройтерс. Организаторите се надяват, че експерименталната технология може да допринесе за повишаване качеството на въздуха в града. След като медицински експерти призоваха да се отмени миналогодишното бягане, организаторите тази година реагираха, като изтеглиха напред провеждането му - то бе планирано за октомври, далеч преди традиционния фестивал Дивали през ноември. Технологията предвижда да се използват свръхвисокочестотни вълни срещу замърсяването с фини прахови частици 2,5 (с диаметър до 2,5 микрона, т.е. размерите им са около 30 пъти по-малки от дебелината на човешки косъм), които проникват в белите дробове и увреждат респираторната система. \"Това е чудесен ден с ясно небе и без свързани със замърсяване инциденти сред участвалите в бягането 35 000 маратонци\", заявиха промоутърите на състезанието от компанията \"Прокам интернешънъл\". Сподели:", "date": "2018.10.21", "title": "Използваха радиовълни, за да пречистят въздуха в Делхи"}
{"url": "https://pik.bg/%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news790199.html", "text": "Временно утре ще бъде прекъснато водоснабдяването в някои части на столицата. Това съобщиха от \"Софийска вода\" АД. От 10.00 до 22.00 ч. без вода ще бъдат живеещите в кв. \"Младост 3\", в района на улиците \"Филип Аврамов\", \"Полк. Владимир Сарафимов\", \"Свето Преображение\" и \"Жечо Гюмюшев\". От 10.00 до 18.00 ч. ще бъде спряна водата на живеещите в кв.\"Лозенец\", в района по ул. \"Червена стена\" - от ул. \"Петър Станчев\" до ул. \"Джеймс Баучер\". В ж.к. \"Надежда\" - втора част, няма да има вода от 10.00 до 13.00 ч., в района по ул. \"Екзарх Стефан\" - от ул. \"Проф. Петър Ников\" до ул. \"Илинденско въстание\". Засегнатите от спирането на водата могат да получат повече информация от телефонния център на \"Софийска вода\" АД на тел. 0800 12121 или да следят всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. тази коалиция прилича на циркува трупа Сподели:", "date": "2018.10.21", "title": "Части на София остават без вода в понеделник"}
{"url": "https://pik.bg/%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%B0%D0%BD%D0%BE%D0%BD%D0%B8%D0%BC%D0%B5%D0%BD-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%85%D0%B0%D1%88%D0%BE%D0%B3%D0%B8-news790198.html", "text": "Днес се появи нова версия з а случилото се в саудитското консулство в Истанбул, където журналистът Хашоги влезе на 2 октомври. Версията е предоставена от пожелал да запази анонимност саудитски представител, предаде Ройтерс. Той разказа, че екип от 15 саудитски граждани е бил пратен за среща с Хашоги на 2 октомври в саудитското консулство в Истанбул . Този екип е заплашил журналиста , че ще бъде упоен и отвлечен , а после, когато той е оказал съпротива , е бил убит по време на хватка, причиняваща задушаване . Член на екипа тогава облякъл дрехите на Хашоги, за да изглежда, че той напуска сградата на консулството, допълни саудитският представител, пожелал да запази анонимност. Саудитският представител представи и документи, за които каза, че са на вътрешното разузнаване на саудитското кралство, в които се говори за инициатива за връщане в страната на дисидентите. Сред тях е имало документ, касаещ Хашоги. Саудитският представител представи и свидетелски разкази на онези, които са били замесени в прикриването на екипа от 15-те саудитски представители, както и първоначални резултати от вътрешно разследване. Турски източници пък казаха, че властите имат аудиозапис, който, според тях, документирал убийството на Хашоги в консулството, но не са го публикували. Според анонимния представител екипът от 15 души е трябвало да похити Хашоги и го държи за известен период от време в безопасна къща извън Истанбул. Но после трябвало да го пусне, ако той откажел да се върне в родината си. Нещата обаче се объркали в началото, защото екипът прекрачил заповедите и бързо прибягнал до насилие. Според саудитския представител Хашоги бил вкаран в генералното консулство , където служител на име Махер Мутреб започнал да му говори за връщане в Саудитска Арабия. Хашоги отказал да се върне и казал на Мутреб, че човек го чака отвън и ще се свърже с турските власти, ако той не се появи след час. Тогава Мутреб заплашил Хашоги с дрогиране и отвличане и Хашоги повишил глас. Тогава екипът изпаднал в паника и предприел действия, за да заглуши виковете на Хашоги. Стигнало се до хватка през врата и запушване на устата. В резултат на това Хашоги починал. \" Те се опитаха да му попречат да вика, но той умря. Намерението не беше да го убиват \", каза представителят. Запитан дали екипът е задушил Хашоги, представителят каза, че \" ако поставите някой на годините на Джамал в тази позиция, то той вероятно ще умре \". После представителят разказа, че екипът увил тялото в килим и то било изкарано с кола и предадено на местен сътрудник, за да се отърве от него. Той бил жител на Истанбул. Сега следователите се опитвали да установят къде е тялото, разказа анонимният представител. Представителят каза, че екипът после написал фалшив доклад за случилото се, който заблудил властите, и след това бързо напуснал страната. Сега и 15-те членове на екипа били задържани и разследвани, както и трима местни заподозрени, допълни представителят. Сподели:", "date": "2018.10.21", "title": "НОВА ВЕРСИЯ: Анонимен разказва за смъртта на Хашоги"}
{"url": "https://pik.bg/%D1%86%D1%81%D0%BA%D0%B0-%D0%B8%D0%B7%D1%80%D0%B0%D0%B2%D0%BD%D0%B8-%D0%BF%D0%BE-%D1%82%D0%BE%D1%87%D0%BA%D0%B8-%D0%BB%D0%B5%D0%B2%D1%81%D0%BA%D0%B8-%D1%81%D0%BB%D0%B5%D0%B4-%D0%B1%D0%BE%D0%B9-%D0%BD%D0%B0%D0%B4-%D0%B5%D1%82%D1%8A%D1%80-news790220.html", "text": "ЦСКА победи Етър Велико Търново с класическото 3:0 в двубой от 12-ия кръг на Първа лига. Чорбаджийски, Жоржиньо и Десподов се разписаха във вратата на Христо Иванов, за да донесат поредните 3 точки в актива на \"армейците\". Етър започна доста добре срещата и заигра разкрепостено. В 6-ата минута Дани Младенов пусна пас към Боджажд, но той беше в положение на засада. Шест минути по-късно отново опасна атака за тима от Велико Търново позволи на Димо Атанасов, който центрира в наказателното поле, но бранителите на ЦСКА се справиха. В 13-ата минута удар на Боджажд беше спасен от Черниаускас. Отново добра намеса на Секулич не позволи на Даниел Младенов да атакува топката в 22-ата минута на двубоя. Пет минути по-късно Жоржиньо опита да намери Тиаго, но бранителите на гостите се справиха. В 28-ата минута на двубоя Божидар Чорбаджийски се извиси над бранителите на Етър и засече топката с глава в мрежата на Иванов, за да изведе \"армейците\" напред в резултата след центриране от корнер на Тиаго. Малко по-късно пропуск направи Пинто, след като излезе очи в очи с Иванов, но не успя да го преодолее. В последните минути на полувремето Етър опита да стигне до гол, но удар на Руменов извън наказателното поле беше блокиран от бранител, а след изпълнение на корнер Мане центрира в наказателното поле на \"червените\", но отново отбраната беше на ниво. През втората част отличен гол на Жоржиньо в 50-ата минута доведе резултата до 2:0 в полза на ЦСКА. След добро изпълнение на пряк свободен удар, бранителите на Етър избиха топката, но точно на крака на атакуващия играч на ЦСКА, който прати кълбото до страничната греда. Малко по-късно Мауридес стреля опасно от десетина метра, но топката не намери целта. В 68-ата минута Батрович стреля добре от пряк свободен удар, но топката мина встрани от вратата на Черниаускас. В 75-ата минута на срещата Пинто намери добре Тиаго, но ударът на последния мина на сантиметри от вратата на Иванов. Етър отвърна с далечен удар на Боджадж, но топката попадна в ръцете на Черниаускас. Кирил Десподов направи резултата класически в 85-ата минута, след като получи пас от Евандро и не остави шансове на Иванов. Така след успеха с 3:0 над Септември в предишния кръг, днес момчетата на Нестор Ел Маестро отново спечелиха със същия резултат. След този успех ЦСКА заема третото място в класирането с актив от 28 точки, колкото има и Левски. Етър е на 9-ото място с 15 точки. В следващия кръг \"червените\" гостуват на Берое, а Етър е домакин на Славия. Сподели:", "date": "2018.10.21", "title": "ЦСКА изравни по точки Левски след бой над Етър"}
{"url": "https://pik.bg/%D1%88%D0%BE%D0%BA-%D0%B2%D1%81%D1%8F%D0%BA%D0%B0-%D1%82%D1%80%D0%B5%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D0%BD%D0%B0%D0%BF%D1%80%D0%B5%D0%B4%D0%BD%D0%B0%D0%BB-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0-news790138.html", "text": "1200 жени годишно умират в България от рак на гърдата заради закъсняло лечение въпреки отличните терапии, които водят до пълно излекуване или до продължителни ремисии. Причината е, че пациентките са отишли на лекар твърде късно. Не по-малко от 3800 нови случая се откриват всяка година. Сподели:", "date": "2018.10.21", "title": "ШОК: Всяка трета българка с напреднал рак на гърдата"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81-%D1%85%D0%B0%D1%88%D0%BE%D0%B3%D0%B8-news790192.html", "text": "Президентът на САЩ Доналд Тръмп каза, че се нуждае от повече информация за убийството на саудитския журналист Джамал Хашоги и ще работи с Конгреса по въпроса за американски отговор, предаде Асошиейтед прес. Късно вечерта на предизборна проява в щата Невада Тръмп каза, че в скоро време ще разговаря със саудитския престолонаследник принц Мохамед бин Салман. Саудитските власти съобщиха, че Джамал Хашоги е умрял в консулството на Саудитска Арабия в Истанбул при юмручен бой с служители там. Това обяснение обаче породи твърдения, че тази версия е опит за предпазване на влиятелния саудитски престолонаследник. Тръмп първоначално каза, че вярва на саудитското твърдение, но вчера вечерта той каза, че продължава да не знае къде е тялото на Хашоги. Президентът заяви: \"Бих искал да разбера къде е тялото и какво се е случило\". Той допълни, че напредъкът по този въпрос е много бавен. Според Лондон саудитските обяснения за смъртта на Хашоги не са правдоподобни, предаде Франс прес, като се позовава на интервю за Би Би Си на британския министър за Брекзит Доминик Рааб. \"Ние подкрепяме разследването на турските власти, за да видим какви са фактите, защото съществува сериозно съмнение относно обяснението, което беше дадено\", подчерта Рааб. \"Британското правителство иска да бъдат посочени отговорни за тази смърт\", заяви министърът. Германия заяви готовност да замрази износа си на оръжия за Саудитска Арабия в резултат на обясненията за смъртта на Хашоги, определени от Берлин като недостатъчни, предаде Франс прес. В интервю за германската телевизия А Ар Де германският външен министър Хайко Маас каза, че много въпроси остават без отговор след убийството в началото на октомври на журналиста и \"докато тези въпроси останат без отговор, не мога да си представя, че има положителна база в германското правителство, за одобряване на износа на оръжия за Саудитска Арабия\". Германия издаде на 30 септември лицензии за оръжеен износ за Саудитска Арабия в размер на 416,4 милиона евро за 2018 г. Преди нея по този показател е само Алжир със сумата от 741,3 милиона евро. Франция каза днес, че иска да бъде разкрита пълната истина за убийството на саудитския дисидент и журналист Хашоги, предаде Ройтерс, като се позова на изказване на френския финансов министър Брюно Льо Мер. В интервю за телевизия Франс 3 Льо Мер определи като прогрес това, че саудитските власти са признали фактите и са поели известна отговорност. \"Но трябва да бъде хвърлена пълна светлина\". На въпрос как ще се развият двустранните отношения от този момент нататък, Льо Мер каза, че това \"ще зависи от начина, по който истината бъде извадена на яве, разследването бъде проведено и резултатите бъдат установени\". Сподели:", "date": "2018.10.21", "title": "Тръмп иска повече информация по случая с Хашоги"}
{"url": "https://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81%D0%BB%D0%B5%D0%B4-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BE%D1%82-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news790172.html", "text": "Наставникът на Левски Славиша Стоянович използва официалния сайт на клуба, за да благодари на феновете за подкрепата. 48-годишният треньор публикува специално обръщение към \"синята\" публика след дербито с Лудогорец, загубено с 1:2. Декларацията на Стоянович: Левскари, за времето в което съм тук разбрах едно – вие сте сърцето на този клуб и най-големия импулс, за който всеки треньор и футболист може да мечтае. В гостуването на Лудогорец за пореден път се убедих, че публиката на Левски е най-великата и всеотдайна в България. Искам да изкажа искрената си благодарност за това, което направихте през 90-те минути. Благодаря ви, че не спряхте да вярвате в нас, благодаря ви, че изминахте стотици километри, за да сте до нас. Благодаря ви, че ни давате увереност. За мен и футболистите е чест да сме част от това голямо и силно „синьо“ семейство. Единственото, за което всички съжаляваме е, че не ви зарадвахме с победа. Ние обаче сме с високо вдигнати глави, защото знаем, че ще сте до нас и в предстоящите битки. Още в следващите ни срещи ще дадем всичко от себе си, за да се реабилитираме и поднесем нови победи. Благодаря ви, левскари! За мен е чест! Славиша Стоянович Сподели:", "date": "2018.10.21", "title": "Треньорът на Левски с емоционални думи към феновете след загубата от Лудогорец"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81-%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%85%D0%B0%D1%88%D0%BE%D0%B3%D0%B8-news790223.html", "text": "В атмосфера на засилващ се международен скептицизъм за историята със смъртта на журналиста Джамал Хашоги властите в Риад предлагат нова версия за събитията, случили се в консулството на Саудитска Арабия в Истанбул, съобщава \"Ройтерс\", цитирана от Фокус. Тази версия в основните си части влиза в противоречие с предишните официални обяснения. Последният разказ, предоставен на медиите от саудитски държавен служител, пожелал анонимност, съдържа подробности за това как 15 саудити, изпратени на 2 октомври специално за среща с Хашоги, са го заплашили, че ще го обявят за дрогиран, после са го отвлекли и убили, докато той им е оказвал съпротива, накрая един от похитителите се е преоблякъл в неговите дрехи, за да имитира как самият журналист напуска сградата. След като две седмици отричаше да има участие в изчезването на 59-годишния журналист, в събота Саудитска Арабия обяви, че той е умрял при юмручна схватка в консулството. Час по-късно друг официален саудитски служител обяви, че е умрял от удушаване. Тази информация беше повторена няколкократно. Официалният служител представил документи от вътрешно саудитско разузнаване, които свидетелстват, че се предприемат мерки дисиденти да се върнат обратно в страната. Той е представил и документ, пряко свързан с Хашоги. Освен това държавният чиновник е показал и данни, предоставени от участващите в т. нар. 15-членен екип, занимаващ се с този конкретен случай. Тези данни съдържат първоначални резултати от вътрешното проучване. Той обаче не дава доказателства, с които да се потвърдят данните от разследването, нито други свидетелски показания. Това описание е най-новото саудитско обяснение по случая, което се променяше много пъти. Властите отначало отхвърлиха като фалшиви съобщенията, според които Хашоги е изчезнал в консулската служба и настояваха, че скоро след като влязъл в сградата, той я напуснал. Когато медиите няколко дни по-късно съобщиха, че е бил убит в нея, те обявиха това твърдение за „безпочвено“. Сподели:", "date": "2018.10.21", "title": "Властите в Саудитска Арабия с нова версия за смъртта на Хашоги"}
{"url": "https://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D0%B0%D0%BF%D0%B0%D1%88%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BF%D0%BE-%D0%BC%D0%B0%D0%BB%D0%BA%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-%D0%B3%D1%80%D0%B0%D0%B1%D0%B5%D0%B6-%D1%81-%D1%83%D0%B1%D0%B8%D0%B9%D1%81%D1%82%D0%B2%D0%BE-news790203.html", "text": "Тримаизвършители на грабеж, придружен с убийство поискаха от Апелативния съд в старата столица по-малки присъди, пише \"Дарик\". Със своя присъда от 06.07.2018 г. Окръжен съд – Плевен е признал подсъдимите Иво В. З. от гр. Бяла Черква, Валентин Н. Н. от с. Павел и Тихомир Р. В. от гр. Сухиндол за виновни в това, че на 30.12.2016 г., в гр. Левски, в съучастие като извършители, отнели златни накити, монети и парични суми в различни чуждестранни валути, на обща стойност 92 259,75 лева от владението на Кирил К. И. от гр. Левски и Галя В. И. от гр. Левски, с намерение противозаконно да ги присвоят, като употребили за това сила. Грабежът е в големи размери и е бил придружен с тежка телесна повреда за Галя В. И., изразяваща се в загуба на слезката и с убийството на Кирил К. И. Тримата са признати за виновни и в това, че на същата дата, около 3.00 часа, в гр. Левски, в съучастие като извършители, влезли в жилището на Кирил К. И. и Галя В. И., като употребили за това сила, като деянието е извършено нощем от две и повече лица. Сподели:", "date": "2018.10.21", "title": "НАГЛОСТ: Апаши поискаха по-малки присъди за грабеж с убийство"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%85%D0%B0%D1%88%D0%BE%D0%B3%D0%B8-news790208.html", "text": "Държавният глава на Турция Реджеп Тайип Ердоган обеща да разкрие „цялата истина“ за убийството на журналиста Джамал Кашоги, който изчезна на 2 октомври след посещение в консулството на Саудитска Арабия в Истанбул, предава Франс прес. Говорейки на митинг в Истанбул, турският президент подчерта, че ще направи специално изявление по случая следващата седмица. „Тук търсим справедливост и ще разкрием цялата истина, не чрез някакви обикновени стъпки, а цялата истина“, увери Ердоган. Сподели:", "date": "2018.10.21", "title": "Ердоган се закани да разкрие цялата истина за смъртта на Хашоги"}
{"url": "https://pik.bg/%D0%BD%D0%B5%D0%BB%D0%B5%D0%BF-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B0%D0%B2%D1%82%D0%BE%D0%BC%D0%B0%D1%82-%D0%B7%D0%B0-%D0%B1%D0%B8%D0%BB%D0%B5%D1%82%D0%B8-%D1%83%D0%B1%D0%B8-%D0%BC%D1%8A%D0%B6-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news790207.html", "text": "Двама души бяха арестувани, след като млад мъж загина при експлозия на автомат за билети на железопътната гара в източния германски град Хале, предаде ДПА. Силата на взрива е била толкова голяма, че предната част на машината е излетяла и е паднала върху срещуположния коловоз. Машинист забелязал 19-годишен мъж да лежи в безсъзнание и окървавен до машината и се обадил на Бърза помощ. Младежът бил откаран в близка болница, но починал там. Полицията е арестувала двама души на възраст 15 и 20 години, за които се предполага, че са се опитали да взривят автомата, за да откраднат парите от него. Властите смятат, че жертвата на взрива е била също замесена в опита за кражба. По данни на германската железопътна компания Дойче бан през миналата година е имало около 250 случая на взривяване на автомати за билети с цел кражба на пари от тях. В град Хале случаите зачестиха през последните седмици. Само през настоящия месец е имало още седем подобни случая - шест пъти бяха взривени автомати за билети и един път бе взривен банкомат. Сподели:", "date": "2018.10.21", "title": "Нелеп инцидент! Автомат за билети уби мъж в Германия"}
{"url": "https://pik.bg/%D0%B6%D0%B5%D0%BD%D0%B0-%D0%BF%D1%8A%D1%82%D1%83%D0%B2%D0%B0%D0%BB%D0%B0-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%B8-%D0%B0%D0%BD%D0%B4%D1%80%D0%BE%D0%B8%D0%B4%D0%B8-%D1%89%D0%B5-%D1%81%D1%8A%D0%B6%D0%B8%D1%82%D0%B5%D0%BB%D1%81%D1%82%D0%B2%D0%B0%D1%82-%D1%81-%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-news790174.html", "text": "\"Светът изглеждаше като един гигантски компютър и блестеше с невероятни цветове\", споделя тя. \"Също така видях андроиди и същества от други светове, които съжителстваха заедно с хората тук на Земята. Видях и война, бомби и всякакви ужасни неща\". Тя продължава разказа си така: \"Не след дълго видението изчезна. Когато отворих очите си отново бях тук на Земята\". Жена направи извънредно съобщение в конспиративния YouTube канал, ApexTV, пише \"The Sun\". Във видеото 88-годишната жена разказва, че е била \"отвлечена\" от дома си през 1966 г. От ужас жената затворила очи и по необясним и за нея самата начин била \"отведена\" в бъдещето. Жената твърди също, че е чула силен глас, който й говори и й дуктува числата 2-0-3-3. Тя предполага, че е напълно възможно цифрите да се отнасят до годината 2033, но тя самата не е сигурна в това. Сподели:", "date": "2018.10.21", "title": "Жена, пътувала във времето: Извънземни и андроиди ще съжителстват с хората на Земята"}
{"url": "https://pik.bg/%D0%BD%D0%B5%D0%BB%D0%B5%D0%BF-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B6%D0%B5%D0%BD%D0%B0-%D0%BF%D0%B0%D0%B4%D0%BD%D0%B0-%D0%B2%D1%8A%D0%B2-%D0%B2%D0%BE%D0%B4%D0%BE%D0%BC%D0%B5%D1%80%D0%BD%D0%B0-%D1%88%D0%B0%D1%85%D1%82%D0%B0-%D0%B2%D0%BB%D0%B5%D0%B7%D0%B5-%D0%BF%D0%BE%D1%82%D1%80%D0%BE%D1%88%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news790209.html", "text": "Жена от Сандански падна във водомерна шахта на коооперацията, в която живее, и е приета в болница с изкълчено рамо и охлузвания по цялото тяло, информира \"Струма\". Инцидентът е станал на метри от входа на жилището й на ул. „Борис Сарафов” в Сандански. Румяна Бугаринова се прибирала към дома си, когато неусетно пропаднала във водомерната шахтата, дълбока метър и половина. „Беше тъмно, лампите все още не светеха и не си спомням как се озовах в шахтата. Успях да звънна на съпруга си и той дойде и ме измъкна. Спешният екип пристигна бързо”, разказа пострадалата жена. Тя е закарана с линейка на Спешна помощ – Сандански в болницата, където й е оказана помощ. Дежурните лекари установили, че Бугаринова е с изкълчено рамо и има охлузвания по цялото тяло. „Благодаря на дежурния екип на Спешна помощ и болницата, и най-вече на д-р В. Караиванов и д-р Маринова, които бяха дежурни и ми оказаха помощ”, заяви Р. Бугаринова. Според Румяна тя е паднала в шахтата, защото капакът й е бил оставен отворен от служител на УВЕКС, слязъл да отчете водомера. Потърсен за коментар, управителят на общинското дружество УВЕКС ЕООД Крум Аргиров заяви, че е уведомен за инцидента. „Разпоредил съм да се направи проверка по случая. Водомерната шахта е в частен имот, не е в публична или общинска собственост. Ако проверката установи, че служителят ни е забравил да свали капака на шахтата, то той ще си понесе своята отговорност по Кодекса на труда. До два-три дни ще имам яснота дали грешката е на нашия служител, или не”, заяви Аргиров. Сподели:", "date": "2018.10.21", "title": "НЕЛЕП ИНЦИДЕНТ: Жена падна във водомерна шахта, влезе потрошена в болница"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B3%D0%B0%D0%B4%D0%B0%D1%82%D0%B5%D0%BB%D0%BA%D0%B0%D1%82%D0%B0-%D1%81%D1%82%D0%B0%D0%BD%D0%BA%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%BE%D1%82-%D0%B7%D0%BB%D0%B0%D1%82%D0%B8%D1%86%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news790134.html", "text": "Станка Ангелова от Златица от близо 4 десетилетия се е наложила с дарбата си да предрича важни събития и обрати в живота на хората. Търсели я за съвет и помощ преди демократичните промени, както и сега. Нямало политически лидери от някоя от партиите на власт, които да не са ходили на лични срещи при нея. Въпреки това Станка Ангелова предпочитала да не е в светлината на прожекторите. „Мога да го сторя, ако съпреживявам с дошлия и добро, и зло. За да работиш с хората, трябва да си необременен, скромен и почтен, да вярваш в Бога и възмездието. Така че съм приела ясновидската участ не като привилегия, а като обет в служба на другите“, споделя гадателката. „Натоварвам се, когато правя предсказание, защото вниквам в енергийния информационен поток и нямам право на грешки. Има хора, които са с по-леки житейски съдби или самото им биополе е по-лесно за проникване, докато има други – с много тежки изпитания и карма в този живот. И аз приемам малко или много по нещо от всеки“, обяснява за плюсовете и минусите на дарбата си Станка. Съдбите на хората тя вижда на дъното на чашата с кафе или по фигурите на обикновените карти, на които от години гледа. Последните прогнози, които жената чудо прави, гласят, че у нас няма да има предсрочни избори, каквито и политически интриги да се създават. „Ще станем свидетели на много спекулации, задкулисни игри и демагогия, на опити за разтърсване на властта - стачки, различни недоволства и протести ще се организират, но въпреки тези провокации и действия правителството се запазва. Министър-председателят Бойко Борисов няма да подаде оставка. Ще има още промени на министри“, смята ясновидката. „Корнелия Нинова засега остава да управлява опозицията и БСП, добре се справя като лидер. След известно време ще заеме друга длъжност, подобно на Мая Манолова, и тогава на нейното място ще застане млад човек. Дотогава тя остава на ръководната позиция, умее да пленява електората, да атакува и да се възползва от пропуските в управлението, има лидерски умения“, пророкува съдбата на шефката на БСП гадателката. Ангелова разкрива, че еврото няма да влезе в България в следващите 5 години, а Европейският съюз е невъзможно да се разпадне. По нейни думи макар Англия да напускала, други страни щели да влязат на нейно място. За световната политика ясновидката от Златица предрича, че ще запазим добрите отношения с Турция и Ердоган, а Тръмп щял да се предаде пред Русия, Китай и Корея. Според нея сериозни бедствия у нас до края на 2018-а нямало да има. „В сравнение с другите държави сме покровителствани свише по отношение на природните катаклизми. В края на годината ще има едно земетресение, но без жертви и разрушения“, казва Станка. Сподели:", "date": "2018.10.21", "title": "ПОЛИТИЧЕСКА ПРОГНОЗА: Гадателката Станка Ангелова от Златица: Борисов няма да подаде оставка, млад мъж взема поста на Корнелия"}
{"url": "https://pik.bg/%D1%80%D0%B5%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F-%D0%B5%D0%B2%D1%82%D0%B8%D0%BC-%D0%BC%D0%B8%D0%BB%D0%BE%D1%88%D0%B5%D0%B2-%D1%87%D0%B8%D1%81%D1%82%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%BB%D1%8E%D0%B1%D0%BE%D0%B2%D1%87%D0%B8%D1%8F%D1%82%D0%B0-%D0%BF%D1%80%D0%BE%D1%84-%D0%B3%D0%B5%D0%BD%D0%B0%D0%B4%D0%B8%D0%B5%D0%B2-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82---%D0%B2%D1%80-news789766.html", "text": "Евтим Милошев смята да реабилитира Стоян Алексиев като артист. Той бе пенсиониран от Народния театър, край който преди година фотографите на ПИК и \"Ретро\" го изловиха да се целува с младата си колежка Ивана Бобойчева, че и да й бърка в панталонките чак. Стоян Алексиев е част от приятелския кръг на Евтим Милошев, тъй като подкрепя продуцента още от първите му опити да прави сериали. Възрастният актьор е сред основните действащи лица в считаната за тв класика поредица \"Дървото на живота\", а след това Милошев му даде и главната роля на проф. Иван Генадиев в \"Откраднат живот\". Покрай скандала с връзката на Алексиев с Ивана, той стана обект на клюки и присмех от страна на колегите и на публиката си, пенсионираха го след това от театъра, остана без работата си и в телевизията. Всичко това докарало Стоян Алексиев до дълбока депресия. Той успял да продължи живота си с вдигната глава само благодарение на младата Ивана и децата си. Подкрепя го обаче и Евтим Милошев. На срещата с феновете на сериала му неотдавна, която бе  Дома на киното, любовчията Алексиев получи бурни аплаузи. Милошев приел това като доказателство, че публиката все още харесва пенсионирания актьор, пише седмичник. Затова смятал да го ангажира в нов сериал, по който работи. Със сигурност обаче не става дума за завръщане в \"Откраднат живот\", тъй като засега планът е \"Анатомия на гнева\" да бъде последният сезон на докторската сага. Както ПИК първо писа, това се налага, тъй като киноцентърът в \"Бояна\" ще събори екранната болница \"Свети Кирил\", за да постои на нейно място други декори. Милошев все пак имал няколко проекта с роли, подходящи за възрастния актьор. За момента обаче предстояло да се уточни кой от сценариите ще бъде одобрен за реализиране по телевизията, пише седмичник. Сподели:", "date": "2018.10.21", "title": "РЕАБИЛИТАЦИЯ! Евтим Милошев чисти името на любовчията проф. Генадиев от \"Откраднат живот\" - връща ли го в \"Свети Кирил\"?"}
{"url": "https://pik.bg/%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B2%D0%B7%D0%B5-%D0%B6%D0%B5%D1%80%D1%82%D0%B2%D0%B0-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news790171.html", "text": "Най-малко един човек е загинал в резултат на проливните дъждове и на причинените от тях наводнения в провинция Малага в Южна Испания, съобщава испанската агенция ЕФЕ, цитирана от ТАСС. Жертвата е сътрудник на местната пожарна служба. Още от петък метеорологичната служба на страната обяви повишено ниво на опасност в 13 провинции заради проливните дъждове. В части на страната духа и бурен вятър и има големи вълни. Заради тях е преустановена работата на пристанището в Кастельон де ла Плана. Предупреждението за опасно време на Иберийския полуостров и на Балеарските острови е в сила до края на днешния ден. Сподели:", "date": "2018.10.21", "title": "Лошото време взе жертва в Испания"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D1%8A%D0%B6-%D1%81%D0%B5-%D0%BE%D0%B1%D0%B5%D1%81%D0%B8-%D0%BE%D1%81%D1%82%D0%B0%D0%B2%D0%B8-%D0%B4%D0%B2%D0%B5-%D0%B4%D0%B5%D1%86%D0%B0-%D1%81%D0%B8%D1%80%D0%B0%D1%87%D0%B5%D1%82%D0%B0-news790170.html", "text": "Вчера е бил открит трупът на 40-годишен мъж от село Левка, област Сливен, да виси в плевня, информира \"Марица\". Тялото на Атанас Василев е било намерено от негови съселяни. Хората обяснили пред полицаите, че не били виждали Атанас от два дни. Трупът е откаран за аутопсия в хасковската Съдебна медицина. По неофициална информация при първоначалния оглед по тялото не били открити следи от насилие и най-вероятно Василев сложил край на живота си. 40-годишният мъж от село Левка е семеен и има две деца – момиче в 10 клас, а по-малкото й братче е осмокласник. Според местните съпругата на Наско го напуснала преди около 3 – 4 месеца, защото много пиел и я малтретирал. Най-вероятната причина Василев да сложи край на живота си е бедността. Той редовно просел от хора в селото пари за хляб. Местните обаче спрели да му дават, защото вместо да си купува за ядене, харчел и последните си стотинки за ракия. Сподели:", "date": "2018.10.21", "title": "ТРАГЕДИЯ: Мъж се обеси, остави две деца сирачета"}
{"url": "https://pik.bg/%D0%BD%D0%BE%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%8F%D1%82-%D1%83%D0%B1%D0%B8%D0%B5%D1%86-%D1%81%D0%B5%D0%B2%D0%B5%D1%80%D0%B8%D0%BD-%D0%B2%D0%BA%D0%B0%D1%80%D0%B0-%D0%BC%D0%B0%D0%B9%D0%BA%D0%B0-%D1%81%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news790194.html", "text": "Майката на обвинения в убийството и изнасилването на Виктория Маринова Северин Красимиров влязла в болница в Германия, след като не понесла срама от гнусното престъпление на сина си. Това твърди жената на Северин Емел Мехмедалиева, която се е скрила при роднини в русенско село и не смее да се върне в ромските махали „Тракцията“ и „Селеметя“ от страх да не бъде линчувана. „Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Селяйдин, че свекърва ми е влязла в болница - нещо удар ли получила и аз не знам какво точно се е случило“, обяснява Емел, пише \"Монитор\". Тя разказва, че никога не е виждала Северин да пие лекарства през последните две години, откакто живеели заедно. „Добре си беше съвсем, даже хапче за глава не е имало нужда да взема“, казва Емел. Думите й противоречат на твърденията на майката на 21-годишния ром, че бил умствено изостанал и пиел хапчета, вероятно за да го изкара невменаем и оправдае гнусното му престъпление. Емел гледала Северин по телевизията в петък, когато Окръжният съд в Русе му наложи най-тежката мярка за неотклонение и го остави за постоянно в ареста. Сторил й се много уплашен, а иначе бил наперен. Запознали се с него преди две години във фейсбук, когато била 16-годишна, и малко след това заживели заедно. Не са сключвали брак, но според представите в ромската общност тя вече му била жена. Миналата зима изкарали заедно в Германия при майка му, където работели, за да спечелят пари за ремонт на къщата в квартал „Тракция“. Съборетината била на баща му, който също се казвал Северин, но след като умрял в затвора и жена му се събрала с друг мъж, в къщата останала да живее сестра му. Лелята била клошарка и не полагала никакви грижи за и без това паянтовата постройка. В Германия Северин и Емел чистели къщи заедно с майка му Надежда. Емел не знае колко точно деца има жената, но при нея в Германия видяла само брата на Северин – 18-годишният Красимир с прякор Додо, и 12-годишната му полусестра, чийто баща бил вторият мъж на Надежда. Този, с когото живеела сега в Германия, бил третият й съпруг и с него нямала общи деца. Емел никога не е виждала останалите деца на свекърва си и не знае къде са те сега. Върнали се със Северин в България в началото на лятото със събраните средства. Купили си БМВ, което обаче скоро след това продали на комшия в „Тракцията“, тъй като парите за ремонта свършили, а и Северин нямал книжка. Според Емел той е карал колата само в квартала. Имали са намерение отново да ходят да работят в Германия, защото като докер в Русе Северин изкарвал малко пари. Чакали Емел да вземе новата си лична карта, чийто срок бил изтекъл, и тогава да решат кога да тръгнат. Сподели:", "date": "2018.10.21", "title": "НОВИ ПОДРОБНОСТИ! Бруталният убиец Северин вкара майка си в болница"}
{"url": "https://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%BE%D0%B1%D0%B5%D1%80%D1%82%D0%B0%D0%BD-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D1%80%D0%B5%D0%BF%D0%BE%D0%B4%D0%BF%D0%B8%D1%81%D0%B0-news790202.html", "text": "Френският полузащитник на Левски Габриел Обертан преподписа своя с клуба, съобщи официалният сайт на \"сините\". Халфът парафира до 2021 година веднага след прибирането на тима от Разград, където в събота (20 октомври) столичният гранд отстъпи с 1:2 на шампиона. Бившият играч на Манчестър Юнайтед удари греда през второто полувреме. По информация на Дарик радио официалното подписване на новия договор на Обертан се състояло в столичен хотел, в присъствието на финансовият директор на Левски Красимир Иванов и агентът на футболиста. Собственикът Спас Русев не е присъствал. Той договори контракта още в петък. Обертан си е тръгнал от хотела доволен, тъй като желанието му е било да остане на \"Георги Аспарухов\". Обертан дойде в Левски през юли 2017 година и бързо се превърна в основен играч. За \"сините\" до момента е записал 48 мача, в които отбеляза три гола. Сподели:", "date": "2018.10.21", "title": "Радост на \"Герена\"! Обертан официално преподписа"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D0%BD%D0%B8%D1%89%D0%BE%D0%B6%D0%B8%D1%85%D0%B0-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D1%81%D1%82%D0%B2%D0%BE%D0%BB%D0%BE%D0%B2%D0%B8-%D0%BA%D0%BB%D0%B5%D1%82%D0%BA%D0%B8-%D0%B2%D0%B8%D1%80%D1%83%D1%81%D0%B0-%D1%85%D0%B8%D0%B2-news790181.html", "text": "За пръв път, откакто се прилага антиретровирусна терапия, те са премахнали ХИВ от кръвта и тъканите на пациенти. Редовният анализ на кръвта при шестима пациенти, на които били присадени стволови клетки, показал, че ХИВ не е открит в кръвта и тъканите им. У един от пациентите не били открити дори антитела. Новият метод на трансплантация на стволови клетки е базиран върху единствения случай, свързан с пълно оздравяване на заразен пациент. Въз основа на сложна терапия, приложена на берлинчанина Тимъти, у когото бе открита рядка мутация на протеина CCR5 Delta 32, испанските медици разработили уникален механизъм за „пречистване” на заразените с вируса клетки. Учените отбелязват, че цялостната трансплантация на стволови клетки отнема 18 месеца, а за приготвяне на противовирусните съставки се използват кръв от пъпната връв и течност от костния мозък. Все още обаче е рано да се каже дали експериментът е успешен. През следващите месеци медиците ще следят здравословното състояние на първия подложен на подобна операция пациент. Ако резултатите се потвърдят, това ще е голям пробив в борбата с ХИВ. В България само през тази година са регистрирани около 161 нови случая на заразени с вируса. С помощта на стволови клетки учени от Барселона са успели да унищожат вируса на ХИВ, информира \"Новини.бг\". Сподели:", "date": "2018.10.21", "title": "Учени унищожиха с помощта на стволови клетки вируса ХИВ"}
{"url": "https://pik.bg/%D0%BF%D0%BE%D1%82%D1%80%D0%B5%D1%81-%D0%B2%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D1%80%D1%83%D0%B3%D0%B0%D1%85%D0%B0-%D1%84%D1%80%D0%B5%D1%81%D0%BA%D0%B8-%D0%BD%D0%B0-%D0%B7%D0%B0%D1%85%D0%B0%D1%80%D0%B8-%D0%B7%D0%BE%D0%B3%D1%80%D0%B0%D1%84-%D0%B2-%D0%B1%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news790217.html", "text": "Вандали са поругали ценните фрески на Захари Зограф и на одринчанина Моско Велев в църквата „Св. Архангели” в Бачковския манастир. Храмът е строен през 12-13-и век, а злодеянията са се случили през годините на социализма. Оттогава до наши дни имената на вандалите по уникалните стенописи стоят, пише \"Монитор\". За да бъдат изчистени и произведенията на изкуството да бъдат реставрирани, са необходими средства в размер на близо 100 000 лева, съобщи игуменът на обителта архимандрит Самуил. Той уточни, че предстои манастирското братство да се обърне за помощ и подкрепа към спонсори и към правителството за финансова помощ. „През 2017г. правителството ни отпусна 300 000 лв., с които поставихме каменни тикли в централния двор на обителта, тъй като старата настилка бе неравна и поклонниците се спъваха. Изградихме и подход за инвалиди”, каза игуменът. Благодарение на състоятелни хора вече са почистени стенописите в централната църква „Успение Богородично”, където, вдясно от входа на храма, се намира чудотворната икона на Божията майка. Стенописите в олтарната част на главната църква са от същия майстор, изписал наоса на храма – Моско Велев, от Одрин, 1850г. Паралелно с почистването на стенописа, бе почистен и реставриран амвонът на храма. Всичко това се случи този юли, като тогава манастирът посрещна храмовия си празник на 15 август с реставрирани стенописи в главната черква. След почистването стана възможно да се разчетат надписите оставени в полетата под краката на изобразените. След реставрацията се разкриха ликовете на Иисус Христос, апостолите Петър и Павел, четиримата евангелисти и, най-вероятно, апостол Тома. Със свое изображение е представен архиерей Дамаскин, като годината – 1719г. се чете под образа на Христос. Авторът на изображенията също се е подписал Симеон Дромонас, 1717г. Сподели:", "date": "2018.10.21", "title": "ПОТРЕС! Вандали поругаха фрески на Захари Зограф в Бачковския манастир"}
{"url": "https://pik.bg/%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BC%D0%B5%D1%81%D0%B8-news790182.html", "text": "Звездата на Барселона Лионел Меси ще бъде извън игра за около три седмици, след като получи фрактура на дясната ръка по време на вчерашната победа над Севиля с 4:2. Аржентинският национал отбеляза един гол и асистира за друг, преди да получи контузията и да бъде сменен принудително в 17-та минута. Направените изследвания са потвърдили, че петкратният носител на Златната топка има фрактура на лъчевата кост и ще има нужда от три седмици за възстановяване. Това означава, че Меси ще пропусне голямото дерби с \"Реал\" Мадрид следващата неделя. „Ясно е, че това е тежък удар за нас. Всички знаем какво ни дава той и какво може да причини на съперника. Ще трябва да се подготвим за неговото отсъствие. Очевидно е, че ще усетим липсата му, но имаме играчите, които да компенсират“, коментира наставникът на каталунците Ернесто Валверде. Освен Ел Класико, почти сигурно Меси ще пропусне и двата мача с \"Интер\" от груповата фаза на Шампионската лига. Сподели:", "date": "2018.10.21", "title": "Лоша новина за Меси"}
{"url": "https://pik.bg/%D0%BC%D0%B8%D1%81%D1%82%D0%B8%D0%BA%D0%B0-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D0%B8%D0%B7%D0%B3%D0%BE%D0%BD%D0%B8%D1%82%D0%B5-%D1%83%D1%80%D0%BE%D0%BA%D0%B8%D1%82%D0%B5-%D0%B8-%D0%BC%D0%B0%D0%B3%D0%B8%D0%B8%D1%82%D0%B5-%D0%BE%D1%82-%D0%B4%D0%BE%D0%BC%D0%B0-%D1%81%D0%B8-news790146.html", "text": "Всички познаваме ментата като растение, от което се прави приятен за стомаха чай. Но в езотерично отношение ментата има много приложения. Помага за установяване на връзка с предците, премахва магии, възстановява нарушеното душевно равновесие, защитава от противници и техните нападки и други. Ментата осигурява спокойна обстановка, мир и добри отношения в семейството. За да постигнете семейна хармония, е достатъчно един път на ден да изпивате по една чаша чай от мента. Ако искате да имате спокоен и благословен сън, направете си седем ментови възглавнички. За максимален ефект, те трябва да бъдат ушити от памучен плат, бял на цвят. Не е нужно да бъдат големи, важното е да ги разположите из цялото легло, на което спите. Сменяйте ментата от възглавничките на всеки три месеца. Друга полезна способност на ментата е, че тя очиства помещенията от зли духове и привлича добрите духове. Ако искате да прогоните злите сили, наберете или внесете в дома си на растяща или пълна Луна рано сутринта листа и клончета от мента. Разположете ги в дома си произволно. В случай че искате да призовете в дома си добрите духове, на растяща Луна направете достатъчно на брой връзки от мента и ги поставете във всички ъгли на къщата, включително и на входната врата – за тази цел трябва предварително да сте преброили броя на ъглите. Ако имате нужда от пари, сложете няколко листа мента в портмонето си. Друг начин да извикате късмета си е да носите няколко листа мента в десния си джоб. Сподели:", "date": "2018.10.21", "title": "МИСТИКА: Ето как да изгоните уроките и магиите от дома си"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%BE%D0%B1%D0%B5%D0%BB%D0%BE%D0%B2%D0%B8%D1%8F%D1%82-%D0%BB%D0%B0%D1%83%D1%80%D0%B5%D0%B0%D1%82-%D0%B7%D0%B0-%D1%85%D0%B8%D0%BC%D0%B8%D1%8F-%D0%BE%D1%81%D0%B0%D0%BC%D1%83-%D1%88%D0%B8%D0%BC%D0%BE%D0%BC%D1%83%D1%80%D0%B0-news790187.html", "text": "Носителят на Нобелова награда за химия за 2008 г. Осаму Шимомура почина на 90-годишна възраст, предаде ТАСС като цитира японски медии. Японско-американският учен умря в Нагасаки. Осаму Шимомура е специалист в областта на органичната химия и морската биология. Роден е през 1928 г. във Фукучияма, префектура Киото, Япония, а през 60-те години на миналия век се установява в САЩ, където живее и работи. През 2008 г. Шимомура и американците Мартин Чалфи и Роджър Циен стават лауреати на Нобелова награда за химия за откриването и разработването на зеления флуоресциращ протеин (GFP), който за пръв път е наблюдаван при медузите Aequorea victoria през 1962 г. Сподели:", "date": "2018.10.21", "title": "Почина Нобеловият лауреат за химия Осаму Шимомура"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D0%B5%D1%82%D0%B8-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B4%D0%B6%D0%B0%D0%BC%D0%B8%D1%8F-%E2%80%9C%D1%88%D0%B5%D0%B9%D1%85-%D0%B7%D0%B0%D0%B9%D0%B5%D0%B4%E2%80%9D-%D1%81%D0%BD%D0%B8%D0%BC%D0%BA%D0%B8-news790218.html", "text": "“Да бъдем умни и да живеем щастливо заедно! Всеки със своя Бог!”, написа министър-председателят Бойко Борисов в книгата за гости на най-големия мюсюлмански храм в ОАЕ Голямата джамия “Шейх Зайед”. Тя е осмата по големина в света и носи името на основателя на Обединените арабски емирства шейх Зайед бин Султан Ал-Нахаян. Премиерът Борисов посети и военния монумент “Оазис на честта” и паметника “Зайед” - монументална, триизмерна творба, която е открита в началото на тази година по случай 100 години от рождението на шейх Зайед бин Султан Ал-Нахаян. Българският министър-председател и част от българската делегация бяха съпроводени от държавния министър на изкуствения интелект Омар бин Султан Ал Олама. Сподели:", "date": "2018.10.21", "title": "Борисов посети Голямата джамия “Шейх Зайед” (СНИМКИ)"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D1%81%D1%82%D0%BE%D0%BF%D0%B0%D0%BD%D1%81%D0%BA%D0%B0-%D0%BF%D0%BE%D1%81%D1%82%D1%80%D0%BE%D0%B9%D0%BA%D0%B0-%D0%B2-%D1%81%D0%B5%D0%BB%D0%BE-%D0%BF%D0%BE%D0%BF%D0%BE%D0%B2%D0%B8%D1%86%D0%B0-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news790133.html", "text": "Стопанска постройка е горяла в ранните часове днес  в село Поповци, община Габрово, съобщава радио „Фокус-Велико Търново“, като се позовава на информация от Регионална дирекция „Пожарна безопасност и защита на населението“ – Габрово. Сигналът е получен малко след 01:00 часа. На място е изпратен екип с два противопожарни автомобила и петима пожарникари. Пламъците са унищожили покривна конструкция, имущество и техника. Причината за възникването на пожара е късо съединение. Няма пострадали. Сподели:", "date": "2018.10.21", "title": "Пожар изпепели стопанска постройка в село Поповица. Няма пострадали"}
{"url": "https://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B4%D1%80%D0%BE%D0%B3%D0%B8%D1%80%D0%B0%D0%BD%D0%B8%D1%8F%D1%82-%D1%88%D0%BE%D1%84%D1%8C%D0%BE%D1%80-%D0%BF%D0%BE%D0%BC%D0%B5%D0%BB-7-%D0%BA%D0%BE%D0%BB%D0%B8-%D0%B2-%D0%BB%D1%8E%D0%BB%D0%B8%D0%BD-news790213.html", "text": "Шофьорът има общо 41 наказателни постановление и 16 фиша. Сред нарушенията са без колан, без документи и без „Гражданска отговорност”. „Съжалявам за колите на хората”, каза още Слави Миладинов. Войната по пътищата продължи и в неделя. Камион се блъсна в указателните табели и се преобърна в канавка до село Казичане. Благодарение на очевидци, полиция и пожарна кабината, в която беше заклещен шофьорът, беше изправена. „Пациентът е с политравма. Засегнати са глава, гръден кош, корем и долен десен крайник. Стабилен е и е транспортиран в болница „Света Анна”, обясни Любомир Петров, лекар от Спешна помощ. От болницата съобщиха, че мъжът е приет в тежко състояние, но вече е стабилизиран и няма опасност за живота му. От началото на годината войната по пътищата е взела повече от 480 жертви у нас. Ранените са близо 7000. 32-годишният шофьор, който миналата нощ помете се 7 автомобила в столичния квартал „Люлин” и по чудо не взе жертви, проговори. Дрогираният шофьор помете колите по таван, след като се удари в бетонна конструкция, след което беше задържан в 9 РПУ, информира Нова Телевизия. Сподели:", "date": "2018.10.21", "title": "Проговори дрогираният шофьор, помел 7 коли в \"Люлин\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D1%83%D0%BC%D1%8F%D0%BD%D0%B0-%D0%B1%D1%8A%D1%87%D0%B2%D0%B0%D1%80%D0%BE%D0%B2%D0%B0-%D1%81-%D0%B1%D0%B5%D0%B1%D0%B5-news790125.html", "text": "Румяна Бъчварова и Бойко Борисов са станали баба и дядо почти по едно и също време. Докато новината за втория премиерски внук се превърна в сензация, за новото попълнение в родата на бившата шефка на МВР разбрали само шепа хора от най-близкото ѝ обкръжение. С първородно внуче я дарила нейната дъщеря Лора Филева, която от дълго време живее на семейни начала с колегата си журналист Росен Босев. Двамата работят като журналисти в медиите на олигарха Иво Прокопиев. Лора и Росен нямат официален брак, а в последните седмици кандидат-зетят на Бъчварова се прочу покрай скандалното оттегляне на кандидатурата на Александър Манолев за министър на транспорта, който се отказа от поста след публикация на Босев. Лора успяла да запази бременността си в абсолютна тайна, а младите родители взели решение да не показват бебето в социалните мрежи, както правят повечето щастливи майки и бащи. Това обаче не им пречи да приемат поздравления за появата му от приятелите си във „Фейсбук“, които настояват горещо да видят пеленачето, а Лора и Росен ги канят на гости, за да го зърнат лично. Най-щастлива от появата на новия член на семейството била гордата баба Румяна. Шефката на кабинета на премиера се включвала активно в отглеждането му и винаги била на разположение да замести щерка си и зет си, защото и двамата преследват кариери в журналистиката. Все пак Бъчварова има солиден опит в майчинството, защото е отгледала две деца. Освен на дъщеря тя е майка и на син Антон, който завършил право в Софийския университет преди 4 години. За момента обаче нямал планове да създава поколение, но и той се включвал в смяната на памперси, защото със сестра си Лора били близки. Цялото семейство са запалени планинари. Именно походите сред природата помогнали на родилката да влезе във форма изключително бързо, а част от познатите ѝ даже не разбрали кога била бременна, кога родила, защото почти не наддала килограми. Наскоро тя даже се включила в изтощителен маратон, в който пробягала трасе от близо 12 километра. Сред най-близките приятелки на Лора е  Мануела Малеева, с която заедно тренират за здраве. Сподели:", "date": "2018.10.21", "title": "САМО В ПИК И \"РЕТРО\"! Румяна Бъчварова с бебе"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B5-%D0%B8%D0%B7%D0%B1%D1%80%D0%B0%D0%BD%D0%B0-%D0%B7%D0%B0-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D1%81%D1%8A%D0%B4%D0%B8%D0%B9%D0%BA%D0%B0-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%81%D0%BF%D0%BE%D1%80%D1%82-news790124.html", "text": "Най-красивата спортна съдийка... е българка. Запознаваме ви с едно момиче, което спечели корона на красотата, но не се изявява на модния подиум, а край масата за английски билярд. Пролетина Величкова ръководи мачовете по снукър. Уменията и чарът й й спечелиха признанието „Най-красивата спортна съдийка”. \"За мен това да бъда избрана за най-секси съдийка в света беше голям и неочакван комплимент. Но в професионален план това не е от толкова голямо значение. Като цяло малко на шега приех цялото това нещо и не мисля да си го впиша в автобиографията\", казва пред Нова телевизия красивото момиче. \"Избора за най-секси съдийка приех с насмешка. Изпратих статията на приятели, за да се позабавляват и те. Никой не е очаквал - нито аз, нито някой около мен\", добавя тя. Според нея красивите лица привличат малко повече зрители, но това не допринася за самия спорт. \"В снукър кариерата това не може да ми помогне по никакъв начин. За съдиите е важно качеството им на работа и не мисля, че това ще ми донесе повече работни ангажименти в бъдеще. Не съм сигурна, че в снукъра красотата отваря много врати\", казва Пролетина. Сподели:", "date": "2018.10.21", "title": "Българка е избрана за най-секси съдийка в световния спорт"}
{"url": "https://pik.bg/%D1%85%D0%B2%D0%B0%D0%BD%D0%B0%D1%85%D0%B0-%D1%82%D1%80%D0%B8%D0%BC%D0%B0-%D1%81-%D0%B4%D1%80%D0%BE%D0%B3%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news790127.html", "text": "Полицията във Враца е задържала трима души с предполагаеми наркотици в БМВ при рутинна проверка, съобщават от ОД на МВ Враца, цитирани от „Конкурент“. Инцидентът е станал в следобедните часове на 20 октомври (събота). Според информацията, автомобилът е собственост на шофьора – И.И., на 24 години от Враца. С него се возели две лица на по 22 години – А.Д. и Р.А.. При проверката ченгетата установили под стелка в автомобила разпръсната суха зелена листна маса, която е иззета за лабораторен анализ. Тримата задържани са разпитани и освободени. По случая в РУ – Враца е образувано досъдебно производство. Сподели:", "date": "2018.10.21", "title": "Хванаха трима с дрога във Враца"}
{"url": "https://pik.bg/%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BA%D1%82%D0%B1-%D1%81%D0%B2%D0%B0%D0%BB%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B0%D1%84%D0%B5%D1%80%D0%B0-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4-2-news790179.html", "text": "Какво следва при оставка на кабинета? Активисти на БСП (Нинова, Йончева) и \"Да, България\" (Костов, Атанас Атанасов), Бареков, омбудсманката Мая Манолова заедно с русофилски паравоенни групи, маскирани като \"възмутени граждани\", ще искат оставката на Валери Симеонов утре. Странна, безпринципна колаборация от конформисти, на които им е замирисало на власт. Истинската мишена не е Симеонов, разбира се. Бие се по Борисов и цялото правителство. Тук няма драма. Симеонов може да си ходи, правителството също, случвало се е не веднъж или дваж. Драмата е, че се мъчат да съборят държавата. Костов, Атанасов, Йончева, Бареков, Мая Манолова...Общият знаменател, разбира се, са прословутата КТБ и нейният бос Цветан Василев. Партията на Костов се кредитираше от банката, дъщерите му се препитаваха с консултантски договори към нея. Елена Йончева бе уличена, че е имала офшорка с Василев. Бареков бе директор на ТВ7, телевизията на банкера. По донос на Мая Манолова цялата тази коалиция \"КТБ\" изманипулира парламентарните избори през 2013 г. чрез аферата \"Костинброд\" и докара на власт кабинета \"Орешарски\". Сега същите стягат \"Костинброд\" -2, като този път търсят повод в сантименталната кауза на \"смелите майки\". Които ползват болните си деца като инструмент за изнудване и политическа кариера. Борисов едва ли ще поиска да прави второ правителство и ще върне мандата. БСП математически няма да успее да състави кабинет - въпреки ясната подкрепа на ДПС. Значи, извънредни избори. Румен Радев назначава служебно правителство, чийто мандат не може да бъде по-дълъг от три месеца. Излиза, че изборите ще са някъде в края на януари, началото на февруари. След тях следват евроизбори, а през есента - общински. Три кампании в рамките на една календарна година. Може да се окаже исторически рекорд. За разхищенията в държавния бюджет, удара върху чиновническия апарат и бизнеса, за нестабилността и масовите истерии - не ми се мисли... Какво ще покажат извънредните избори? Всички социологически проучвания сочат преднина за ГЕРБ с около 4-5 до 6 %. Това леко може да спадне, но левицата няма шансове да мръдне от 20%. ДПС са си твърди със своите от 5 до 7%, най-вероятно ще влязат и патриотите (в една или друга конфигурация - с Волен, без Волен)... Марешки остава извън, тъй наречените \"демократи\" на Христо Иванов - също. Тоест - четирипартиен парламент, при който възможностите за правителство, различно от сегашното, са малки. Ще се завъртим в една безумна спирала, за да стигнем до...същото. Или, евентуално, до римейк на червено-депесарското съглашателство от времето на Тройната коалиция на Станишев. Кой има полза? Очевидно не и нормалните хора, които се блъскат ежедневно за хляба си, не и нормалния дребен и среден бизнес, който отдавна жадува стабилност и предвидимост, не и младите, на които им писна от перманентната политическа криза и липсата на перспективи. Хората искат сносни заплати и добра работа, справедливо възнаграждение на труда си, възможности за предприемаческа дейност. Това няма как да се случи, ако непрекъснато правим избори и клатим легитимната власт. А в периодите на междувластие Европа спира фондовете, банките фалират... Така че, кой има полза? Ползата е най-вече за ония, които свалиха и първия кабинет \"Борисов\" - олигархическия кръг около Цветан Василев, търсещ реванш и избавление от съдебна присъда. Този мач вече го играхме. Странно, но някои още се връзват, поддават се на фейсбук-истерии, а България продължава да е страната с най-къса памет. Как иначе да си обясним, че Мая Манолова, \"изпрана\" от гафа си в Костиброд и съпричастието към модела \"Орешарски\", днес е най-рейтинговият политик? Как да си обясним и че бързо забравихме пенсиите от по 3 долара и банковите фалити при Виденов, финансовата криза при Станишев, крушението на КТБ при Орешарски... Сподели:", "date": "2018.10.21", "title": "Коалицията \"КТБ\" сваля Борисов с афера \"Костинброд\"-2"}
{"url": "https://pik.bg/%D1%80%D0%B8%D0%B1%D0%B0%D1%80%D0%B8-%D0%BE%D1%82-%D1%81%D0%BE%D0%B7%D0%BE%D0%BF%D0%BE%D0%BB-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%81%D1%82%D1%80%D0%BE%D0%B5%D0%B6-%D0%BA%D1%80%D0%B0%D0%B9-%D0%B3%D1%80%D0%B0%D0%B4%D0%B0-news790126.html", "text": "Началото на строителството върху последното оцеляло парче земя от красивата местност „Германката” край Созопол, предизвика напрежение през седмицата, съобщава БТВ. Местни хора и рибари се опасяват, че това ще сложи край на достъпа им до уникалните фиорди. Днес те излизат на протест заради спорния строеж „Два метра от границата на имота до съседния имот ще бъдат оставени за достъп до самите фиорди. Това ще стане след като приключат археологическите наблюдения върху имота. Достъпът ще е само пешеходен, с кола вече няма как да се стига до там”, разясни Костадин Тодоров, представител на собственика на терена. „Това е рецидив! Затова не вярваме! Това е поредният случай на безцеремонно предотвратяване на свободния достъп на граждани до държавните имоти!“, коментира организаторът на протестите Петко Горанов. В подписка протестиращите настояват за намесата на областния управител и на кмета на Созопол за изготвяне на нов план за регулация на защитената местност. Сподели:", "date": "2018.10.21", "title": "Рибари от Созопол на протест срещу строеж край града"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BD%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%B2-%D0%BE%D0%B0%D0%B5-%D1%81%D0%BD%D0%B8%D0%BC%D0%BA%D0%B8-news790175.html", "text": "Министър-председателят на България Бойко Борисов проведе поредна среща по време на посещението си в Обединените арабски емирства. Ето какво написа в профила си във Фейсбук премиерът: Срещнах се със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. Обсъдихме изграждането на ефективно партньорство в стратегически важни области, сред които сигурността и борбата с тероризма. Стъпка напред в отношенията между двете държави е постигнатото взаимно признаване на свидетелства за управление на МПС, което беше дългоочаквано събитие за съгражданите ни в ОАЕ. Сподели:", "date": "2018.10.21", "title": "ПЪРВО В ПИК! Премиерът Борисов с нова среща в ОАЕ (СНИМКИ)"}
{"url": "https://pik.bg/%D0%B1%D1%83%D0%BB%D1%81%D0%B0%D1%82%D0%BA%D0%BE%D0%BC-%D1%89%D0%B5-%D0%BE%D0%B1%D0%B6%D0%B0%D0%BB%D0%B2%D0%B0-%D0%BD%D0%B0%D0%BB%D0%BE%D0%B6%D0%B5%D0%BD%D0%B0%D1%82%D0%B0-%D0%B8%D0%BC-%D0%B3%D0%BB%D0%BE%D0%B1%D0%B0-%D0%B7%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D0%BA-news790184.html", "text": "\"Булсатком\" ще обжалва пред Хасковския районен съд наложената им глоба от 10 000 лв. за смъртта на техен техник по време на работа, информира \"Марица\". След инцидента санкцията бе наложена на фирмата от Инспекцията по труда. Заседанието е насрочено за другия месец. Припомняме, че 30-годишният техник Мирослав Петков загина през юли т.г. Във фаталния ден Мирослав и негови колеги бяха изпратени в хасковското село Подкрепа за отстраняването на авария след паднал гръм. Там младият мъж бе поразен смъртоносно от ток. Впоследствие от Инспекцията по труда констатираха, че не е приложена писмена инструкция за безопасна работа с цел предварително информиране за избягване на рисковете за живота и здравето на работниците при работа с електрически ток. На \"Булсатком\" бе издадено и предписание да се осигурят подходящи квалификационни обучения по електробезопасност на работещите. Те трябва да залегнат като задължително условие в длъжностните характеристики. На следващо място трябва да се преразгледа оценката на риска и да се предприемат адекватни мерки за отстраняването му. Сподели:", "date": "2018.10.21", "title": "\"Булсатком\" ще обжалва наложената им глоба за смърт на работник"}
{"url": "https://pik.bg/%D0%BD%D0%BE%D0%B2%D0%BE%D0%B4%D0%BE%D0%BC%D0%B5%D1%86-%D0%BA%D0%B0%D0%BC%D0%B5%D0%BD-%D0%B4%D0%BE%D0%BD%D0%B5%D0%B2-%D1%81%D0%B8-%D0%BA%D1%83%D0%BF%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%B2%D0%B8%D1%82%D0%BE%D1%88%D0%BA%D0%B0-%D0%B7%D0%B0-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-news789791.html", "text": "Тогава 40-те представления бяха посетени от 90 000 души публика. Камен Донев купи апартамент на „Витошка“ Най-богатия актьор в България се бръкнал с 600 бона за жилище на зелено срещу бара на Ники Пилето Апартамент на една от най-престижните улици в София, \"Витошка\", си е купил на зелено популярният актьор и режисьор Камен Донев. Изтъкнатия драматург, прочул се с авторските си моноспектакли и с режисурата на най-гледаните у нас в последните години театрални постановки, е инвестирал част от парите си в апартамент новострояща се жилищна кооперация на метри от Южния парк, твърди седмичник. Камен Донев си харесал жилище от 150 квадратни метра на 3-ия етаж. Кооперацията трябва да бъде завършена окончателно през есента на 2019 г. Бъдещия апартамент на мустакатия творец от Русе е точно срещу популярния бар \"Голдън Неро\", стопанисван от Ники Пилето. Според брокери на недвижимо имущество актьорът се е бръкнал поне с 600 000 лева, тъй като локацията на имота му е на най-скъпата улица в София след \"Оборище\". Донев открай време влага печалбите от неуморния си труд в недвижимо имущетво. Той живее със съпругата си и 9-годишната си дъщеря в центъра на София, в апартамент на улица \"Хан Крум\", но разполага с още 2 апартамента в столицата. Русенецът минава за най-богатия актьор в България, тъй като постановките му вече десета година се радват на небивал зрителски интерес. През 2013 г. Донев направи най-големия си удар, след като спечели почти 3 милиона лева от моноспектакъла \"Възгледите на един учител за народното творчество\". Сподели:", "date": "2018.10.21", "title": "НОВОДОМЕЦ: Камен Донев си купи апартамент на \"Витошка\" за над половин милион"}
{"url": "https://pik.bg/%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%B1%D0%BB%D0%B8%D0%B7%D1%8A%D0%BA-%D0%BD%D0%B0-%D1%81%D0%B5%D0%B2%D0%B5%D1%80%D0%B8%D0%BD-%D1%83%D0%BC%D1%80%D1%8F%D0%BB-%D0%BE%D1%82-%D1%81%D1%80%D0%B0%D0%BC-%D1%80%D1%83%D1%81%D0%B5%D0%BD%D1%81%D0%BA%D0%B8%D1%82%D0%B5-%D1%86%D0%B8%D0%B3%D0%B0%D0%BD%D0%B8-%D0%B3%D0%BE%D0%BD%D1%8F%D1%82-%D1%81%D0%B5%D0%BC%D0%B5%D0%B9%D1%81-news790114.html", "text": "Чичо на Северин е починал след ареста и повдигнатото му обвинение за убийството на журналистката Виктория Маринова. Това разказаха вчера съседи на 21-годишния обвиняем от ромската махала в Русе - „Тракция“, цитирани от „Телеграф“. „Чичо ли му е, вуйчо ли му е, не мога да кажа с точност, не можеш да им хванеш родата, но човекът не можа да преживее този срам“, разказа още комшия от розова къща, намираща се точно срещу дома на Северин. Съседите бяха категорични, че не искат повече в махалата семейството на обвиняемия Красимиров. „Ще дойдат рокерите и ще ни запалят и нас заради тях. Знаеш ли, че детето се стряска насън, след като идваха моторджиите в квартала миналата седмица, беше нещо страшно“, обяснява още мъжът на средна възраст. През вчерашния ден животът в „Тракция“ си продължаваше по старому. На входа на ромския квартал продължаваше да стои паркирана камионетка на жандармерията с полиция в нея. Всеки външен, който влезе с кола в махалата обаче не остава незабелязан, При паркиране пред къщата на Северин съседи веднага дърпат пердетата, за да видят кои са непознатите посетители и какво ще искат. Макар че семейството на Красимиров е нежелано в квартала, вчера входната врата на малката постройка, в която обвиняемият живеел с приятелката си и леля си, беше отворена. От вътрешната страна висеше ключ, а на простора беше метната розова кърпа. При влизане в двора десетина кучета се разлайват, вързани пред двете съседни постройки. 30-годишната административна директорка на русенската телевизия ТВН Виктория Маринова бе открита изнасилена и убита на 6 октомври на крайбрежната алея на Дунав. Дни по-късно в германски град Щаде бе арестуван Северин Красимиров, който се опитал да се скрие при майка си. Германски съд разреши екстрадирането му и той бе върнат у нас. Докато беше в Германия, 21-годишният мъж призна, че е убил, но не и че е изнасилил Виктория. Когато се върна у нас той посочи на разследващите къде е скрил телефона ѝ. На Северин са му повдигнати обвинения за изнасилване и убийство. Сподели:", "date": "2018.10.21", "title": "СЛЕД УБИЙСТВОТО НА ВИКТОРИЯ: Близък на Северин умрял от срам, русенските цигани гонят семейството му"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B8%D1%82%D0%B5-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%B0%D1%80%D0%B0%D0%B1%D1%81%D0%BA%D0%B8-%D0%B5%D0%BC%D0%B8%D1%80%D1%81%D1%82%D0%B2%D0%B0-%D0%B2%D0%B8%D0%B4-news790177.html", "text": "Министър-председателят Бойко Борисов даде изявление за медиите след срещите си в Обединените арабски емирства. \"Това, което може да се направи като мост между ОАЕ и България, е в сферата на дигиталното развитие и изкуствения интелект\", коментира Борисов. \"Много може да се направи и в сферата на селското стопанство, като имаме възможност и желание да изнасяме различни стоки\", каза още той. От изказването на премиера стана ясно още, че страната ни е получила зелена светлина да изпрати млади български футболисти, които да изкарат курс на обучение в Манчестър Сити и да се срещнат с старши треньора на отбора Хосеп Гуардиола. Собственик на английският гранд е Шейх Мансур. Бойко Борисов добави, че утре ще разговаря с премиера на Дубай и след това отива да се срещне с президента на Египет. \"Моето искане е до края на тази година да определим рамката и да подпишем договора за сътрудничество\", разкри министър-председателят. “Има съвпадение на програмите между правителствата и се разбрахме с престолонаследника на емирство Абу Даби шейх Мохамед бин Зайед Ал-Нахаян да работим много бързо за подписването на стратегически договор за сътрудничество, който е в няколко сфери”, каза премиерът Борисов и допълни, че с този договор се цели да се създаде мост между България и ОАЕ в сферата на изкуствения интелект, цифровата икономика, дигиталните технологии, киберзащитата. Министър-председателят подчерта, че работни групи от двете страни могат да работят активно в сферата и на образованието. “Това е нещото, което решихме да направим веднага. То е заложено и в двете програми – инвестиции в образование”, каза още Борисов. \"Първият и последният, който е идвал на такова ниво, е президентът Първанов. Трябва да има сигурност за бизнеса, трябва да има политически воля и стратегия, която да съвпада. България е известна със изключително кадърния си народ, с мирна и добронамерена съседско поведение и изключително предвидима\", добави той. \"Това, което впечатли престолонаследника на Абу Даби, беше, че не дойдох да кажа: \"Дай пари, защото сме много хубави\". Ние не искаме някой да ни дава пари. Предлагаме нещо, което носи инвестиции\", увери Бойко Борисов. Сподели:", "date": "2018.10.21", "title": "ПЪРВО В ПИК! Бойко Борисов с горещ коментар след срещите в Обединените арабски емирства (ВИДЕО)"}
{"url": "https://pik.bg/%D1%82%D0%B5-%D1%81%D0%B0-%D1%82%D1%83%D0%BA-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BB%D0%B8-%D0%BD%D0%BB%D0%BE-%D0%B2%D0%B8%D0%B4%D0%B5%D0%BE-news790135.html", "text": "През 2017-та година изтекоха серия от разсекретени видео записи на Пентагона за необясними срещи на военнослужещи от различните родове войски с неидентифицирани летящи обекти, разкрива видео. Тази година се появиха подробности и за един от най-интересните инциденти, при който военноморските сили на САЩ са засичали такъв обект многократно за кратък период от време. Става въпрос за добилата популярност в медиите среща на самолетоносача Нимиц с потенциално НЛО през 2004 година. Информацията за инцидента е подкрепена и от журналистическо разследване на телевизия CBS. Военните на САЩ не ги наричат НЛО, а „аномални авиационни превозни средства” или съкратено на английски AAV (Anomalous Aerial Vehicles). Инцидентът с Нимиц не е бил изолиран случай, а просто един от многото, при които военните са засекли серии от странно летящи обекти, които „са се спускали изключително бързо от височини между 18-20 км в атмосферата до един метър над повърхността на океана в разстояние на няколко секунди”. След като осъществявали спускането, тези обекти са престоявали неподвижно за известно време над местата си, след което са напускали района отново с огромна скорост, непостижима за човешките технологии на придвижване, като при това са правили изключително остри завои. Видео запис с един от тези инциденти е заснет от камерите на два изтребителя F-18, които са излетели от самолетоносача Нимиц на 14 ноември 2004 г. в преследване на подобен обект. Сигналът за обекта е подаден от радарната система на друг самолетоносач – крайцерът Принстън. Сподели:", "date": "2018.10.21", "title": "ТЕ СА ТУК: Американски изтребители преследвали НЛО (ВИДЕО)"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%89%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%80%D0%B5%D1%89%D0%B0-%D1%81-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-news790180.html", "text": "Вицепремиерът Валери Симеонов ще се срещне с работодателските организации в понеделник, 22 октомври от 09:30 ч., в сградата на Министерски съвет. Срещата е по искане на Асоциацията на организациите на българските работодатели с цел обсъждане и преодоляване на задържащите фактори на вътрешната среда, които възпрепятстват ускоряването на икономическия растеж в България над 4%, въпреки благоприятната икономическа обстановка. Ще се обсъдят възможности за ускоряване на редица политики и реформи в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката, образованието. След срещата са предвидени изявления за медиите от 11:00 ч. в Министерски съвет. Сподели:", "date": "2018.10.21", "title": "Вицепремиерът Валери Симеонов ще проведе среща с работодателските организации"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BD%D1%8F%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BF%D1%80%D0%B8-%D0%BA%D0%B0%D0%B7%D0%B8%D1%87%D0%B5%D0%BD%D0%B5-news790183.html", "text": "Шофьорът на тир, пострадал при катастрофа на Околовръстното шосе на София, който беше приет в СО на УМБАЛ \"Св. Анна\", в много тежко състояние, е хоспитализиран в Реанимацията на болницата. Това съобщиха от пресцентъра на лечебното заведение. Пациентът е стабилизиран, без пряка опасност за живота. След обстоен преглед не се потвърдиха първоначалните съмнения за фрактура на череп. Припомняме, че тир се преобърна на Околовръстния път преди разклона за село Казичене. При инцидента пострада шофьорът на камиона. Сигналът за произшествието е подаден около 12.00 часа. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. От Центъра за Спешна медицинска помощ съобщиха, че състоянието на мъжа е тежко, с гръдна, коремна и лицево-челюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво. Сподели:", "date": "2018.10.21", "title": "Добра новина! Няма опасност за живота на шофьора от катастрофата при Казичене"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B8%D1%81%D0%BA%D0%B0%D1%82-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%BE%D1%82-%D0%BC%D0%B2%D1%80-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%B7%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0%D1%82%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%B0-%D0%BD%D0%B0-%D0%B01-news790142.html", "text": "Двама народни представители от БСП настояват министърът на вътрешните работи Младен Маринов да проучи случая с починалия вследствие на жесток побой мениджър на А1 Илия Кусев, съобщава \"Епицентър\". Славчо Велков и Николай Цонков са внесли в деловодството на Народното събрание въпрос до МВР – шефа по повод мистериозния случай. Избраниците искат да разберат какви действия по изясняване на случая са предприели служителите на столичното първо РУП. Тежкият криминален инцидент стана в нощта на 6 срещу 7 октомври в Борисовата градина. Илия Кусев бе открит в безпомощно състояние до подлеза на булевард „Цариградско шосе“. Той бе транспортиран във Военна болница, но лекарите не успяха да спасят живота му. Родителите, близките и приятелите на Кусев бяха шокирани от версията на МВР, че той е получил многобройните травми в резултат на...падане в шахта в Борисовата градина. Полицейската версия е категорично опровергана от лекарската експертиза, в която е констатирана, че починалият е с множество травми по цялото тяло, а черепът му е бил счупен. Родителите на починалия са ангажирали и лекари от чужбина, които ще трябва да установят причината за смъртта му. Сподели:", "date": "2018.10.21", "title": "Депутати искат обяснения от МВР министъра за мистериозната смърт на мениджъра на А1"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B0%D0%BD%D1%8F-%D0%BA%D0%BE%D1%81%D1%82%D0%BE%D0%B2%D0%B0-%D1%81-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D0%B0-news784783.html", "text": "Кръвните врагини Ваня Костова и Ева Найденова заровиха томахавките в Къщата на „ВИП Брадър“, но между тях все още стоят непростими грехове. Ваня не можела да се отърси от гнева, че заради принудителното си напускане на музикалната формация „Тоника“, провокирано от лошото отношение на Ева и Гого Найденови, заболяла от рак. Преди години на гласовитата бургазлийка ѝ било открито онкологично образувание в гърдата. Тежкият момент съвпаднал точно с разпадането на групата, а тя отдала появата на здравословния проблем на преживения стрес. За щастие, туморът бил хванат в съвсем ранен стадий благодарение на сина на Ваня, който завърши медицина. След като тя сама си открила и напипала бучката, в продължение на месец се спотайвала и криела съмненията си дори от най-близките си. Чак когато образуванието нараснало тревожно, тя събрала кураж да сподели със сина си Боби. Въпреки че била в паника и не искала да отиде на лекар, той взел нещата в свои ръце, веднага алармирал джипито ѝ, а на сутринта я завел на преглед при специалист. Време за губене нямало, затова ѝ назначили операция още за по-следващия ден. Ваня се оперирала в „Пирогов“, навръх Свети Валентин, и въпреки шока не загубила чувството си за хумор. „Предупредих лекаря, че моята бучка, тъй както е под лявата ми гръд, може да се окаже парченце от разбито сърце. Помолих го, ако е така, да пробва да ми го залепи там, където му е мястото“, разказва певицата. След самата интервенция обаче дошъл най-трудният период за Костова. В 10-те дни, които трябвало да изчака, за да разбере резултатите от хистологичното изследване на отстранената бучка, не била на себе си. Естрадната звезда се затворила в страха си, а синът ѝ Боян загубил 12 килограма от теглото си от притеснение. Господ обаче чул молитвите им и се оказало, че Ваня няма разсейки и не е необходимо да се подлага на химио- и лъчетерапия. За личната си битка обаче тя не споделила с никого, а когато мълвата се разнесла из светските среди, дори близкият до сърцето ѝ създател на „Тоника“ – Стефан Диомов, останал шокиран. В този труден момент певицата не получила обаждане от бившата си колежка Ева, на която, въпреки враждата, помогнала да събере средства за лечението на вече покойния ѝ съпруг Гого. Несъчувствието продължило да тормози Костова още дълго време и вследствие на рака и посттравматичния стрес от диагнозата тя развила диабет, който ѝ създавал проблеми и до днес, а във „ВИП Брадър“ естрадната прима влязла с цяла торба хапчета, за да контролира здравето си. Сподели:", "date": "2018.10.21", "title": "САМО В ПИК И \"РЕТРО\"! Ваня Костова с рак на гърдата заради Ева"}
{"url": "https://pik.bg/%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%BA%D0%B0%D0%BD%D0%B0%D0%B4%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B0%D1%82%D0%B8%D0%BD%D0%B0-%D1%81-%D1%87%D1%83%D0%BA%D0%BE%D0%B2%D0%B5-%D0%B8-%D0%B1%D0%BE%D1%8F-news790148.html", "text": "Група от около 10 души са извършили нападение срещу сградата на канадското посолство в северното атинско предградие Халандри, използвайки чукове, за да разбият стъклото на входа и да хвърлят червена и черна боя върху фасадата. Това съобщи електронното издание на гръцкия ежедневник Kathimerini, цитирано от „Фокус“. Инцидентът се е случил около 06:00 часа местно време тази сутрин. Всички нападатели са били с покрити лица. Сигналът в полицията е подаден от охранител на дипломатическата сграда. От камерите за видеонаблюдение става ясно, че нападателите са пристигнали на мотоциклети и са паркирали пред супермаркет на около 150 метра от посолството. По случая е бил задържан един човек, но след разпит е бил освободен. Сподели:", "date": "2018.10.21", "title": "Атакуваха канадското посолство в Атина с чукове и боя"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BC%D0%B0%D0%B9%D0%BA%D0%B0-%D0%BD%D0%B0-%D0%B4%D0%B5%D1%82%D0%B5-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BF%D0%B0%D0%BB%D0%B0%D1%82%D0%BA%D0%BE%D0%B2%D0%B8%D1%8F-%D0%BB%D0%B0%D0%B3%D0%B5%D1%80-%D0%BF%D1%80%D0%B5%D0%B4-%D0%BF%D0%B0-news790009.html", "text": "Манипулираната атака чрез със \"смелите майки\" срещу вицепремиера Валери Симеонов вече е напълно политизирана след разкритието, че БСП готви поредния опит за кървав протест в дирижирана кампания със Слави Трифонов и \"Господари на ефира\" в опита да събори кабинета. Все по-шокиращи стават разкритията за истините около протеста на няколкото майки, които въпреки че получиха 150 млн. лева отгоре към бюджета за хора с увреждания от премиера Бойко Борисов, продължават да правят опити да бунят властта в унисон с партията на Корнелия Нинова. Председателят на Асоциацията на родителите на деца с епилепсия Веска Събева също направи шокиращи разкрития пред ПИК за злоупотребите на заинтересовани кръгове и политическата експлоатация на човешката трагедия преди два месеца, когато организацията й се разгрании от тях. Веска Събева, която е и майка на дете с увреждания, изрази възмущението си от отношението на \"смелите майки\" към останалите организации, както и към собствените им деца, които се използват за определени политически цели. \"Изключително сме потресени от някои жени, които се изявяват по медиите и в парламента. Ние толкова много сме им помагали, а сега те се отричат от нас\", заяви майката на дете с увреждания. \"Знаем, че има един грант, който тече в България. Не знаем как се казва. Не твърдим, че някой може би плаща за това, което се случва. Но това е много вероятно. Това просто не е нормално. Не е нормално да се използват така децата\", каза емоционално Веска Събева. \"Трябва много да се работи, министерството да си застане на мястото и политиката да не е на една партия, а национална. Ние в нашите организации не се разделяме на партии. Със сигурност не трябва да правим това, което се случва в последно време. Това са грозни сцени и не трябва да ги допускаме\", заключи председателят на Асоциацията на родителите на деца с епилепсия. Сподели:", "date": "2018.10.21", "title": "САМО В ПИК! Майка на дете с увреждания с тежки думи и разкрития за палатковия лагер пред парламента"}
{"url": "https://pik.bg/%D0%BF%D1%80%D0%BE%D0%B2%D0%B5%D1%80%D0%B8%D1%85%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BF%D0%BE%D1%80%D1%8A%D1%87%D0%BA%D0%B8-%D0%B2-%D0%BE%D0%B1%D1%89%D0%B8%D0%BD%D0%B0-%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-news790151.html", "text": "Само една от обществените поръчки на община Берковица е проведена неоснователно за тригодишен период. Това установиха от инспекторите от агенцията за държавен финансов контрол, съобщава „Конкурент“. Според информацията, инспекторите са проверили осем обществени поръчки на обща стойност 810 000 лв., свързани със зимното поддържане и снегопочистването. Неоснователно проведената е за 60 000 лв. Одиторите  са ревизирали законосъобразността на отчетените през 2015, 2016 и 2017 година разходи на бюджетни средства за зимното поддържане и снегопочистването. Прегледани са подробно обществените поръчки, сключените договори, изпълнението им и плащанията по тях. Установени са  нарушения, но не са довели до вреди и не са ощетили общинската хазна. Проверена е също и общинската управа в Георги Дамяново за законосъобразността на използването на временно свободните средства по бюджета за миналата година. Едно е констатираното нарушение и са съставени два акта. То не е довело до нанасянето на вреди, е заключението на АДФИ. През третото тримесечие финансовите инспектори са проверили 372 обществени поръчки в страната, чиято обща стойност възлиза на 268 406 469 лв. Четирийсет от тях за 6 921 088 лв. не са проведени или са неоснователно проведени, сочат данните на АДФИ. Сподели:", "date": "2018.10.21", "title": "Провериха обществените поръчки в община Берковица"}
{"url": "https://pik.bg/%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BE%D1%82%D0%B8%D0%B4%D0%BE%D1%85%D0%B0-%D0%BD%D0%B0-%D1%83%D1%87%D0%B5%D0%BD%D0%B8%D1%8F-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B1%D0%B5%D0%B7-%D0%B7%D0%B8%D0%BC%D0%BD%D0%B8%D1%82%D0%B5-%D1%81%D0%B8-%D1%83%D0%BD%D0%B8%D1%84%D0%BE%D1%80%D0%BC%D0%B8-news790152.html", "text": "Холандски военни са пристигнали за участие в учението на НАТО „Единен тризъбец“ в Норвегия без зимните си униформи, съобщава скопската телевизия „Канал 5“, цитирана от „Фокус“. Македонската медия е позовава на публикации в местните медии. Според информацията, холандците забравили да си вземат зимни униформи. Ето защо на всеки един от тях веднага е била отпусната сума в размер на 1 000 евро, за да си закупят топли дрехи в Норвегия. Подготовката за маневрите започва на 25 октомври, а стартът им ще бъде даден на 31 октомври. Ученията, които са най-мащабните в историята на НАТО след края на Студената война, ще продължат до 7 ноември. Сподели:", "date": "2018.10.21", "title": "Холандски военни отидоха на учения в Норвегия без зимните си униформи"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BB%D0%BE%D0%BC-%D1%81-%D1%85%D1%83%D0%B1%D0%B0%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81%D0%BB%D0%B0%D0%B3%D0%B0%D0%BC%D0%B5-%D0%BA%D1%80%D0%B0%D0%B9-%D0%BD%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-news790144.html", "text": "В началото на следващата седмица слагаме край на бедственото положение - водата е пусната с пълната си мощност, но все още има места без водоподаване. Това заяви пред „Фокус“ кметът на Община Лом Пенка Пенкова. Тя уточни, че в момента е задействана втора помпа. „Водата е пусната на пълната си мощност от Добри дол – разясни Пенкова. - Сутринта се чух с нашия представител на ВиК. В ниската част на града има вода, но във високата все още няма. Мисля, че до края на деня, навсякъде в Лом ще има вода“. Градоначалникът на Лом уточни, че в момента по предписание на РЗИ и утрешния ден е обявен за неучебен за детските градини и училищата. „Предстои дезинфекция, след което ще се вземе проба от всякъде – каза Пенка Пенкова. - Подсигурили сме вода за децата от вторник нататък. Идеята е след водната криза и стрес да дадем възможност навсякъде да бъде почистено“. Пенкова уточни, че утре ще се сложи край на бедственото положение, тъй като все още няма вода навсякъде. По думите ѝ така ще могат да се изтеглят и водоноските, които са в Лом по линия на „Гражданска защита“. „Във вторник ми предстои среща в Регионалното министерство за по-нататъшните разговори, за това как решаваме водния проблем на Лом. Хората подобен стрес, едва ли могат пак да преживеят“, допълни Пенкова. Бедственото положение бе обявено на 17 октомври със заповед на кмета Пенка Пенкова заради очертаващо се безводие. Причината бе тежка авария и невъзможност за ремонт на тотално компрометиран участък от напорния водопровод в свлачищен район край село Добри дол. Свикан бе и Общинският кризисен щаб. Заради безводието, детските ясли и градини, млечната кухня и училищата на територията на град Лом, преустановиха дейността си. За населението на града и селата, в които няма вода, бяха осигурени водоноски. Сподели:", "date": "2018.10.21", "title": "Кметът на Лом с хубава новина: В началото на следващата седмица слагаме край на бедственото положение заради водата"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8%D0%B7%D1%82%D0%B5%D0%B3%D0%BB%D1%8F-%D1%81%D0%B0%D1%89-%D0%BE%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%BE%D0%B1%D1%81%D0%B5%D0%B3-news790085.html", "text": "Американският президент Доналд Тръмп заяви, че ще изтегли страната си от сключения през 1987 година Договор за ликвидиране на ракетите със среден обсег на действие, по който другата страна е Русия, съобщават световните агенции, цитирани от БНР. Без да добавя подробности, Тръмп оповести, че Москва е нарушила споразумението. Договорът забранява на САЩ и Русия да притежават, произвеждат или изпробват изстрелвани от земята крилати ракети с обхват от 500 до 5 500 километра. \"Русия наруши споразумението – заяви американският лидер. -  Те го нарушаваха от много години и не знам защо президентът Обама не е излязъл от него или не е преговарял. Няма да ги оставим да нарушават ядрено споразумение, да разработват оръжия, докато на нас не е позволено. Затова прекратяваме споразумението. Ще трябва да разработваме оръжия, освен ако Русия и Китай не дойдат при нас и не кажат: \"Хайде да сме наистина умни и никой от нас да не разработва такива оръжия\". Оттеглянето най-вероятно е свързано с разработването на руската ракета \"Новатор 9М729\", която според НАТО ще даде на Русия възможността за скоростен ядрен удар срещу страна от военния пакт. Според Москва, разработеното оръжие не нарушава договорът от 1987 година. Според \"Ню Йорк Таймс\" изтеглянето на САЩ от спогодбата е свързано и с желанието на изпълнителната власт да противодейства на китайското военно присъствие в западната част на Тихия океан. Сподели:", "date": "2018.10.21", "title": "Доналд Тръмп изтегля САЩ от договор за забрана за разработване на ракети със среден обсег"}
{"url": "https://pik.bg/%D0%BC%D0%B5%D0%B3%D1%8A%D0%BD-%D0%BC%D0%B0%D1%80%D0%BA%D1%8A%D0%BB-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%BA%D0%B0%D1%82%D0%BE%E2%80%A6-%D0%B1%D0%BE%D0%BA%D0%BB%D1%83%D0%BA%D1%87%D0%B8%D0%B9%D0%BA%D0%B0-news790090.html", "text": "Херцогинята на Съсекс Меган Маркъл разкри, че е започнала да печели първите си пари, когато е била на 14 години, съобщава британският \"Дейли Мирър\". Меган призна, че е събирала и извозвала боклук в младостта си, което я е научило да се отнася етично към всяка работа. По думите на Маркъл тя се вдъхновява от новото поколение, което се отличава с доброта и оптимизъм, за разлика от по-възрастните хора, уточнява БГНЕС. Принц Хари от своя страна заяви, че мъжете трябва да помагат на жените да защитават правата си. Принц Хари и Меган Маркъл наскоро отлетяха за Австралия, откъдето тя се обърна към феновете си с новината за бременността. На 15 октомври „Кенсингтън Палас“ официално потвърди радостната вест. Сподели:", "date": "2018.10.21", "title": "Мегън Маркъл започнала да работи като… боклукчийка"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D1%85%D0%BB%D0%B5%D0%B1%D0%B0%D1%80%D1%8F-%D0%B8%D0%B7%D0%BF%D0%BB%D0%B0%D0%BA%D0%B0-%D0%B4%D1%8A%D1%89%D0%B5%D1%80%D1%8F-%D0%BC%D0%B8-%D0%B5-%D0%BC%D1%8A%D1%80%D1%82%D0%B2%D0%B0-%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%B9-%D0%BD%D0%B0%D0%B1%D0%B5%D0%B6%D0%B4%D0%B0%D0%B2%D0%B0%D1%82-%D1%81%D0%B8%D0%BD%D0%B0-%D0%BC%D0%B8-news789889.html", "text": "Знаете ли какво ми е? Дъщеря ми е мъртва, а набеждават сина ми, че я е убил. Не мога да го приема. Това заяви в ексклузивна изповед пред \"Бургас24\" Павлина Стоянова, която напълно е убедена в невинността на Борислав. Вчера трябваше да започне процесът срещу Хлебаря, но тъй като адвокатът му е бил опериран по спешност, заседанието бе отложено за 15 ноември. Тогава пред съда ще застане и съкрушената жена, която ще разкаже потресаващи подробности от фаталния 19 юни и ще се опита да докаже невинността на сина си. \"Когато Борислав ми се обади и каза – мамо, Деси почина – се обадих в моргата. Мъжки глас ми съобщи, че по тялото няма следи от насилие, черният й дроб е бил подут и извит, а жлъчката й е приличала на балон. А сега твърдят, че дробът й е бил спукан, а жлъчката – скъсана. Освен това хемоглобинът й е бил 116 – нещо невъзможно при масивен кръвоизлив, какъвто разследващите твърдят, че е имало. Готова съм да разкажа всичко това и пред детектор на лъжата\", подчерта Павлина. Според нея, в нощта преди трагедията, Десислава била с приятеля си по чашка - съсед, който в момента се явява основен свидетел срещу Борислав. \"Накараха го да се признае за виновен, как ли не го заплашваха. Казваха му – днес ще бъдеш тук, и утре и така докато не признаеш. Помисли за детето. Заплашваха и него, и бизнеса му\", разказа още майката на подсъдимия. Сподели:", "date": "2018.10.21", "title": "ДРАМА: Майката на Хлебаря изплака: Дъщеря ми е мъртва, а за смъртта й набеждават сина ми!"}
{"url": "https://pik.bg/%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0%D1%82-%D0%BF%D0%BE%D1%81%D0%BC%D1%8A%D1%80%D1%82%D0%BD%D0%BE-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%B8%D1%8F-%D1%88%D0%BE%D1%84%D1%8C%D0%BE%D1%80-%D1%81%D0%BF%D0%B0%D1%81%D0%B8%D0%BB-%D0%B4%D0%B5%D1%86%D0%B0-%D0%B2-%D1%81%D0%B5%D1%82%D0%BD%D0%B8%D1%8F-%D1%81%D0%B8-%D0%BC%D0%B8%D0%B3-news790092.html", "text": "Шофьорът на училищния микробус Румен Иванов Архипов , спасил живота на 12 деца, да бъде удостоен посмъртно със званието Почетен гражданин на Кюстендил, предлага с докладна до Общинския съвет кметът на община Кюстендил Петър Паунов. Румен Архипов е роден на 11 март 1964 година. Учил е във Второ Основно училище и в Техникума по електротехника. Трудовият му стаж е в Оптико-механичния завод и Мини Бобов дол, съобщава Дарик. От 15 години е шофьор в транспортна фирма, превозваща ученици от град Кюстендил към селата в общината. Той е един от любимите шофьори на учениците. По данни от доклада на директорите на Природо-математическата гимназия и Начално училище „Св. Климент Охридски” на 15 октомври, в деня на трагичния инцидент, Румен Архипов е превозвал 10 ученици от гимназията и двама от Началното училище, от Кюстендил към селата Слокощица и Пиперков чифлик. По време на пътуването той получава масивен инфаркт и изпада в безсъзнание. В последните секунди от живота си той проявява истинско геройство, като опитвайки се да овладее автобуса, натиска с двата си крака спирачката, дърпа ръчната такава, изключва двигателя и успява да спре в оградата на къща в село Слокощица. Пренебрегвайки болката, която вероятно е изпитвал, той успява да спаси живота на децата, които е превозвал, пише в докладната до Общинския съвет, която ще бъде гласувана на 25 октомври. Сподели:", "date": "2018.10.21", "title": "Награждават посмъртно кюстендилския шофьор, спасил деца в сетния си миг"}
{"url": "https://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%B2-%D1%80%D1%83%D1%81%D0%B8%D1%8F-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D0%BA%D0%B0%D1%82%D0%BE-%E2%80%9E%D1%88%D0%B0%D0%BD%D1%82%D0%B0%D0%B6%E2%80%9C-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B4%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D0%B8-%D0%BE%D1%82-%D0%B4%D1%80%D1%81%D0%BC%D0%B4-news790130.html", "text": "Русия осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност. Това заяви пред РИА Новости, цитирани от „Фокус“, заместник-министърът на външните работи на Руската федерация Сергей Рябков по повод решението на Вашингтон да се оттегли от Договора за ликвидиране на ракетите със среден обсег на действие (ДРСМД). Агенцията припомня, че по-рано държавният глава на САЩ Доналд Тръмп обвини Русия в нарушаване на договора, подписан през 1987 г. „Възприемаме новите американски опити с методите на шантаж да получат отстъпки от Русия в областта на международната сигурност и стратегическа стабилност с тревога и осъждане. Нееднократно бе казано от руска страна, че американците нямат никакви основания за обвинения в нарушаване на този договор - категоричен бе Рябков. -  През тези години те така и не успяха да подкрепят тези измислени обвинения с конкретни обяснения“. Сподели:", "date": "2018.10.21", "title": "Реакция: В Русия определиха като  „шантаж“ решението на САЩ да се оттегли от ДРСМД"}
{"url": "https://pik.bg/%D0%BF%D1%80%D0%BE%D1%84-%D0%BE%D0%B3%D0%BD%D1%8F%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%B7%D0%B0-%D1%81%D0%B0%D0%B3%D0%B0%D1%82%D0%B0-%D1%81-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D1%81%D0%BF%D0%BE%D1%80%D1%8A%D1%82-%D0%B5-%D1%8E%D1%80%D0%B8%D0%B4%D0%B8%D1%87%D0%B5%D1%81%D0%BA%D0%B8-%D0%BD%D0%BE-%D0%BF%D1%80%D0%B5%D1%80%D0%B0-news790106.html", "text": "Бившият председател на Народното събрание и служебен премиер проф. Огнян Герджиков коментира пред сутрешния блок на БТВ сагата около Царските имоти. Той бе категоричен, че най-вероятно всичко ще приключи в Страсбург с присъда срещу държавата. „В основата казуса „Царските имоти“ е юридически, но прерасна в политически, защото държавата не си свърши работата, както по закон трябва да го направи – анализира професор Герджиков. - След решението на Конституционния съд  прнез 1998 година, е трябвало да продължат нещата. Когато НДСВ дойде на власт, казахме на царя, че ще има проблеми с имотите и трябва да се приеме закон. Той бе категоричен, че докато е в управлението това не трябва да се прави. След края на управлението на НДСВ от декември 2009 година бе взето решение за мораториум за Царските имоти. Заради това нищо не може да се прави, с цялото имуществО. Това е много лош знак. Не мога да вляза в кожата на съдиите в Страсбург, но е нормално делото да бъде спечелено от Симеон. И това е пореден шамар за българската държава, защото доста дела губим в Страсбург. Продължаваме да демонстрираме пред света, че не сме правова държава. Особенно фрапиращи са нещата с двореца „Врана“. Въпросът с Царските имоти трябва да се реши справедливо и това е най-важното. Нека си представим как е възможно нашият цар Симеон и неговата фамилия, след като толкова години са господствали в нашия живот, да нямат никаква собственост. Самият аз потърсих контакт в Министерския съвет за да обсъдим проблема. Ясно бе, че няма да е популярен акт, тъй като в страната ни Симеон загуби своя ореол. Като юрист обаче се стремя да бъда верен на правото. Не искам да коментирам с кой съм говорил в Министерския съве за Царските имоти. Обясниха ми, че няма как ситуацията да се разреши в полза на Симеон заради нагласите на обществото в момента. За съжаление, дали ни харесва или не – това е положението. Чувствителен съм на тема право и разбирам, че в делата може да липсват някакви документи, да са се загубили. Но даваме знак на света, че правото на собственост няма никаква защита в България. Сами си правим лош образ, имидж пред света и защо после се чудим, че световните инвеститори не ни уважават“. Огнян Герджиков коментира и дали е полувала предложение от президента Румен Радев да бъде неговата номинация за конституционен съдия. „Не съм получавал предложение от Румен Радев за номинация за конституцонен съдия – призна порф. Герджиков. - Ако се появи, вероятно няма да приема. Чувствам се много активен. Занимавам се с много дейности и няма да мога да го правя, ако приема да съм конституционен съдия“. Сподели:", "date": "2018.10.21", "title": "Проф. Огнян Герджиков за сагата с Царските имоти: В основата си спорът е юридически, но прерасна в политически"}
{"url": "https://pik.bg/%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D0%BB%D0%B8%D1%87%D0%B5%D0%BD-%D1%84%D0%B5%D1%81%D1%82-news790091.html", "text": "Въвежда се временна организация на движението в София заради  провеждане на уличен фест, съобщават от пресцентъра на Столична община, цитирани от „Фокус“. От 11:00 до 21:00 часа се забранява влизането, престоят и паркирането на пътни превозни средства по ул. „Позитано” между ул. „Марко Балабанов” и сградата на СДВР. Сподели:", "date": "2018.10.21", "title": "Промени в движението в столицата заради уличен фест"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BE%D0%B1%D1%8F%D0%B2%D0%B8-%D1%87%D0%B5-%D1%89%D0%B5-%D1%81%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%82-%D0%B2%D1%81%D0%B8%D1%87%D0%BA%D0%B8-%E2%80%9E%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D0%BC%D0%B5%D1%80%D0%BA%D0%B8%E2%80%9C-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%B8%D0%BD%D1%82%D0%B5%D1%80-news790093.html", "text": "Турция ще предприеме всички \"необходими мерки\" за защита на интересите си в източната час на Средиземноморие, ако е необходимо. Това заяви турският президент Реджеп Ердоган, след като турски изследователски кораб бе замесен в инцидент в изключителната икономическа зона на Кипър и близо до гръцкия континентален шелф, съобщава кипърската редакция на гръцкият вестник Kathimerini, цитиран от „Фокус“. Попитан от турски журналисти за коментар относно предполагаемия инцидент между турския сондажен кораб „Барбарос“ и гръцка фрегата, Ердоган заяви, че е информиран за случилото се от турския началник на Генералния щаб генерал Хулуси Акар. Според Акар, \"проблемите са започнали\", защото гърците са очертали сами собствените си морски граници, добавяйки, че тези граници не са правилни. Сподели:", "date": "2018.10.21", "title": "Президентът на Турция обяви, че ще се предприемат всички „необходими мерки“, за защита интересите на страната в Средиземно море"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%BD%D0%B8-%D0%B4%D0%B2%D0%B0-%D0%B3%D1%80%D0%B8%D0%BF%D0%BD%D0%B8-%D1%89%D0%B0%D0%BC%D0%B0-news790096.html", "text": "Грипните щамове „А“ и „Б“ ни атакуват тази година, съобщават от здравната инспекция в Монтана, цитирани от „Конкурент“. Инспекцията разполага с  четирикомпонентна противогрипна ваксина, която съдържа в състава си актуалните за сезона щамове. Проучване на Световната здравна организация сочи, че в Северното полукълбо ще върлуват “Мичиган” и “Сингапур” от щам „А“, както и “Колорадо” и “Пукет” от щам „Б“. Очаква се тази година заболяемостта да се повиши през декември. Прогнозира се, че  пикът ще е  в края на януари. Добре е имунизация да се направи през октомври, за да има време организмът да си изгради собствения имунитет, съветват епидемиолозите. Имунизационният кабинет на здравната инспекция в Монтана прави ваксините безплатно. Не се извършват имунизации с ваксини, донесени от гражданите, защото не е гарантирано тяхното правилно съхранение, уточняват експертите. Годишно над 44 000 европейци умират от респираторни заболявания, свързани със сезонния грип. Общо до 650 000 са смъртните случаи в световен мащаб. Ваксинацията срещу грип е препоръчителна основно за хора с хронични заболявания. Сподели:", "date": "2018.10.21", "title": "Внимание: Атакуват ни два грипни щама"}
{"url": "https://pik.bg/5-%D1%87%D1%83%D0%B4%D0%BE%D0%B4%D0%B5%D0%B9%D0%BD%D0%B8-%D1%81%D0%B2%D0%BE%D0%B9%D1%81%D1%82%D0%B2%D0%B0-%D0%BD%D0%B0-%D1%81%D1%80%D0%B5%D0%B1%D1%8A%D1%80%D0%BD%D0%B0%D1%82%D0%B0-%D0%B2%D0%BE%D0%B4%D0%B0-news790083.html", "text": "Наближават студените месеци, през които имунитетът ни отслабва и започваме да боледуваме по-често. Има метод, чрез който ще стабилизирате състоянието си, без да приемате прекалено много лекарства. Той е евтин и напълно безопасен, познат от векове и ефективността му е гарантирана. Това е сребърната вода, която е чудодейно откритие на човечеството. Ето за какво може да се използва сребърната вода: Тя е много полезна за студените месеци. Сребърната вода повишава защитните сили и имунитета. Може да се използва за гаргари, промиване на очите, като капки за нос, жабурене на гърлото и устната кухина. Можете да промивате рани, акне, брадавици, гъбички и изгаряния със сребърна вода. Тя ще дезинфекцира зоните и ще спре развитието на други бактерии. Може да се приема и като вътрешно лекарство. Примесена с вода, може да се пие по няколко пъти дневно, съобщава \"АйУомън\". Има чудно въздействие, ако имате някакви вътрешни заболявания като гастрит, чревни болести, подагра, артрит и алергии. Имайте предвид, че с нея обаче не трябва да се прекалява. Доказано е, че сребърната вода спира растежа и развитието на 600 вида бактерии и гъбички, което я прави много полезна и ефикасна при кожни проблеми. Много голяма част от по-ефикасните лекарства не могат да се прилагат при деца, защото са прекалено силни. Предимството на сребърната вода е, че може да се използва и при деца, независимо на каква възраст са. Тя е напълно безвредна, стига да не се прекалява с употребата й. Сподели:", "date": "2018.10.21", "title": "5 чудодейни свойства на сребърната вода"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D1%88%D0%B5%D0%B9%D1%85%D0%B0-%D0%BD%D0%B0-%D0%BE%D0%B0%D0%B5-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%B5%D0%BC%D0%B8%D1%80%D1%81%D1%82%D0%B2%D0%BE-%D0%B0%D0%B1%D1%83-%D0%B4%D0%B0%D0%B1%D0%B8-%D0%B2%D0%B8%D0%B4%D0%B5%D0%BE-news790129.html", "text": "С официална церемония бе посрещнат премиерът Бойко Борисов в Обединените арабски емирства. Министър - председателят започва днес поредица от важни разговори с шейховете на Обединените арабски емирства (ОАЕ). Борисов се срещна първо с престолонаследника на Абу Даби Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ. Подобна среща се случва за първи път в историята на двустранните отношения на България и Обединените арабски емирства. \"Знаем много за вас лично, за страната ви, приветствам ви с добре дошъл! От все сърце бих желал връзките между нашите две страни да се развиват и укрепват\", каза Мохамед бин Зайед на премиера. По време на разговорите между двамата се очаква да бъде обсъдено развитието на политическия диалог между двете държави и засилване на ефективното взаимодействие в стратегически важни сфери като икономика и инвестиции, отбрана и сигурност, борбата с тероризма, иновациите и технологиите. Шейх Мохамед е коронясаният принц на ОАЕ и води преговори от името на монархията в сфери като енергетика, отбрана, инвестиции и политика. Завършил е академията \"Сандхърст\" във Великобритания и е член на Върховния съвет за петрол. За 2017 година стокообменът между България и федералната монархия е 202 млн. щатски долара, като износът ни е за 170 млн. Страната ни изнася предимно цигари, електронни апарати, арматурни артикули. За 21 години инвестициите на ОАЕ в България са 89 милиона евро, което нарежда монархията на 37-о място по размер на преките инвестиции в нашата страна, пояснява БНТ. В монархията от Персийския залив живеят 7000 българи - вероятно най-голямата българска общност в Залива, а и изобщо в целия Арабски свят. През април вицепремиерът и министър на външните работи Екатерина Захариева откри посолство на България в Абу Даби. Между България и ОАЕ има сключени две споразумения: за взаимно признаване на шофьорските книжки, както и за взаимна защита на инвестициите. ОАЕ е третият най-голям нефтопроизводител в Персийския залив след Саудитска Арабия и Иран, а годишният БВП, който генерира, е 192 млрд. долара. Сподели:", "date": "2018.10.21", "title": "ПЪРВО В ПИК! Борисов се срещна с шейха на ОАЕ престолонаследник на емирство Абу Даби (ВИДЕО)"}
{"url": "https://pik.bg/%D0%B4%D0%BE%D0%BC%D0%B0%D1%88%D0%BD%D0%B8-%D1%80%D0%B5%D1%86%D0%B5%D0%BF%D1%82%D0%B8-%D0%B7%D0%B0-%D0%B1%D1%8A%D1%80%D0%B7%D0%B8-%D0%B7%D0%B0%D0%BA%D1%83%D1%81%D0%BA%D0%B8-news790136.html", "text": "Съществува мнение, че бързите храни са крайно нездравословни. Това е така най-вече заради съмнителните продукти, които големите вериги влагат в тях, както и заради мазнината, която използват. В повечето случаи тя е не е нито зехтин, нито олио, а имитиращ продукт. Ако приготвим любимите ни фастфууд храни вкъщи обаче, можем да бъдем сигурни, че освен вкусни ще бъдат и полезни. Бургери ПРОДУКТИ: 4 хлебчета за бургери, 40-50 г краве масло, 4 яйца, 1 глава червен лук, 1 домат, топено сирене, месо по избор, 5-6 картофа, чубрица на вкус. ПРИГОТОВЛЕНИЕ: Загряваме тигана и слагаме малко от маслото. Разполовяваме хлебчетата и ги запържваме до златисто. След като ги извадим от тигана, ги намазваме с топено сирене, слагаме резени домат и парче месо (или пикантен салам). Добавяме по едно предварително изпържено яйце и нарязан червен лук. Гарнираме с пържени картофки, поръсени с домашна чубрица. Хотдог ПРОДУКТИ: 1 франзела, 4 кренвирша, зелената част от 1 стрък лук , бялата част от 1 стрък чесън , 2-3 с. л. бяло вино, 1 ч. л. червен пипер , 2 ч. л. горчица, 1 зелена чушка, 1 червена чушка, 200 г кромид лук, 2-3 с. л. зехтин, зехтин за поливане. ПРИГОТОВЛЕНИЕ: Франзелата се реже на еднакви парчета. В тиган със сгорещения зехтин се запържва нарязаният на колелца лук на тих огън за 10 минути. Чушките се разполовяват, отстранява се семето им и се режат на много тънки ивички. Запържените колеца лук се изваждат в чиния и в същата мазнина на силен огън се запържват ивичките чушки. Поръсват се с горчица и се бърка 1-2 минути. Добавя се червеният пипер, отново се разбърква и веднага се налива виното. Овкусява се със сол, връщат се колелцата лук и се оставя на котлона, докато виното се изпари. През това време се нарязват на ситно бялата част на стръка чесън и перата на лука. Парчетата франзела се разполовяват, леко се поливат със зехтин, поръсват се с риган и се слагат на загретия грил-тиган (скара или в краен случай фурна). Кренвиршите също се запичат на грил-тигана. Върху едната половина от франзелата се поставя от сместа с чушките. Поръсва се с нарязаните чесън и зелен лук, поставя се кренвиршът и се затваря с другата половина. Дюнери ПРОДУКТИ: 1/2 пакетче мая, 1 ч. л. сол, 1 ч. л. захар, 200 мл вода, брашно, 400 г телешко (свинско, пилешко) месо, 1 домат, 2-3 кисели краставички, пържени картофки, 2 с. л. кисело мляко, 1 с. л. картофено пюре, 10 г чесън на прах (1 пакетче), 1 ч. л. кимион, 2 с. л. пържен лук. ПРИГОТОВЛЕНИЕ : Месото се накълцва на ситно. Пече се с малко мазнина на фурна или плоска скара. Желателно е да се разбърква от време на време. Тестото се замесва, като към брашното се прибавят солта, захарта, маята и водата. Оформят се топки с големината на яйце. Разточват се много на тънко. Пекат се на сач, а може и в тиган, но с малко мазнина. След като са изпечени, се покриват, за да омекнат. Приготвя се сос, като майонезата се смесва с киселото мляко и картофеното пюре. Добавят се кимионът и чесънът и се разбърква добре с телена бъркалка. Във всяка питка се слага от соса. Добавят се месо, пържени картофи, пържен лук, нарязан домат и наситнени краставички. Дюнерът се завива, като долната част на питката се прегъва навътре, за да не потече сос. След това се навива като палачинка. По желание може да се добавят накълцани прясно зеле или маруля. Пица ПРОДУКТИ: 500 г брашно, 1 пакетче суха мая, 200 мл й вода (хладка), 1 яйце, 2 с. л. олио, 1 с. л. оцет, сол на вкус. За плънката: доматен сос (домашен), чушка, маслини, колбас, кашкавал на вкус. ПРИГОТОВЛЕНИЕ: Във водата разтваряме маята със захарта и изчакваме да шупне. В купа пресяваме брашното. Слагаме яйцето, сол, олиото и оцета. Добавяме шупналата мая и замесваме меко тесто, което не трябва да лепне, и го оставяме да почине за около 20 минути. След това оформяме блата за пицата в тава, намазана с мазнина, и гарнираме с продуктите за плънката. Печем до готовност в предварително загрята фурна. От посоченото количество продукти се получава тесто за 2 тънки пици. Сподели:", "date": "2018.10.21", "title": "Домашни рецепти за бързи закуски"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%B1%D1%81%D0%BF-%D0%B3%D0%BE%D1%82%D0%B2%D0%B8-%D0%BF%D0%B0%D1%80%D1%82%D0%B8%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA---%D0%BF%D0%BE%D0%BB%D0%B7%D0%B2%D0%B0%D1%82-%D0%B7%D0%B0-%D0%BE%D1%80%D1%8A%D0%B6%D0%B8%D0%B5-%D1%81%D1%80%D0%B5%D1%89%D1%83-%D0%B2%D0%BB%D0%B0%D1%81%D1%82%D1%82%D0%B0--news789921.html", "text": "Пореден партиен протест готви в понеделник БСП, видя ПИК. За оръжие в напъните си да свалят кабинета и да се домогнат до властта хората на Корнелия Нинова ползват майките на деца с увреждания от палатковия лагер пред парламента. Именно това е била причината вчера лидерката да се срещне с тях в Народното събрание и да ги покани вътре на среща, издават червени остриета, шокирани от методите на действие на новото ръководство. Почти веднага след срещата на Нинова с майките, от която лъснаха и снимки, във фейсбук активисти на БСП започнаха да споделят часа и мястото на протест, организиран за понеделник. Събитието се популяризира само от хора от левицата и набира симпатизанти с платени съобщения в социалната мрежа, алармираха и читатели на ПИК, които са били канени да се присъединят. „Някакви тролове пращат покани до всички майките от различни групи на родители, като рекламират протеста от името на майките на деца с увреждания. Исканията им обаче са за оставки, което няма нищо общо с проблемите на децата“, пише наша читателка. Слави Трифонов също лъсна в заверата като призова от предаването си за включване в протеста и оставки, което отново цели дестабилизация на държавата. В действителност от бърз поглед около публикациите за въпросния протест става ясно, че той няма общо с правата на хората с увреждания, а всички мотиви и лозунги са изцяло политически и насочени срещу правителството на премиера Бойко Борисов и легитимната власт. Част от поканените майки от въпросните групи изразяват недоумението си защо се използват майките на деца с увреждания за подобни цели, а други коментират, че влизането им вчера в парламента при Корнелия Нинова е ясен знак, че са съгласни с използването им. Други пък се учудват от какво са недоволни въпросните майки след като премиерът Борисов вече изпълни всичките им искания, отпусна 150 млн. лв. допълнително и гарантира гласуване на Закон за хората с увреждания, изцяло написан под тяхна диктовка след безпрецедентния натиск с палаткови лагер и уличните им блокади. Припомняме, че още преди две седмици те подписаха споразумение с правителството, което от месеци се къса да им угажда. Борисов даже обяви, че дава допълнително 150 милиона лева, повече от парите за цялата българска култура. Въпреки това майките стоят на палатки, принуждавайки болните си деца да висят по цели дни на улицата. „Здравият разум сочи, че подобно поведение - освен че е съставомерно, няма общо с нормалната житейска логика. Значи някой стои отзад, провокира, плаща им да бунят и сеят напрежение“, коментират още потресени от развоя на протеста и политическата му употреба майки във фейсбук. ПИК припомня, че кой е този някой, вече се разбра от многобройни медийни публикации - младежкото движение на БСП участва в протестите заедно с вездесъщия Антон Кутев и други депутати от левицата. Корнелия Нинова не пропуска случай да се снима с майките, а сега ще поведе партиен протест с тях пред Министерски съвет. Слави Трифонов и Мая Манолова също отдавна ги употребяват като авангард на бъдещия си партиен проект. Връзката на майките с БСП лъсна съвсем скоро, когато те блокираха движението по „Орлов мост“ в София за около час и половина, а шествието им приключи пред Народното събрание. Оказа се, че активисти на БСП са се опитали да манипулират протеста, чрез инструкции, изпращани по SMS и във Viber. Става дума за зам.-председателя на социалната комисия в парламента Георги Гьоков. От изтекъл кадър в мрежата лъсват указания на Гьоков към своите къде трябва да се чакат, за да отидат на шествието и кои ще участват в него. Очевидно са изпращани инструкции чрез SMS и във Viber на депутати и активисти от партията. Целта е била да се постигне масовост и да се ползват майките за политическа реклама. Тогава стана ясно, че включването на червените е стартирало със събиране на паркинга зад Народното събрание, където е сформирана група от младежката организация на социалистическата партия. С тях е бил и народният представител от левицата Антон Кутев, става ясно от съобщението. Инструкции за участие в протеста са изпратени и до членовете на комисията по труда, социалната и демографската политика от квотата на БСП. На протеста всички застанаха зад транспарант с надпис \"Не уврежданията убиват децата ни, а държавата!\". В понеделник БСП явно са решили да опитат да повторят въпросния протест, но този път съглашението им лъсна и се вижда, че исканията им нямат нищо общо със здравеопазването, а са изцяло политически и с цел дестабилизация на властта и домогването на партията им и лидерката Корнелия Нинова до властта, подпирайки се болните деца. Сподели:", "date": "2018.10.21", "title": "РАЗКРИТИЕ НА ПИК! БСП готви партиен протест в понеделник - ползват за оръжие срещу властта майките на деца с увреждания (СНИМКА)"}
{"url": "https://pik.bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D0%B1%D1%80%D0%B5%D0%B3%D0%BE%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D0%BA%D0%BE%D1%80%D0%B0%D0%B1-%D1%81-%D0%BE%D0%BA%D0%BE%D0%BB%D0%BE-70-%D0%BC%D0%B8%D0%B3%D1%80%D0%B0%D0%BD%D1%82%D0%B8-news790098.html", "text": "Гръцката брегова охрана задържа кораб с около 70 нелегални мигранти на борда, предава скопската електронна медия A1 On, цитирана от „Фокус“. Инцидентът се е случил в близост до остров Кефалония в Йонийско море. Два кораба на бреговата охрана на Гърция са ескортирали плавателния съд с мигранти до административния център на острова - Аргостоли. Корабът, превозващ мигранти, е бил засечен, след като пътуващ на борда му е информирал властите чрез мобилния си телефон, че съдът е в неизправност. Сподели:", "date": "2018.10.21", "title": "Гръцката брегова охрана задържа кораб с около 70 мигранти"}
{"url": "https://pik.bg/%D0%B8%D1%82%D0%B0%D0%BB%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%BD%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B8-%D1%81%D0%BF%D1%80%D1%8F%D0%BC%D0%BE-%D0%B5%D1%81-%D0%BF%D0%BE-%D0%B1%D1%8E%D0%B4%D0%B6%D0%B5%D1%82%D0%BD%D0%B8%D1%8F-%D0%B2%D1%8A%D0%BF%D1%80%D0%BE%D1%81-news790097.html", "text": "Италианското правителство изглади спора за данъчната амнистия и прие по-отстъпчив тон към институциите на Европейския съюз, изтъквайки, че иска да обсъди с Брюксел бюджетния си план, предаде „Ройтерс“, цитирана от БНР. Управляващата коалиция включи данъчната амнистия сред мерките за изпълнение на скъпоструващите предизборни обещания, които се очаква рязко да увеличат бюджетния дефицит до 2,4 на сто от БВП догодина, в нарушение на нормите на ЕС. След правителственото заседание премиерът Джузепе Конте заяви пред журналисти, че скоро ще посети председателя на Европейската комисия Жан-Клод Юнкер, за да обсъди с него въпроса. Италианското правителство обеща да даде разяснения по бюджет 2019 в отговор на критиките на Брюксел и отново подчерта ангажимента си да задържи страната в еврозоната, съобщи по-рано „Франс Прес“. Сподели:", "date": "2018.10.21", "title": "Италия готова на компромиси спрямо ЕС по бюджетния въпрос"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%B1%D0%B8%D1%82%D0%BA%D0%B0%D1%82%D0%B0-%D1%81-%D1%84%D1%8E%D1%80%D0%B8-%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2-%D1%81-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%B2%D0%B8%D0%B4%D0%B5%D0%BE-news790111.html", "text": "Най-добрият български боксьор Кубрат Пулев каца в неделя вечерта от Германия. В София вече е неговият противник Хюи Фюри, който в събота пристигна у нас. Битката, която ще се проведе в \"Арена Армеец\" на 27-и октомври, ще проследи на живо и Холивудската легенда Силвестър Сталоун. Вижте какво казаха Кубрат Пулев и Хюи Фюри преди мача. Сподели:", "date": "2018.10.21", "title": "ПРЕДИ БИТКАТА С ФЮРИ: Кубрат Пулев с патриотично послание (ВИДЕО)"}
{"url": "https://pik.bg/%D0%B2-%D0%BF%D0%BE%D0%BB%D1%88%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%BC%D0%B5%D1%81%D1%82%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news790100.html", "text": "Първи кръг на местни избори се провежда днес в Полша, съобщава „Ройтерс“, цитирана от БНР. Очаква се управляващата евроскептична партия \"Право и справедливост\" да постигне нови победи, въпреки че националистките й изказвания и институционални реформи подхранват задълбочаващ се разрив с Европейския съюз. Полската управляваща партия е водеща на национално равнище, но контролира относително малък брой общински съвети. Ако успее да спечели нови места, \"Право и справедливост\" ще има по-голям достъп до местно финансиране - фактор, който може да окаже влияние на изборите догодина. Освен това тя би получила по-голям контрол върху училищата и театрите, които са важни елементи в националистическата й програма. Партията се противопоставя на абортите, контрацептивите и инвитро оплождането и иска културата и образованието да бъдат по-консервативни. Сподели:", "date": "2018.10.21", "title": "В Полша се провеждат местни избори"}
{"url": "https://pik.bg/10-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%BE%D0%BF%D0%B8%D1%82-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BE%D1%82-%D1%86%D0%B5%D0%BD%D1%82%D1%8A%D1%80-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news790104.html", "text": "Испанската полиция обяви, че 10 служители на реда и един мигрант са били ранени, след като голяма група мигранти се е опитала да избяга от депортационен център в Мадрид, предаде „Асошиейтед Прес“, цитирана от БТА и БТВ. Групата от около 80 мигранти от алжирски произход се е опитала да избяга от центъра вчера сутринта, каза полицията. През август 13 мигранти успяха да избягат от същия център. Петима бяха арестувани малко след бягството. В Испания от началото на годината се увеличава броят на пристигащите от Африка мигранти, много от които предприемат опасни опити да прекосят Средиземно море с лодки. Мигрантите, за които испанските съдебни власти са наредили да бъдат депортирани в родните им страни, могат да бъдат пратени в центрове за задържане за срок до 60 дни, докато бъде уредено връщането им. Сподели:", "date": "2018.10.21", "title": "10 полицаи пострадаха при опит за бягство на мигранти от център в Испания"}
{"url": "https://pik.bg/%D0%B7%D0%BE%D0%B2-%D0%B7%D0%B0-%D0%B4%D0%BE%D0%BD%D0%BE%D1%80%D0%B8-%D0%BE%D1%82%D1%87%D0%B0%D1%8F%D0%BD%D0%B8-%D0%B1%D0%BB%D0%B8%D0%B7%D0%BA%D0%B8-%D0%BD%D0%B0-%D1%85%D0%BE%D1%80%D0%B0-%D0%B7%D0%B0%D0%B3%D1%83%D0%B1%D0%B8%D0%BB%D0%B8-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F-%D1%82%D1%8A%D1%80%D1%81%D0%B5-news790101.html", "text": "Близки на хора, загубили живота си в очакване на трансплантации, признаха, че са безсилни пред здравната система и призоваха всички, които имат техните проблеми, да не чакат, а да търсят лечение в чужбина. Христина Хрисимова, загубила съпруга си, който е очаквал трансплантация, и Алберт Петков, чийто брат почина  докато очаква операция,  признаха пред сутрешния блок на БТВ, че битката със здравната система ги е довела до крайно отчаяние. „При съпруга ми размотаваха процедурата по всякакъв възможоен начин – коментира христина Хрисимова. -  Проточи се четири месеца. Одобриха ни в крайна сметка, защото организирах протести. Битката ми с държавата продължава и сега, след като съпругът ми вече го няма..Завела съм дело, което очаквам да спечеля. Аргументирала съм се с наредбата, която действа за лечение в чужбина. Съдя министъра Ваньо Шарков, защото той за мен е единственото отговорно лице. Преди две години ми казаха, че шефът на болница „Лозенец“ доктор Спасов има интерес турски болници да поемат българсктите пациенти . Сега това е факт. Не виждам надежда в бъдещето и съм съгласна, че хората трябва да търсят спасение бързо в чужбина. Новият шеф на Агенцията за трансплантациите веднага трябва да бъде сменен. Той каза с ехидна усмивка, че до дни ще се извършват тук белодробни трансплантации. Това е подигравка. Този човек трябва да си ходи преди да е навредил. Най-спешното е да бъде намерена болница в чужбина, с която да се подпише договор за трансплантации“. „Всичи трябва да разберем, че министрите са там да ни помагат – допълва Алберт Петков. -  Ние обаче сме на това положение заради тях. След срещата ми с премиера Бойко Борисов, той нареди вътрешна проверка на дейността на Министерството на здравеопазването за последните две години. Нужна е форма на адекватна реакция обаче. Борисов разпореди уволнението на тези, които са забавили писмото до г-н Ананиев. Наредена е и проверка по случая и на болницата, която е виновна за смъртта на брат ми. Там обаче всячески опитват да правят белодробни трансплантации от години насам. Става дума за болница „Лозенец“. Продължават да лъжат хората, че ще дойдат специалисти от Турция за трансплантацията. Явно, ако няма далавера, просто няма смисъл живота на пациента. Явно хората трябва да търсят при такива проблеми изход в чужбина. Казаха ни, че няма смисъл брат ми да заминава за Виена. Повярвахме им, но брат ми почина. Затова призивът ми е, изобщо не чакайте при такива проблеми. Веднага търсете спасението в чужбина. Явно колкото и здравни осигуровки да си плащаш, няма смисъл“. Сподели:", "date": "2018.10.21", "title": "Зов за донори: Отчаяни близки на хора, загубили живота си в очакване на трансплантация: Търсете спасение в чужбина"}
{"url": "https://pik.bg/%D1%82%D0%B8%D1%80-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%B8%D1%8F-%D0%BF%D1%8A%D1%82-%D0%BF%D1%80%D0%B5%D0%B4%D0%B8-%D1%80%D0%B0%D0%B7%D0%BA%D0%BB%D0%BE%D0%BD%D0%B0-%D0%B7%D0%B0-%D1%81%D0%B5%D0%BB%D0%BE-%D0%BA%D0%B0%D0%B7%D0%B8%D1%87%D0%B5%D0%BD%D0%B5-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-news790155.html", "text": "ТИР се е преобърнал на Околовръстния път преди разклона за село Казичене, пострадал е шофьорът на камиона,  съобщиха от пресцентъра на МВР, цитирани от „Фокус“. Сигналът е подаден около 12:00 часа. По първоначални данни, ТИР, движейки се по Околовръстен път, преди разклона за село Казичене, се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. Пострадал е водачът на камиона. Временно е ограничено движението на моторни превозни средства в района. Сподели:", "date": "2018.10.21", "title": "ТИР се преобърна на Околовръстния път преди разклона за село Казичене. Има пострадал"}
{"url": "https://pik.bg/%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B1%D0%BE%D0%BF%D0%B0%D0%B4%D0%B6%D0%B8%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F-%D0%B0%D1%82%D0%B0%D0%BD%D0%B0%D1%81-%D0%BC%D0%B5%D1%87%D0%B5%D0%B2-%D0%B3%D0%B0%D1%80%D0%B3%D0%B0%D1%82%D0%B0-news790119.html", "text": "Скандалноизвестният наркобос Атанас Мечев-Гаргата и бил арестуван снощи при мащабна акция на ГДБОП и криминалисти от Благоевград, Банско и Разлог, съобщават от МВР. Заедно с Гаргата са задържани и шест от неговите дилъри, изпълнявали поръчки на територията на Банско и Разлог. Гаргата е задържан в дома си в Разлог, дилърите, които са 20 годишни момчета, са също разложани. По-рано тази година Мечев бе арестуван за групово изнасилване. Гаргата ще бъде обвинен като лидер на банда за наркотици. Тя пласирала дрога в Банско и Разлог. Гаргата е арестуван в дома си в Разлог, заедно с него са задържани и 6-ма дилъри. Открити са и наркотици, съобщава \"Струма.бг\". 33-годишният мъж бе в МВР болница и след задържането му по обвинение в групово изнасилване в нощта срещу 5 март. Тогава 29-годишна жена подаде жалба, че Мечев и приятелите му – Йордан Иванов, Ивайло Ценов и Илиян Кръстанов, са я изнасилили в кръчмата “Воеводска среща” в столичния кв. “Драгалевци”. Гаргата бе доведен от болницата в Софийския районен съд на 7 март, след като прокуратурата поиска той и сподвижниците му да останат в ареста, пише “24 часа”. Съдът обаче пусна и 4-мата срещу гаранции от по 2000 лв. с мотива, че няма никакви доказателства да е участвал в изнасилване освен думите на пострадалата. Държавното обвинение не е атакувало решението на съда, а разследването по случая продължава. Няколко дни след груповото изнасилване – на 13 март, Гаргата бе задържан за хулиганство на пътя след скандал в София. Според обвинението , на бул. “България” Гаргата и спътниците му ударили с джипа си отзад кола. След това Мечев нападнал водача, блъскал го и го дърпал, изплюл се в лицето му и го псувал. Гаргата принудил човека да подпише двустранен протокол, че поема вината за катастрофата, твърди прокуратурата. Свидетели обаче видели инцидента и подали сигнал тел. 112, а Гаргата и 4-ма от свитата му били задържани. В момента продължават претърсванията на адреси в . Обиски се извършват и в София. Сподели:", "date": "2018.10.21", "title": "СПЕЦАКЦИЯ: Бопаджии закопчаха скандалния Атанас Мечев-Гаргата"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%B8%D0%BC%D0%B5%D0%BE%D0%BD-%D0%B4%D1%8F%D0%BD%D0%BA%D0%BE%D0%B2-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B8-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B1%D1%81%D0%BF-%D0%B4-news790118.html", "text": "- Коалицията БСП-ДПС, която банкрутира КТБ и струва 6 милиарда лева на българите, сега предлага поредица недомислици, които ще разрушат здравната система, вместо да й помогнат. При вот на недоверие е редно да се предлага смислена алтернатива, не просто да се политиканства. - Една невярна опорна точка, която пропагандната машина на БСП повтаря вече няколко години. Фактите са следните. Правителството на Станишев поддържаше политика на задържане на една четвърт от здравните вноски на гражданите в държавния резерв, без право да се използват от Здравната каса. Причината е била “несвършилата здравна реформа.” Тези пари просто се трупаха в резерва, без смисъл. От 2010 година ГЕРБ прие промяна на закона, така че цялата здравна вноска от 8 процента да може да се харчи от Здравната каса. В допълнение, парите натрупани в предишни години в държавния резерв също се отпуснаха на Здравната каса. Така за периода 2012-2013 г. бюджетът за здраве се увеличи с 40 процента. Всъщност това увеличение спря само в един бюджет: този на кабинета Орешарски за 2014 г. - Вот на недоверие се прави след приемането на бюджета, не преди това. Един вид БСП се оплакват за нещо, което още не се е обсъждало в парламента. - Би могла да се приеме политика за лекарствата генерици, които широко се използват в Америка или страни като Германия. Това ще съкрати харчовете за лекарства без да намали качеството. Със спестените пари могат да се остойностят по-високо педиатричните пътеки, за да са по-здрави децата. Както и да се засилят годишните прегледи  в по малките населени места. Тези мерки ще направят нацията по-здрава. Всъщност в парламента има добри лекари от всички партии. Да говорят те, а не партийните комисари. Сподели:", "date": "2018.10.21", "title": "САМО В ПИК: Симеон Дянков за вота на недоверие и истерията на социалистите: Коалицията БСП-ДПС, която банкрутира КТБ и струва 6 млрд. лв. на българите, ще разруши здравната система"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D0%B1%D1%80%D0%B0%D0%B7%D0%B8%D0%BB%D1%86%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%8F-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B6%D0%B0%D0%B8%D1%80-%D0%B1%D0%BE%D0%BB%D1%81%D0%BE%D0%BD-news790112.html", "text": "Седмица преди втория тур на президентските избори в Бразилия хиляди бразилци се включиха в протест срещу крайнодесния кандидат за президент на страната Жаир Болсонаро, съобщава „Асошиейтед Прес“, цитирана от БНР. Участниците в протестите окупираха улици и площади в Сао Пауло, Рио де Жанейро и други градове на страната. Бившият капитан от бразилската артилерия Болсонаро спечели изборите на 7 октомври, като получи 46 на сто от гласовете, срещу 23% за Фернанду Адад, кандидата на Бразилската партия на трудещите се, управлявала страната от 2003 до 2016 г. Крайнодесният кандидат Болсонаро, известен с обидните си забележки по отношение на гейовете и жените, обеща да се справи с увеличаването на престъпността и насилието в Бразилия. Миналата година в страната бяха извършени над 60 000 убийства. В края на предизборната му кампания Болсонаро беше нападнат и намушкан с нож. Според анализатори, случилото се е довело до увеличаване на подкрепата за него. Сподели:", "date": "2018.10.21", "title": "Хиляди бразилци се включиха в протест срещу крайнодесния кандидат за президент Жаир Болсонаро"}
{"url": "https://pik.bg/%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89-%D0%B8%D0%B7%D1%85%D0%BE%D0%B4%D1%8F%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-news790005.html", "text": "Реал (Мадрид) е готов да продаде Марко Асенсио, но това ще стане само при достатъчно добра оферта, пише \"Гол\", позовавайки се на информация на \"Марка\". През лятото Асенсио бе обявен за непродаваем, но към днешна дата Флорентино Перес е готов да се раздели с играча на \"кралете\". Този сезон Марко се намира в много слаба форма, макар че се очакваше да се утвърди като големия лидер на тима след напускането на Кристиано Роналдо, който бе продаден на Ювентус. Към Асенсио интерес не липсва и той е желан от Ливърпул, Челси и ПСЖ. Сподели:", "date": "2018.10.21", "title": "Реал Мадрид с изненадващ изходящ трансфер?"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F-news790046.html", "text": "ОВЕН Внимавайте да не влошите финансовото си състояние. Проявете предпазливост в общуването с хората от обкръжението си, особено от деловото. Пазете се от ненужни спорове и конфликти. Не предприемайте промени, дори и след задълбочен анализ. Работата ви спори. ТЕЛЕЦ Постарайте се да избягвате начинанията, които няма да ви донесат мечтания успех, започнете ил ги в този ден. Завършете служебните си задачи до края на деня. Ако сте изнервени не спорете и не се заяждайте с колегите си, защото ще си създадете сериозни проблеми. БЛИЗНАЦИ Денят е напрегнат, но въпреки това ви позволява да се заемете с обмисляне на начинанията, които отдавна планирате, само дето днес сякаш не ви се занимава точно с тях. Ако прецените, че ще почувствате успокоени и разтоварени от напрежението пътувайте и да посетите ваши близки, но бъдете внимателни зад волана. РАК Трудностите са временни и са свързани преди всичко с материалното ви състояние. Не следвайте чужди съвети, които са във ваша вреда, но сякаш сте обсебени от чара на хората, които ви ги поднасят. На работното си място ще се почувствате уморени и отпаднали. ЛЪВ Анализирайте не само работата си, а и поведението си. Често сте склонни да забравяте, че импулсивността ви понякога е безпричинна и наранява околните. Не се колебайте и се извинете. Начинанията са успешни и ви носят добри финансови постъпления. Не пропускайте да споделите новите си идеи на работното място. ДЕВА Ще отправят към вас делови предложения. Не ги приемайте, защото не са изгодни за вас. Възможно е усложняване на отношенията на работното място и в семейството ви, ако сте нетактични. Нова информация, която ще получите днес ще ви принуди да преосмислите действията си и да промените начинът си на работа. ВЕЗНИ Не приемате критика, защото я възприемате като несериозна. Поговорете с хората от деловото си обкръжение, като ги поканите на обяд. В общуването с тях запазете спокойствие и не напрягайте атмосферата. Очаквайте приходи. Съобразете се с исканията на близките си и проявете търпение, ако нещо не ви харесва. Не спорете. СКОРПИОН Забравете прибързаността, ако трябва да се захващате с нови задачи. Изчакайте до обед. Сутринта сте все още разсеяни и мислите за други неща затова са възможни пропуски и грешки. На работното си място се справяте отлично със задълженията си. Деловите разговори и срещи са успешни. СТРЕЛЕЦ Новите запознанства са източник на неприятности. Внимавайте не само за задълженията си на работното място, а и ако се налага да проверявате финансови документи в този ден. Установяването на нови делови контакти ви отваря пътя за начинания. Можете да реализирате плановете си и да проведете срещите си. КОЗИРОГ От сутринта сте във властта на емоцията. Ще си създадете проблеми, заради нежеланието ви да проявите сдържаност и да не давате израз на чувствата си пред завистливи хора. Подгответе се за опити за измама от страна на ваши бивши делови партньори, ако работите в сферата на частния бизнес. ВОДОЛЕЙ Отложете взимането на важни решения, защото сте объркани, съветите валят около вас и не успявате дори да отсеете правилните, а грешката от необмислените бъдещи последици трудно ще оправите. Не успявате да овладеете емоцията си, но се опитайте на всяка цена да си наложите спокойствие. Само с търпение ще успеете да стабилизирате постигнатото до момента. РИБИ В този ден, сте подвластни на самозаблуда, водеща до противоречия на работното ви място. Материални проблеми заради ваши грешки ще ви развалят настроението. Деловите срещи и разговори няма да са успешни, ако сте разсеяни. Обмислете и подгответе финансови или трудови договори. Сподели:", "date": "2018.10.21", "title": "САМО В ПИК! Топ астроложката Алена с пълен хороскоп за неделя"}
{"url": "https://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%89%D0%B5-%D0%B4%D0%BE%D1%80%D0%B0%D0%B7%D0%B2%D0%B8%D0%B5%D0%BC-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%B0-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%BA%D0%B8%D1%82%D0%B0%D0%B9-news790000.html", "text": "„Насърчаването на взаимоотношенията и контактите между страните от Централна и Източна Европа с Китай е изключително важно във всички възможни формати, които съществуват във инициативите „16+1“ и в „Един пояс, един път“. Това заяви министър Лиляна Павлова рамките на Четвъртата среща на местните лидери и на Четвъртата работна среща на Асоциацията на областните управители на страните от Централна и Източна Европа в рамките на инициативата „16+1“. „За нас е от голямо значение да намерим синергията и начините за по-добра свързаност между всички инициативи и формати, за да има по-добра координация и добавена стойност между тях. Така ще дефинираме тяхната точна цел, как те взаимно се допълват, а не се припокриват, както и по какъв начин включваме местните, централните власти, бизнеса и всички възможни страни в процеса“, каза още пред аудиторията министър Павлова. Тя подчерта, че страните от Централна и Източна Европа имат едно голямо предимство в отношенията си с Китай заради трайните и дългогодишни връзки с източната страна. Например България ще чества 70 години от поставянето на дипломатическите отношения с Китай. „Икономическите ни отношения също бележат възход и успех, затова само през първите шест месеца на тази година можем да отчетем 10-процентно увеличение на износа от България за Китай. Но това не трябва да ни успокоява! Напротив - трябва да ни амбицира да работим повече и по-усилено, за да имаме балансирани търговски отношения и да развиваме неизползвания потенциал в сътрудничеството ни“, добави министър Павлова. Тя е уверена, че има много посоки, в които това да се случи. Пред участниците във форума Павлова посочи, че първите два панела са фокусирани в четири направления – туризъм, малки и средни предприятия, индустриални и демонстрационни зони и паркове, и земеделие. „Това са сектори, в които сме уверени, че имаме огромен потенциал и ако в тях вложим допълнително усилие, можем да разширим пазарите, нашето сътрудничество и да постигнем много – както на двустранно ниво, така и на ниво Централна и Източна Европа с Китай“, заяви министър Павлова. Тя отбеляза, че повечето от държавите от инициативата „16+1“са членки на ЕС или кандидат членки на съюза. Затова спазването на европейското законодателство, на правилата и процедурите такива, каквито те трябва да са според него, са нещо изключително важно. „Нашите партньори от Китай са готови и проявяват разбиране към необходимостта от спазването на европейските правила и закони“, добави министър Павлова. В изказването си тя припомни, че по време на проведената през юли тази година среща между премиерите на България – г-н Бойко Борисов и г-н Ли Къцян на форума във формата „16+1“, двамата се договориха за създаването на Глобален партньорски център в рамките на инициативата. Целта му е да координира всички посочени усилия, наличните инициативи, формати и практики, да анализира какви са потенциалните възможности европейските компании да инвестират и работят в Китай, и обратното – китайските компании да оперират в Централна и Източна Европа. „Така чрез научен обмен, стъпвайки върху разработки и анализи, ще можем да се фокусираме върху правилата, законодателството, процедурите, да насърчим инвестициите, да подпомогнем и подкрепим това сътрудничество и партньорство, за да са базирани на добра почва, но и балансирани“, каза още министър Павлова. Тя подчерта, че днешният форум ще допринесе да се разкрият нови партньорства, както на ниво местни власти, така и на ниво бизнес. А планираните дискусиите в четирите клъстъра и срещите във формата „b2b“ са изключителна възможност за трайни и устойчиви партньорства и за бъдещо съвместно развитие, завърши изказването си министър Павлова пред участниците в инициативата „16+1“ – „Глобално мислене, действия на местно ниво“. Сподели:", "date": "2018.10.21", "title": "Лиляна Павлова: Ще доразвием потенциала в отношенията с Китай"}
{"url": "https://pik.bg/%D0%BD%D0%B0%D1%81%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B3%D1%80%D0%BE%D0%B7%D0%B8-%D0%B7%D0%B5%D0%BC%D1%8F%D1%82%D0%B0-news790038.html", "text": "Земята ще бъде разкъсана, ако бъде засмукана от гигантски супер масивни черни дупки, появили се в галактиката, а останките й ще бъдат засмукани в неизвестно пространство. Това твърдят изследователи от НАСА, пише Дейли Стар. Ефектите от подобно космическо събитие биха били за Земята унищожителни и опустошителни. Ако звездите или планетите се приближат твърде много до тази точка на връщане, приливите от енргии ги разкъсват и остатъците могат да попаднат в черната дупка\" добавя още астрофизикът. Противно на общоприетото схващане, ако нашата планета се доближи до черна дупка, тя няма да бъде засмукана в нея - вместо това тя ще се разкъса. Шокиращото откритие става, след като експерти от НАСА извършват спешно проучване на сблъсък между черни дупки. В предизвикана симулация космическата агенция разглежда какви ще бъдат последващите ефекти, ако два центъра на тъмната енергия влязат в контакт помежду си. Тъй като двата центъра на сблъскващите се черни дупки се срещат, те започват да се въртят около себе си, влизайки в по-близък контакт, преди да се слеят, за да създадат много по-голяма супер масивна черна дупка, способна да улавя и привлича енергия. Учените от НАСА твърдят, че дори енергия подобна на светлината не може да \"избяга\". \"Ако заместим Слънцето с черна дупка от същата маса, тогава Земята щастливо ще продължи да обикаля в орбита, но щеше да е много студено\", казва астрофизикът от НАСА Тайсън Литенберг. \"Ако една планета се придвижи по-близо до черната дупка, която сме заместили със Слънцето или ако я заменим с много по-голяма черна дупка, тогава ще се почувстват приливи от енергии и тя ще бъде разкъсана. \"Това явление е общоизвестно като \"приливно разпадане\", от което са наблюдавани няколко десетки в центровете на много големи галактики, включително нашите. Ефектът би бил подобен на този при хората: \"Ако човек първо се насочи към краката, тегленето на тежестта би било много по-силно от тази на главата му, което в крайна сметка води до смъртта му. Изследователите вярват, че е нужно количество енергия равно на това, при което 100 милиона души експлодират едновременно, за да изхвърлят черната дупка далеч от първоначалното й положение. Превод и редакция: ПИК Сподели:", "date": "2018.10.21", "title": "НАСА ПРЕДУПРЕЖДАВА: Огромна опасност грози Земята"}
{"url": "https://pik.bg/%D0%B2-%D0%BF%D0%B0%D0%B2%D0%BB%D0%B8%D0%BA%D0%B5%D0%BD%D0%B8-%D0%BF%D0%BE%D0%B4%D0%BC%D0%B5%D0%BD%D1%8F%D1%82-33-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%BE%D1%82-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%BD%D0%B0%D1%82%D0%B0-%D0%BC%D1%80%D0%B5%D0%B6%D0%B0-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-3-%D0%B3%D0%BE%D0%B4%D0%B8%D0%BD%D0%B8-news790015.html", "text": "33 километра водопроводна мрежа ще бъде подменена в община Павликени с финансиране от Държавния фонд „Земеделие“, предава БНР. Безвъзмездната финансова помощ е 5 822 000 лева. Ще бъдат сменени 3 километра водопроводи в град Бяла черква и 30 километра в село Караисен. Проблемът с авариите и качеството на питейната вода в Караисен е от десетилетия, коментира кметът Стефан Николов: \"Голяма част от проблемите се дължаха на старата водопроводна мрежа. Имаме 2-3 аварии на десетина дни. Аварии се забелязват месец, след като са се случили. Качеството на вода драстично пада. Отделно и самите хора не могат да ползват услугата за получаване на вода\". Сподели:", "date": "2018.10.21", "title": "В Павликени подменят 33 километра от водопроводната мрежа през следващите 3 години"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D1%8A%D0%B3%D0%BB%D0%BE%D1%88%D0%BB%D0%B0%D0%B9%D1%84-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news789976.html", "text": "В районното полицейско управление във Враца е образувана преписка по повод подадена жалба от жител на село Баница, който заявил, че на 5 октомври около 19:00 часа е извършена кражба на ъглошлайф от дома му, съобщава „Конкурент“. След оперативно-издирвателни мероприятия, е установено, че извършител на престъплението е В.В., на 35 г. от Баница. Ъглошлайфът е намерен и върнат на собственика. В.В. е разпитан и задържан за срок от 24 часа. Сподели:", "date": "2018.10.21", "title": "Разкриха крадец на ъглошлайф във Врачанско"}
{"url": "https://pik.bg/%D1%88%D0%B0%D1%88-%D0%BB%D0%B8%D0%BA%D1%8A%D1%82-%D0%BD%D0%B0-%D0%B1%D0%B0%D0%B9-%D1%82%D0%BE%D1%88%D0%BE-%D1%86%D1%8A%D1%84%D0%BD%D0%B0-%D0%B4%D0%BE-%D0%B1%D0%BE%D1%82%D0%B5%D0%B2-%D0%B8-%D0%BB%D0%B5%D0%B2%D1%81%D0%BA%D0%B8-news789984.html", "text": "Ликът на комунистическия диктатор Тодор Живков се появи редом до тези на най-големите ни национални герои Христо Ботев и Васил Левски. На изложение на производители на традиционни занаяти в Бургас, търговец не се посвени да нареди сувенир с Тато, оглавявал тоталитарния режим, обявен със закон за престъпен, до тези на борците ни за национално освобождение Ботев и Левски. Под лика на Живков на магнитчето се мъдри неговия цитат \"Времето е ваше, но всичко друго е наше\", който често се припомня с други прословути бисери на бившия Първи, сред които „Тази година – завод за полупроводници. Догодина – за цели проводници!“, „Ние трябва да направим коренен поврат, на 360 градуса“, както и „Добър журналист е тоя, който пише не това, което се говори, а това, което трябва.“ Законът за обявяване комунистическия режим в България за престъпен е действащ закон на Република България, приет от 38-то народно събрание на 26 април 2000 г. и обнародван в Държавен вестник, брой № 37 от 5 май 2000 г. Член трети обявява БКП за престъпна организация, а член четвърти обявява всички действия, извършени с цел съпротива и отхвърляне на режима, за „справедливи, морално оправдани и достойни за почит“. Сподели:", "date": "2018.10.21", "title": "ШАШ: Ликът на Бай Тошо цъфна до Ботев и Левски"}
{"url": "https://pik.bg/%D0%BF%D1%81%D0%B8%D1%85%D0%BE%D0%BF%D0%B0%D1%82-%D0%BC%D0%B5%D1%82%D0%BD%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BF%D0%BE-%D0%BF%D1%8A%D0%BB%D0%B5%D0%BD-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D0%B1%D1%83%D1%80%D0%B3%D0%B0%D1%81-news789982.html", "text": "Нелепа пиянска шега или абсолютен психопат направи нещо невиждано в Бургас снощи, съобщава \"Флагман\", позовавайки се на читателски сигнал. Около 23 часа на бул.”Иван Вазов”, преди кръстовището с бул.”Мария Луиза”, автобус на градския транспорт, пътуващ в посока ж.к.”Меден рудник” е застигнат от лек автомобил. След като е изпреварен от колата по предното стъкло на автобуса е хвърлена бутилка по панорамното стъкло, която го е натрошила. Само адекватната реакция на водача е предотвратила по-сериозен инцидент. „Шокиращо беше да видиш как някой догонва автобуса, изпреварва го и хвърля тази бутилка. Не знам на какви наркотици или колко алкохол трябва да си изпил, за да го направиш. Дано го открият и да си получи заслуженото”, каза наш читател, който е пътувал в автобуса снощи. В района има множество камери и почти сигурно психопатът ще бъде издирен и ще си получи заслуженото. Сподели:", "date": "2018.10.21", "title": "Психопат метна бутилка по пълен автобус на градския транспорт в Бургас"}
{"url": "https://pik.bg/%D1%81%D0%B0%D1%89-%D0%BF%D0%BE%D0%B3%D0%BD%D0%B0%D1%85%D0%B0-%D1%80%D1%83%D1%81%D0%BA%D0%B8%D0%BD%D1%8F-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-news790042.html", "text": "Американските власти повдигнаха обвинения на рускиня в намеса в изборите в Съединените щати, включително в междинните избори за Конгрес идния месец, предадоха световните агенции, като се позоваха на министерството на правосъдието. Асошиейтед прес отбелязва, че това е първото федерално дело във връзка с предполагаема руска намеса в тазгодишните избори. Според обвинението Елена Алексеевна Хусяйнова била главният счетоводител на \"Проект Лахта\", който е финансиран от руския олигарх Евгений Пригожин и две контролирани от него компании - \"Конкорд Менидждмънт енд Кънсълтинг\" и \"Конкорд Кетъринг\". Като използвали социални мрежи и други платформи участниците в проекта водили \"информационна война срещу Съединените щати\", опитвайки се да всеят недоверие към кандидати за политически постове и американската политическа система като цяло, пише в обвинителния акт. По-рано прокуратурата в САЩ повдигна задочни обвинения срещу редица руски граждани по случая. Американският президент Доналд Тръмп заяви, че обвинената рускиня не е свързана с неговата предизборна кампания през 2016 г., уточнява БТА. Съединените щати междувременно обвиниха Русия, Китай, Иран и други страни в непрекъснати усилия да повлияят на американската политика и гласоподаватели на предстоящите междинни избори за Конгрес и по-нататък, предадоха световните агенции, като се позоваха на съвместно изявление на американски правоохранителни и разузнавателни служби. В текста се отбелязва използването на социалните мрежи с цел раздухване на въпроси, които разделят американското общество. Дава се пример и с пропагандни продукти на англоезични медии като руските държавни Ар Ти и \"Спутник\". Изявлението не съдържа конкретни примери за чуждестранна намеса в изборния процес в САЩ. Сподели:", "date": "2018.10.21", "title": "САЩ погнаха рускиня за намеса в изборите"}
{"url": "https://pik.bg/%D1%88%D0%BE%D0%BA-%D0%B4%D0%B5%D1%82%D0%B5-%D1%87%D1%83%D0%B4%D0%BE-%D1%81%D0%B8-%D0%B8%D0%B3%D1%80%D0%B0%D0%B5-%D1%81-%D0%BE%D0%B3%D1%80%D0%BE%D0%BC%D0%BD%D0%B8-%D0%B7%D0%BC%D0%B8%D0%B8-%D1%81%D0%BD%D0%B8%D0%BC%D0%BA%D0%B8-news790049.html", "text": "Но нищо не е в състояние да спре едно малко момче да си играе с някои от гигантските влечуги, заснети в няколко невероятни кадъра. За изумителната случка разказва Дейли Стар. държи огромна змия, която вдига нагоре, след което влачи по пода. има огромна купчина гигантски змии, които момчето с удоволствие взима и носи на баща си. Снимките са от видео, направено в Китай, където семейството на детето, изглежда, че работи във ферма за отглеждане на змии. Змиите могат да бъдат източник на страх за някои хора, които страдат от т.нар. офидиофобия, или страх от змии. На снимките се вижда как малко дете е в тъмна стая заедно с майка си и баща си и Детето отива да занесе влечугото навън, но баща му го отнема от ръцете на детето си, поставяйки животното в чанта. Но малкото дете се насочва към дупка в пода, което впоследствие се оказва гнездо на змии. В гнездото Сподели:", "date": "2018.10.21", "title": "ШОК: Дете чудо си играе с огромни змии (СНИМКИ)"}
{"url": "https://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D1%80%D0%B0%D0%B7%D0%B2%D0%B0%D0%BB%D1%8F-%D1%82%D1%8A%D0%BC%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D1%81%D0%B5-%D1%81%D0%BF%D1%83%D1%81%D0%BA%D0%B0%D1%82-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D1%82%D1%8F%D1%85-%D0%B8%D0%B4%D0%B2%D0%B0%D1%82-%D0%B4%D1%8A%D0%B6%D0%B4-%D0%B8-%D1%81%D1%82%D1%83%D0%B4%D0%B5%D0%BD-%D0%B2%D1%8A%D0%B7%D0%B4%D1%83%D1%85-%D0%BA-news790045.html", "text": "Днес ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните ще са между 15° и 20°. В планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максималната температура на височина 1200 метра ще е около 11°, на 2000 метра – около 4°. Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще е 2-3 бала. На 21.10.2018 слънцето ще изгрее в 07:47 часа и ще залезе в 18:35 часа. Продължителност на деня 10:48 часа. На 21.10.2018 луната ще изгрее в 17:27 часа и ще залезе в 04:02 часа. Осветеност на диска в 0h UT 86 %. Фаза на луната: след първа четвърт преди пълнолуние. Сподели:", "date": "2018.10.21", "title": "ВРЕМЕТО СЕ РАЗВАЛЯ! Тъмни облаци се спускат над България, с тях идват дъжд и студен въздух (КАРТА)"}
{"url": "https://pik.bg/%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B0%D0%BB%D0%B1%D0%B0%D0%BD%D1%86%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-news790044.html", "text": "Над половината от населението на Албания би искало да емигрира към по-богати страни с по-добро образование, сочи изследване, цитирано от Ройтерс. Според изследването, ръководено от Ръсел Кинг от университета в Съсекс и албанския изследовател Илир Гедеши, потенциалните кандидати за миграция в страната са се увеличили от 44 процента през 2007 г. до 52 процента през 2018 г. След краха на комунизма в Албания през 1991 г. над 1,4 милиона албанци, близо половината от сегашното население на страната, са емигрирали основно в съседните Италия и Гърция и по-малко във Великобритания, Германия и САЩ. Проучването показва, че икономическите мотиви си остават основен фактор, но не в толкова силна степен, и че обмислящите да емигрират сега предпочитата Германия и САЩ. Близо 65 000 албанци са кандидатствали за убежище в Германия през 2015-2016 г., като молбите на повечето от тях са били отхвърлени, тъй като страната започна да приема сирийски бежанци, бягащи от войната в родината си. Оттогава Германия започна да приема лекари и медицински сестри, като почти всички от тях са новозавършили. След като икономическата криза засегна от 2008 г. икономиките на Италия и Гърция, където живеят близо един милион албанци, изпращаните пари към Албания, които са от ключово значение за облекчаване на бедността, намаляха с една трета и 133 544 мигранти се завърнаха в родината си, отбелязва Ройтерс. По-рано безработните, неквалифицираните и необразованите бяха потенциални мигранти. Сега квалифицираните, образованите, имащи работа и добро икономическо положение искат да емигрират, посочи Гедеши пред Ройтерс. Ние констатирахме също така, че икономическите причини имат по-малко значение, тъй като хората сега искат да емигрират заради по-дборо образование. Някои искат също така да напуснат страната, защото не виждат бъдеще в Албания, добави той. Имайки предвид нарастващият образователен профил на потенциалните емигранти, изследването препоръчва на Албания да търси споразумения за \"регулирана миграция на квалифицирани кадри, като винаги се имат предвид опасностите от изтичане на мозъци и квалифицирани хора\". Според изследването би трябвало да се направят усилия за подобряване и разширяване на структурата на заетостта и възможностите за бизнес в Албания, така че по-малко хора да бъдат песимистично насторени за бъдещето си в Албания и да виждат миграцията като единствен изход. Сподели:", "date": "2018.10.21", "title": "Над половината албанци искат да емигрират"}
{"url": "https://pik.bg/%D0%B2%D0%B0%D0%B6%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D1%81%D0%BB%D0%B5%D0%B4%D0%B8%D1%82%D0%B5-%D0%BF%D1%80%D0%B8%D0%B5%D0%BC%D0%B0-%D1%81%D0%B8-%D0%BD%D0%B0-%D0%BA%D0%B0%D0%BB%D0%BE%D1%80%D0%B8%D0%B8-news790060.html", "text": "Броенето на калории може и да е досадно и натоварващо занимание, но то има своите безспорни ползи. Хубаво е човек да знае средно по колко калории приема на ден и то не само, когато иска да отслабне. За съжаление, този процес е обвързан от някои митове, които възпират масово хората да следят храната си по-обстойно. Броене на калории не е равно на глад Когато броите калориите си, вие сте наясно с какво точно се храните и какво количество поемате. Не трябва да гладувате и не е трудно да влизате в определен режим на калории, когато подбирате какво хапвате. Можете да ядете каквото поискате, стига да съблюдавате порциите си. За отслабващите Златното правило е: За да намалявате теглото си, трябва да поемате по-малко калории, отколкото изразходвате. Няма как да правите тези прости сметки, ако не ги броите! За повишаващите теглото си Досущ както при хората на диета, тези които желаят да повишат теглото си, трябва да следят приема на калории. Тяхната мисия е да приемат повече, отколкото горят и все пак да следят от кои храни получават желаните калории и хранителни вещества. Как това се отразява на IBM (индекс на телесната маса) Вероятно си мислите, че знаете какво количество храна ви е достатъчно, но ако не следите приема на калории, лесно можете да промените метаболизма, килограмите и индекса на телесната си маса, дори да не преяждате. Калориите измерват не просто количеството, а качеството на приеманата храна. Сподели:", "date": "2018.10.21", "title": "Важни причини да следите приема си на калории"}
{"url": "https://pik.bg/%D0%BD%D0%B0%D1%85%D0%BE%D0%B4%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%81%D1%82%D0%B0%D0%BD%D0%BA%D0%B8-%D0%BD%D0%B0-%D0%BC%D0%B0%D0%BC%D1%83%D1%82-%D0%BE%D1%82-%D0%BB%D0%B5%D0%B4%D0%BD%D0%B8%D0%BA%D0%BE%D0%B2%D0%B0%D1%82%D0%B0-%D0%B5%D0%BF%D0%BE%D1%85%D0%B0-%D1%81%D0%BD%D0%B8%D0%BC%D0%BA%D0%B8-news790043.html", "text": "Но тези земни гиганти са изчезнали преди около 8000 г.пр.Хр. в резултат на изменението на климата и са били преследвани от хората. \"Те са най-новите от поредица от фантастични находки от екипа, изграждащ новия път, с други забележителни открития, включително: праисторически дрехи, селища от желязната епоха, римски грънчарски пещи, три англосаксонски села и изоставено средновековно селище\". Ние знаем това, защото техните вкаменелости са открити в различни фосилни обекти в цяла Великобритания. Неотдавнашните открития като това са доста голяма рядкост и е вълнуващо, че са открити по време на пътно-строителни работи\". Костите от мамутоподобно животно, което е обикаляло земята преди хиляди години, бяха открити близо до древна река край Кеймбридж, информира Дейли Стар. Създанието има приблизително същия размер като този на африканския слон и е тежи около осем тона. Също така са намерени останки от вълнист носорог и костите на животното са подложени на проучване от специалисти за определяне на тяхната точна възраст. Тези космати животни са лесно приспособими към студена среда през последната ледникова епоха. \"Останките, които открихме, са от мамут, датиращ от ледената епоха, и са сред последните забележителни находки, на които се натъкнахме\", разказва човек от екипа, работещ по проект А14 на Кембридж. \"Опериалите също са открили останките от вълнист носорог, поне на 130 000 години, по време на разкопки за строителни материали близо до Фенистън в някогашната древна река\", разказва още екипът. Палеонтологът Дийн Ломакс нарича откритията \"вълнуващи\" и \"доста необичайни\". Той казва: \"Вълчият мамут и вълнистият носорог някога са били част от дивата природа тук във Великобритания, по време на ледниковия период. \"Не по-малко важно е тези екземпляри да се грижат и да се опазват по подходящ начин\" казва палеонтологът. Сподели:", "date": "2018.10.21", "title": "НАХОДКА: Откриха останки на мамут от ледниковата епоха (СНИМКИ)"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D1%81%D0%BF%D0%B0%D1%81%D0%B8%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8%D1%8F-%D1%87%D0%BE%D0%B2%D0%B5%D1%88%D0%BA%D0%B8-%D1%81%D0%BA%D0%B5%D0%BB%D0%B5%D1%82-%D0%BB%D1%83%D1%81%D0%B8%D1%8F-o%D1%82-%D0%BE%D0%BF%D0%BE%D0%B6%D0%B0%D1%80%D0%B5%D0%BD%D0%B8%D1%8F-%D0%BC%D1%83%D0%B7%D0%B5%D0%B9-%D0%B2-%D1%80%D0%B8%D0%BE-news790014.html", "text": "Голяма част от костите на черепа на най-стария човешки фосил в Латинска Америка са намерени сред руините на изгорелия Национален музей в Рио Де Жанейро, съобщиха БГНЕС и Би Би Си. Човешкият скелет, наречен \"Лусия\", е на 12 000 години и бе една от хилядите безценни находки в колекцията на 200-годишния музей, който избухна в пламъци през септември. Директорът на музея обяви, че около 80 процента от костните фрагменти на черепа на Лусия са били идентифицирани. Скелетът – който е най-старият, откриван някога на континента, бе сред най-ценните експонати в музея. Експертите са категорични, че могат да се опитат успешно да възстановят черепа. Той е бил поставен в метална кутия в специален шкаф за съхранение, което го е предпазило от огъня. В момента все още се провеждат укрепителни работи по фасадата на сградата – близо 50 дни след пожара. Причината за избухването на пламъците, които унищожиха стотици зали, съдържащи над 20 милиона артефакта, все още се разследва. Останките на Лусия бяха открити в пещера през 1975 година в щата Минас Жераис, северно от Рио де Жанейро, от френския археолог Анета Ламен-Емперер. Тестове на черепа и скелета показаха, че те принадлежат на жена на около 20-годишна възраст, която е била висока около 150 см. Археолози смятат, че Лусия може да е била един от първите преселници в Южна Америка. Сподели:", "date": "2018.10.21", "title": "ДОБРА НОВИНА! Спасиха уникалния човешки скелет \"Лусия\" oт опожарения музей в Рио"}
{"url": "https://pik.bg/%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B8-%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B0-%D0%BF%D0%BB%D0%BE%D1%87%D0%B0-%D0%BD%D0%B0-%D0%B1%D0%BE%D1%8F%D0%BD-%D0%BF%D0%B5%D1%82%D1%80%D0%BE%D0%B2-%D0%B2-%D1%80%D0%B8%D0%BB%D0%B0-news790048.html", "text": "Алпинисти ветерани поставиха паметна плоча на Боян Петров на фасадата на хижа Мальовица в Рила, предава Би Ти Ви. Боян Петров остана завинаги на върха, някъде в подножието на осемхилядника Шиша Пангма. Издирването му обедини цяла България, а Китай и Непал – две враждуващи държави, си подадоха ръка. Близки, колеги и последователи отдадоха почит на алпиниста там, където той се чувства най-добре – в планината. Идеята е на алпинистите ветерани и е подкрепена от Българския туристически съюз. Районът около хижа Мальовица се посещава от хиляди туристи всяка година и се приема за люлка на българския алпинизъм. Това е водещата причина, която определя мястото на паметната плоча. Сподели:", "date": "2018.10.21", "title": "Алпинисти поставиха паметна плоча на Боян Петров в Рила"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B2-%D0%B3%D1%80%D1%83%D0%B7%D0%B8%D1%8F---%D1%80%D0%B0%D0%B7%D0%B4%D0%B0%D0%B2%D0%B0%D0%BB-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-news790051.html", "text": "Грузинският кандидат за президент от опозиционната партия „Гирчи” Зураб Джапаридзе бе арестуван в столицата Тбилиси, съобщи Ройтерс. Причината е, че политикът раздавал безплатни цигари с марихуана на участниците във фестивал под мотото „Легализирайте марихуаната”. Джапаридзе определи действията си като гражданско неподчинение и заяви, че иска да се възползва от правото си законно да купува и отглежда леката дрога в южната кавказка държава. Политикът бе в основата на историческо дело през юли, когато Конституционния съд на страната реши да отхвърли наказанието за личната употреба на канабис, въпреки че купуването и разпространението му останаха наказуеми от закона. Легализацията на марихуаната се превърна в гореща тема преди президентските избори на 28 октомври, уточнява БГНЕС. Сподели:", "date": "2018.10.21", "title": "Арестуваха кандидат-президент в Грузия - раздавал марихуана"}
{"url": "https://pik.bg/%D0%B4%D0%B6%D0%B5%D0%B9%D0%BD-%D1%84%D0%BE%D0%BD%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%BB%D1%8E%D0%BC%D0%B8%D0%B5%D1%80-%D0%B2-%D0%BB%D0%B8%D0%BE%D0%BD-news790030.html", "text": "Американската кинодива Джейн Фонда получи наградата Люмиер на кинофестивала Люмиер, чието десето издание се провежда във френския град Лион, предаде Франс прес. Фестът започна в средата на месеца и приключва днес. Тазгодишното му издание включва богата ретроспекция от филми именно на Джейн Фонда. Осемдесетгодишната дива получи отличието си на церемония в Конгресния център на Лион от ръцете на френско-гръцкия режисьор Коста Гаврас. Той беше миналогодишният лауреат на наградата на феста. \"Двете най-невероятни неща са светлината и любовта\", заяви развълнуваната актриса на перфектен френски при получаването на отличието. После Фонда сподели и че човек може да \"похапне много добре в Лион\". \"Джейн Фонда въплъщава нещо рядко, смесица от класика и модерност. Тя е част от великите независими жени на Холивуд. Тя е една чиста бунтарка\", заяви пред Франс прес директорът на фестивала Люмиер Тиери Фремо. Той припомни, че Фонда е станала активистка още през 60-те години и то по време на един труден период. Фонда проведе и майсторски клас в рамките на феста. Пред учениците си тя сподели, че е станала по-добра актриса именно благодарение на социалната си ангажираност. Сподели:", "date": "2018.10.21", "title": "Джейн Фонда спечели наградата на кинофестивала Люмиер в Лион"}
{"url": "https://pik.bg/%D0%BD%D1%8F%D0%BC%D0%B0-%D0%B4%D0%B0-%D1%8F-%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D1%81-%D0%BD%D0%BE%D0%B2%D0%B0-%D0%B2%D0%B8%D0%B7%D0%B8%D1%8F---%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%81%D0%BD%D0%B8%D0%BC%D0%BA%D0%B0-news790058.html", "text": "Плеймейтките не могат да решат блондинки или брюнетки искат да бъдат. Поредната сменила рязко цвета на косата си е Моника Валериева, като от черна стана руса, пише столичен всекидневник. Скандалната Валериева, чието последно постижение бе да мине през леглото на световноизвестния дизайнер Филип Плейн, показа освен нова прическа и дупе. Но това не е нищо ново. Моника държи челно място в класацията на на-често снимащите задните си части моделки. Сподели:", "date": "2018.10.21", "title": "НЯМА ДА Я ПОЗНАЕТЕ! Моника Валериева с нова визия - вижте как изглежда (СНИМКА)"}
{"url": "https://pik.bg/%D0%BA%D1%8A%D0%B4%D0%B5-%D0%B8%D0%B7%D1%87%D0%B5%D0%B7%D0%BD%D0%B0-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%BD%D0%B0%D1%82%D0%B8%D1%80%D0%B5%D0%BD%D0%B8%D1%8F%D1%82-%D0%BE%D1%82-%D0%BD%D0%BE%D0%B2%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%81%D1%82%D0%B0%D0%BD%D0%B0-%D0%B4%D0%B5%D1%82%D0%B5%D0%B3%D0%BB%D0%B5%D0%B4%D0%B0%D1%87%D0%BA%D0%B0-news789793.html", "text": "Къде изчезна Милен Цветков, след като предаването му бе свалено от ефира на Нова телевизия? Почти вс ден колоритният журналист може да бъде засечен в парка \"Заимов\" в компанията на още един мъж - става дума за сина му Боян. Журналистът отдавна е разделен с майката на наследника си Ивета, но това не се е отразило на връзката му с хлапето. Милен се вижда редовно с 6-годишния Боянчо, а откакто е безработен, срещите им са почти ежедневни, пише седмичник. Двамата често обикалят заедно столичните паркове, но ходят съвместно и по молове, кина и детски театри. Когато се разхождат из парка \"Заимов\", обикновено Боян кара велосипед по алеите, а баща му не го изпуска от поглед. Откакто не е на екран, дългогодишният тв водещ е качил килограми окол талията - коремът и паласките преливат над колана му. Сподели:", "date": "2018.10.21", "title": "КЪДЕ ИЗЧЕЗНА МИЛЕН ЦВЕТКОВ? Натиреният от Нова журналист стана детегледачка"}
{"url": "https://pik.bg/%D0%B7%D0%BB%D0%BE%D1%82%D0%BE-%D0%B8%D0%B7%D0%BF%D0%BB%D1%83%D0%B2%D0%B0-%D0%BA%D1%83%D0%BB%D0%B0%D0%B3%D0%B8%D0%BD-%D0%BE%D0%B1%D0%BB%D0%B0%D0%B4%D0%B0%D0%BD-%D0%BE%D1%82-%D0%BF%D0%BE%D0%BB%D1%82%D1%8A%D1%80%D0%B3%D0%B0%D0%B9%D1%81%D1%82-%D0%B4%D0%B8%D1%80%D1%8F%D1%82-%D0%B5%D0%BA%D0%B7%D0%BE%D1%80%D1%81%D0%B8%D1%81%D1%82-%D0%B4%D0%B0-%D0%BF%D1%80%D0%BE%D0%B3%D0%BE%D0%BD%D0%B8-%D1%82%D1%8A%D0%BC%D0%BD%D0%B8%D1%82%D0%B5-%D1%81%D0%B8%D0%BB%D0%B8-news790071.html", "text": "Сатана и морално изчадие - така нарекофа гримьора Валентин Кулагин съквартирантите му във \"ВИП Брадър\". Джендърът с визия на Клеопатра, който вече бе изгонен от шоуто, е вероятно най-мразеният участник в историята на формата. Потребителите заподозряха във форум за езотерика, че безобразното поведение на Кулагин се дължи на обладаването му от полтъргайст. В превод това означава пакостлив дух, призван да прави хаос и бъркотия. \"Кулагин няма нужда от гримовете си, които търсеше постоянно, а от екзорсист\", тръбят зрители. Дори това наблюдение да не е екзорсистки факт, то полтъргайстът се оказа най-точната метафора за поведението на нароченият за ВИП джендър. Източници на \"Телеграф\" разкриват, че Кулагин е бил стимулиран да дразни съквартирантите. Само така можем да си обясним оставането му в играта, след като няколко пъти си позволи да напуска пределите на Къщата - нещо недопустимо по регламент. От първия ден Кулагин обиждайки всички наред, изявяваше се като съдия и прокурор едновременно, раздаваше морални, модни и естетически присъди. От острия му като бръснач език бяха посечени почти всички випове. Певицата Лора Караджова бе обявена за дъртата Гери-Никол с травеститско лице. Манекенката Розмари имала стрии по снагата си. Плеймейтката Нора Недкова бе пустосвана като маймуняк, борсук и лемур. Актьорът Веселин Плачков бе наречен чехльо и женчо. Сподели:", "date": "2018.10.21", "title": "ЗЛОТО ИЗПЛУВА: Кулагин обладан от полтъргайст. Дирят екзорсист да прогони тъмните сили"}
{"url": "https://pik.bg/%D0%B5%D0%BA-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B5%D0%BA%D1%82%D0%BE%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D1%81%D0%BB%D0%B5%D0%B4-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BE%D1%82-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-news789994.html", "text": "ЕК е одобрила първия проектобюджет на Гърция след излизането от спасителната програма, без да изисква прилагане на съкращения на пенсиите, заяви днес гръцкият премиер Алексис Ципрас, цитиран от Ройтерс. Ципрас, който според проучванията изостава от консервативната опозиция в избирателните нагласи, се надява на бюджет с по-малко строги мерки за икономии, за да спечели подкрепата на избирателите следващата година, когато изтича неговият мандат, отбелязва Ройтерс. Европейската комисия одобри гръцкия бюджет без съкращения на пенсиите след осем години на икономии, посочи Ципрас, като определи това развитие като \"успех\". Сподели:", "date": "2018.10.21", "title": "ЕК одобри проектобюджета на Гърция след излизането от спасителната програма"}
{"url": "https://pik.bg/%D0%BB%D0%BE%D0%B2%D0%B5%D1%87-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B8%D1%80%D0%B0-%D0%BF%D0%BB%D0%BE%D1%89%D0%B0%D0%B4%D0%B0-%D0%B2-%D1%81%D1%82%D0%B0%D1%80%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%B2%D0%B0%D1%80%D0%BE%D1%88%D0%B0-%D1%81-1-200-000-%D0%BB%D0%B5%D0%B2%D0%B0-news790041.html", "text": "След две обжалвания на обществената поръчка в Комисията за защита на конкуренцията, община Ловеч подписа договор с фирмата изпълнител за цялостната рехабилитация на площада в стария квартал \"Вароша\", предава БНР. Ремонтните дейности, които възлизат на близо 1 200 000 лева, трябва да започнат в началото на ноември. Кметът на Ловеч Корнелия Маринова посочи какви дейности ще бъдат извършени: \"Настилка от павета, бетонови плочи и гранитни плочи, направен е фонтан с габиони, реконструкция на уличното осветление, реконструкция на В и К, профилактика на отводнителната мрежа, озеленяване\". Цялостната рехабилитация на площада в стария ловешки квартал Вароша трябва да приключи за 7 месеца. Кметът Маринова уточни, че през ноември ще завърши и обновяването на централната градска част. Сподели:", "date": "2018.10.21", "title": "Ловеч рехабилитира площада в стария квартал \"Вароша\" с 1 200 000 лева"}
{"url": "https://pik.bg/%D1%86%D0%B5%D0%BB%D1%83%D0%BD%D0%B0%D1%82-%D0%BE%D1%82-%D0%B3%D0%BE%D1%81%D0%BF%D0%BE%D0%B4-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D0%B2-%D1%80%D1%83%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81%D0%B5-%D0%B1%D0%B5%D0%B7-%D0%BD%D0%B0%D1%80%D0%B0%D0%BD%D1%8F%D0%B2%D0%B0%D0%BD%D0%B8%D1%8F-news790063.html", "text": "Пиян шофьор се обърна по таван тази вечер при катастрофа на изхода на Русе. Инцидентът е станал на прав участък, непосредствено преди влизането в града по пътя Русе – Бяла, информира Би Ти Ви. Лек автомобил с великотърновска регистрация е предприел рисковано изпреварване, когато видял, че срещу него в насрещното идва друга кола. По думите на шофьора Стефан Стефанов, се опитал да се върне обратно в своята лента, но бил засечен от насрещния автомобил. Ударил се в него и се преобърнал по таван, като се носил близо 30 метра, преди да спре. Казва, че другата кола е избягала. Мъжът призна, че е шофирал след употреба на алкохол, като по думите му показанията на дрегера са били малко над допустимото. По-късно стана ясно, че уредът е отчел 1,8 промила. По чудо не е пострадал при инцидента. Сподели:", "date": "2018.10.21", "title": "Целунат от Господ! Пиян шофьор се обърна по таван в Русе, размина се без наранявания"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B1%D0%B8%D1%80%D0%BD%D0%B8%D0%BA-%D1%81%D0%B5-%D0%BD%D0%B0%D0%BF%D0%B8-%D0%B8-%D1%81%D0%B8-%D0%B2%D1%8A%D0%BE%D0%B1%D1%80%D0%B0%D0%B7%D0%B8-%D1%87%D0%B5-%D0%B7%D0%B0%D0%BA%D0%BE%D0%BD%D0%B8-%D0%B7%D0%B0-%D0%BD%D0%B5%D0%B3%D0%BE-%D0%BD%D1%8F%D0%BC%D0%B0-news790069.html", "text": "На данъчния инспектор от НАП – Кюстендил Румен Дачев му бе наложен акт от катаджии в Дупница, след като не се съгласил да му бъде направен тест с дрегер, както и кръвна проба за алкохол, пише \"Струма\". Полиците го свалили от колата и го задържали за няколко часа. Автомобилът също е бил задържан, свалени са и номерата му. Вчера Дачев е прибрал колата си от двора на полицията. Данъчният пътувал в четвъртък вечерта със собствения си автомобил “Фолксваген” по една от улиците на Дупница и бил спрян за рутинна проверка от пътни полицаи. Те му поискали документите за проверка, при подаването им Дачев лъхнал на алкохол на катаджиите и те решили да го тестват с дрегер. Той обаче отказал категорично и се държал грубо с тях. Отказал да даде и кръвна проба за алкохол. В резултат полицаите му написали акт за отказ от тестване с дрегер за алкохол, което ще коства на данъчния инспектор 2000 лв. глоба и отнемане на книжката за 2 г. Допреди няколко години Румен Дачев е бил шеф на Данъчното в  Дупница, но след като филиалите в областта бяха затворени, всички данъчни служители се преместиха на работа в Кюстендил. Р. Дачев работи повече от 20 г. в данъчната система. Той има право да обжалва наложеното му наказание пред съда. От НАП – Кюстендил отказаха да коментират дали ще предприемат мерки срещу своя служител заради скандалния случай. Сподели:", "date": "2018.10.21", "title": "СКАНДАЛНО: Бирник се напи и си въобрази, че закони за него няма"}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%B7%D0%B0-%D0%BD%D0%B5%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D0%B8%D1%80%D0%B0%D0%BD%D0%BE-%D0%B8%D0%B7%D0%B3%D0%B0%D1%80%D1%8F%D0%BD%D0%B5-%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-news790061.html", "text": "Мерки срещу замърсяването на въздуха в София. Общината и регионалната инспекция по околна среда започват проверки за нерегламентирано изгаряне на отпадъци в автосервизи и пунктове за вторични суровини, предава БНТ. Сред мерките срещу замърсяването на въздуха в София са засилени проверки за изгаряне на материали на открито и по-често събиране на едрогабаритни отпадъци. \"Това са например стари дограми, които гражданите имат право да оставят до контейнерите. Идеята ни е с тези повишени кратности на извозването този материал да не стига и да се използва за нерегламентирано отопление\", разкри Йоана Христова, зам.-кмет по околна среда на Столична община. Сподели:", "date": "2018.10.21", "title": "Столична община започва проверки за нерегламентирано изгаряне на отпадъци"}
{"url": "https://pik.bg/%D1%81%D0%BA%D1%80%D1%8A%D0%B1%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B1%D0%B8%D0%B2%D1%88%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D0%B8%D1%8F-news790065.html", "text": "Днес на 80-годишна възраст почина бившият министър-председател на Холандия Вим Кок, съобщиха от неговата Партия на труда, цитирана от Ройтерс. Кок управляваше страната на лалетата между 1992 и 2002 година - точно по времето, когато бяха подписани историческите споразумения от Копенхаген и Маастрихт. През неговия мандат страната влезе в еврозоната. Кок е умрял от сърдечна недостатъчност. Той беше на власт през период на силен икономически растеж в Холандия и ръководеше три центристки коалиции. Сподели:", "date": "2018.10.21", "title": "СКРЪБНА ВЕСТ! Почина бившият министър-председател на Холандия"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D1%81-%D1%82%D0%B5%D0%B6%D1%8A%D0%BA-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%B0%D1%88%D0%BE%D0%B3%D0%B8-news790053.html", "text": "Германската канцлерка Ангела Меркел осъди убийството на журналиста Джамал Хашоги в саудитското консулство в Истанбул и каза, че досегашните обяснения за обстоятелствата около смъртта му са неадекватни, предаде Ройтерс. \"Ние осъждаме това деяние по най-категоричен начин\", казаха Меркел и външният министър Хайко Маас в съвместно изявление. \"Очакваме прозрачност от Саудитска Арабия за обстоятелствата около смъртта му . . . Наличната информация за събитията в консулството в Истанбул е неадекватна\", заявиха те. Меркел и Маас изразиха дълбоко съчувствие към приятелите и роднините на Хашоги и казаха, че трябва да се потърси сметка на отговорните за смъртта му. Сподели:", "date": "2018.10.21", "title": "Меркел с тежък коментар за убийството на Хашоги"}
{"url": "https://pik.bg/%D1%81%D0%BF%D0%B0%D1%81%D0%B8%D1%85%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%BA%D1%8A%D1%81%D0%B0%D0%BB%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BA%D1%80%D0%B0%D0%B9-%D1%80%D0%B8%D0%BB%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news790108.html", "text": "Екипи на ПСС са провели две спасителни акции на изгубени туристи в района на Лозенската планина и на Рилския манастир през вчерашния ден. Това съобщиха за Фокус от Планинската спасителна служба (ПСС) при БЧК. И двете акции са приключили успешно малко след полунощ. Четирима български туристи са се изгубили в района на Лозенската планина, а край Рилския манастир – двама израелски граждани. Всички са намерени в добро състояние. Сподели:", "date": "2018.10.21", "title": "Спасиха четирима закъсали туристи край Рилския манастир"}
{"url": "https://pik.bg/%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B2-%D0%B2%D1%8A%D0%BB%D0%BA%D0%BE%D1%81%D0%B5%D0%BB-%D1%80%D0%B0%D0%B7%D0%BA%D1%80%D0%B8%D1%82%D0%BE-%D0%B7%D0%B0-%D1%87%D0%B0%D1%81%D0%BE%D0%B2%D0%B5-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%B0%D1%82%D0%B0-%D1%81%D0%B0%D0%BC%D0%BE%D1%80%D0%B0%D0%B7%D0%BF%D1%80%D0%B0%D0%B2%D0%B0-%D1%81%D1%82%D0%B0%D0%BD%D0%B0%D0%BB%D0%B0-news790087.html", "text": "Селянин от благоевградското с. Вълкосел уби по особено жесток начин сътрапезник. Защото обидил жена му. Кървавата драма се разиграла вчера през нощта. Случаят бил разплетен за няколко часа, а задържаният извършител направил пълни самопризнания, съобщава „Телеграф“. Убиецът разказал пред ченгетата защо и как точно е извършил бруталното убийство на 57-годишния Муйдин Дураков – Муйдата. Убиецът и неговите приятели, сред които и Муйдата, седнали в кръчмата на мегдана във Вълкосел в петък вечерта. От дума на дума Дураков казал на сътрапезника си, че е постъпил правилно, като се е разделил с приятелката му. Двамата се запознали, докато мъжът бил на гурбет зад граница. Жената имала три деца от първия си брак. Явно забележката на Муйдата вбесила убиеца, но той премълчал. След края на запивката обиденият мъж причакал Дураков на път към дома му и го ударил с дървен прът по главата. Като паднал на земята, започнал да го удря първо с един камък, а после с друг. Като се убедил, че го е ликвидирал, се прибрал вкъщи и изгорил кървавите си дрехи. Мъртвецът от Вълкосел преживял кошмар преди да го убият, такъв ужас не е ставал никога в селото! Жена, която вчера около 4:40 ч. Тръгвала за работа, видяла окървавения търуп на Муйдата и се обадила в полицията. За броени часове благоевградските криминалисти стигнали до извършителя и го задържали. Той направил пълни самопризнания, а като мотив посочил грубите забележки по адрес на жена му. Хора от Вълкосел описват Муйдин като свестен човек, който пиел, но не бил пияница. Отглеждал тютюн. Имал жена и дъщери, като всички работели в Гърция от време на време. Сподели:", "date": "2018.10.21", "title": "Убийството във Вълкосел разкрито за часове! Причина за жестоката саморазправа станала..."}
{"url": "https://pik.bg/%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BA%D0%B0-%D0%B2-%D0%BA%D1%80%D0%B0%D0%B2%D0%BE%D0%B4%D0%B5%D1%80-%D0%B8-%D0%B8%D0%B7%D0%B1%D1%8F%D0%B3%D0%B0-news790113.html", "text": "Водач на автомобил, блъснал пешеходка в криводолското село Краводер, е избягал от местопроизшествието, съобщиха от ОД на МВР Враца, цитирани от „Конкурент“. Според информацията, инцидентът е станал малко преди 13:00 часа на 20 октомври (събота), а сигнал за него бил подаден на тел.112. Ченгетата установили, че при маневра на заден ход към 10:30 часа същия ден „Опел Астра“ е блъснал пешеходка в криводолското село Краводер. 77-годишната Б.И. отказала да бъде транспортирана в лечебно заведение, като е прегледана и обслужена от екип на криводолския филиал на центъра за спешна медицинска помощ във Враца. Полицията бързо влязла в дирите на извършителя – 49-годишният В.Т. от Краводер. Съставен му е акт заради произшествието, а поради напускането на местопроизшествието не е бил тестван за алкохол. Сподели:", "date": "2018.10.21", "title": "Шофьор блъсна пешеходка в Краводер и избяга"}
{"url": "https://pik.bg/%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%8F%D1%82-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D0%BA%D0%B0%D0%B7%D0%B8%D1%87%D0%B5%D0%BD%D0%B5-%D0%B5-%D0%B2-%D1%82%D0%B5%D0%B6%D0%BA%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-news790158.html", "text": "Пострадалият при катастрофата край Казичене е в тежко състояние. Това съобщи пред „Фокус“ говорителят на Центъра за спешна медицинска помощ – София Катя Сунгарска. „Човекът е с гръдна, коремна и лицево-челюстна травма – разясни тя. -  В момента колегите го стабилизират и го подготвят за транспортиране. В Окръжна болница ще бъде хоспитализиран. Доколкото разбирам е чужд гражданин“. Сунгарска уточни, че дълго време пожарната се е опитвала да извади пострадалия от ТИР-а. „Сигналът при нас е постъпил в 11:57 часа – каза още тя. - Изпратили сме два екипа. Първата линейка е на 6-ата минута на място, а втората веднага след нея. Има доста разлято гориво и инцидентът е тежък“. Сподели:", "date": "2018.10.21", "title": "Пострадалият при катастрофата край Казичене е в тежко състояние"}
{"url": "https://pik.bg/%D0%BC%D1%8A%D0%B6%D0%B5%D0%BC%D0%B5%D0%BB%D0%B0%D1%87%D0%BA%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D0%BD%D0%BE%D0%B2%D0%BE-%D0%B3%D0%B0%D0%B4%D0%B6%D0%B5-%D0%B7%D0%B0%D0%B1%D0%B8-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%B5%D0%BD-%D0%B8-%D0%BD%D0%BE%D1%89-news790050.html", "text": "Сузанита заби Кристиян Кирилов, по-познат като Митака от сериала „София ден и нощ“. Дъщерята на Орхан Мурад доскоро беше сериозно обвързана, но вече е в обятията на мускулестия мачо. Палавата 15-годишна изпълнителка не спира да провокира мъжкото съсловие с предизвикателни фотоси и неприлични отговори на въпросите, които те й задават. Тя дори не свени да отговаря публично на всички предложения за срещи с нови кандидат-гаджета. Очевидно Сузанита е намерила нова мишена и това е Митака. Малката бръмчалка, както я наричат, предизвика слухове за любовна афера с мачото, публикувайки снимка с него, пише „Телеграф“. Малко по-късно в същата стая, в която е направена снимката, се появиха клипове на полуголата певица, която се разхожда полугола на високи токове. Според някои от почитателите на Сузанита това е апартаментът на Митака, а според други те са наели място, където да заснемат клиповете и да направят еротична фотосесия на младата певица. Говори се, че връзката й с Митака не била сериозна, а само „поредната й забежка“. Сподели:", "date": "2018.10.21", "title": "МЪЖЕМЕЛАЧКА! Сузанита с ново гадже, заби звезда от \"София ден и нощ\""}
{"url": "https://pik.bg/%D1%84%D0%B5%D0%B4%D0%B5%D1%80%D0%B8%D0%BA%D0%B0-%D0%BC%D0%BE%D0%B3%D0%B5%D1%80%D0%B8%D0%BD%D0%B8-%D0%BF%D0%BE%D0%B8%D1%81%D0%BA%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B4%D0%B6%D0%B0%D0%BC%D0%B0%D0%BB-%D1%85%D0%B0%D1%88%D0%BE%D0%B3%D0%B8-news790088.html", "text": "Върховният представител на ЕС по въпросите на външните работи Федерика Могерини поиска щателно, достоверно и прозрачно разследване на обстоятелствата около смъртта на саудитския журналист Джамал Хашоги, предадоха „Франс Прес“ и „Ройтерс“, цитирани от БТВ. „Новата информация за смъртта на Хашоги е изключително притеснителна, \"включително шокиращото нарушение на Виенската конвенция за консулските отношения от 1963 г. - се казва в публикувано изявление на Могерини. - ЕС, също като своите партньори, настоява, че е необходимо щателно, достоверно и прозрачно разследване, което да проясни обстоятелствата около смъртта и да гарантира, че отговорните за нея ще бъдат наказани\". Могерини се позова на чл. 55 от Конвенцията, който задължава всички служители на консулството да спазват изцяло законите на страната-домакин и обявява за недопустимо използването на помещенията на консулството за цели, несъвместими с изпълняването на консулски функции, припомня ТАСС. Германският външен министър Хайко Маас заяви вчера по германската обществена телевизия, че Берлин не трябва да одобрява продажба на оръжия на Саудитска Арабия, докато не се изяснят обстоятелствата около смъртта на Хашоги. Това е очевидна промяна на взетото миналия месец решение да се разреши продажбата на артилерийски системи на Рияд, отбелязва „Ройтерс“. Маас подкрепи решението на редица политици и членове на деловите среди да се откажат от участие в планираната за следващата седмица инвестиционна конференция в Рияд, добавяйки, че в момента и самият той не би отишъл, отбелязва ТАСС. По-рано вчера председателят на комисията по външна политика в Бундестага Норберт Рьотген, член на Християндемократическия съюз (ХДС) на канцлера Ангела Меркел, призова Германия незабавно да спре продажбата на оръжие на Саудитска Арабия, включително на вече обещаното. Отношенията между Берлин и Рияд ще бъдат подложени на изпитание и това включва доставките на оръжие, заяви вчера генералният секретар на Германската социалдемократическа партия Ларс Клингбайл, цитиран от ДПА. По време на посещението си в Невада президентът на САЩ Доналд Тръмп заяви пред медиите, че не е удовлетворен от саудитското обяснение на смъртта на Хашоги, отбелязва „Ройтерс“. Той обаче допусна, че е възможно саудитският престолонаследник Мохамед бин Салман може да не е знаел за смъртта на журналиста, отбелязва „Ройтерс“. Тръмп подчерта също, че спирането на продажбите на оръжие за Рияд би навредило на САЩ повече, отколкото на Саудитска Арабия, засягайки над един милион работни места. \"Можем да направим други неща, включително да наложим санкции\", заяви Тръмп, цитиран от АФП. Международната федерация на журналистите призова Вашингтон и Брюксел да наложат санкции на Рияд заради убийството на Хашоги в саудитското консулство в Истанбул, предаде ТАСС, цитирайки публикувано вчера изявление. Турция няма да позволи на саудитската администрация да прикрие истината за смъртта на саудитския журналист, ако престъплението бъде потвърдени, обеща Нуман Куртулмуш, заместник-председател на Партията на справедливостта и развитието, цитиран от ДПА и Асошиейтед прес. Той добави, че доказателствата и разкритията на разследването ще бъдат споделени с целия свят след приключването му. Сподели:", "date": "2018.10.21", "title": "Федерика Могерини поиска разследване на смъртта на Джамал Хашоги"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D0%B1%D0%B2%D0%B8%D0%BD%D0%B8-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%86%D0%B5%D0%BD%D1%82%D1%80%D0%B0-news790116.html", "text": "Президентът на Венецуела Николас Мадуро обвини капиталистическата система за миграционната криза в Централна Америка, съобкава ТАСС, цитирана от БНР. Агенцията се позовава на изявление, публикувано на сайта на министерството на информацията на Венецуела. Според Мадуро, капитализмът на САЩ е хвърлил Централна Америка в бедност, изостаналост и епоха на деспотизъм. Хиляди мигранти от Централна Америка, бягащи от насилието и бедността, се струпаха на границата между Гватемала и Мексико. Американският президент Доналд Тръмп обеща, че няма да им позволи да влязат в страната и заплаши да спре помощите за Хондурас, Гватемала и Салвадор, ако не успеят да спрат мигрантите, насочващи се към САЩ. Президентът на Гватемала Джими Моралес заяви, че около 2 000 мигранти от Хондурас, част от централноамериканските мигранти, насочващи се към САЩ, се връщат в родната си страна с подкрепата на властите. Според Моралес в Гватемала има около 5 000 мигранти, от които 2 000 са се върнали, а над 600 са поискали убежище в Мексико. Сподели:", "date": "2018.10.21", "title": "Президентът на Венецуела обвини капиталистическата система за миграционната криза в Централна Америка"}
{"url": "https://pik.bg/22-%D0%BC%D0%B0-%D0%BC%D0%B8%D0%BD%D1%8C%D0%BE%D1%80%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BF%D0%BE%D0%B4-%D0%B7%D0%B5%D0%BC%D1%8F%D1%82%D0%B0-%D1%81%D0%BB%D0%B5%D0%B4-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B3%D0%BB%D0%B8%D1%89%D0%BD%D0%B0-%D0%BC%D0%B8%D0%BD%D0%B0-%D0%B2-%D0%BA%D0%B8%D1%82%D0%B0%D0%B9-news790089.html", "text": "Срутване на скала причини разрушение на част от въглищна мина в източната китайска провинция Шандун, съобщават ТАСС и БГНЕС, цитирани отк Нова телевизия. Най-малко 22 миньори са блокирани под земята, уточнява агенция Синхуа. Срутването се е случило в окръг Юнчен около 11:00 часа местно време в събота. До момента успешно е възстановена работата на вентилационната система в мината, като операцията по търсене и спасяване на миньорите продължава. Сподели:", "date": "2018.10.21", "title": "22-ма миньори блокирани под земята след срутване на въглищна мина в Китай"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-17-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%BA%D0%BE%D1%80%D0%BE%D1%81%D1%82%D0%B5%D0%BD-%D0%B2%D0%BB%D0%B0%D0%BA-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0-%D0%B2-%D1%82%D0%B0%D0%B9%D0%B2%D0%B0%D0%BD-%D0%B2%D0%B8%D0%B4%D0%B5%D0%BE-news790167.html", "text": "Най-малко 17 човека са загинали и поне 30 са пострадали при железопътен инцидент в Тайван, съобщава Централната информационна агенция на Тайван, цитирана от РИА Новости. Според информацията, по неизвестни засега причини скоростният влак Puyuma Express е дерайлирал. Трагедията се е разиграла в 16:50 часа местно време (б.р 11:50 часа българско време) в окръг Илан в северната част на острова, в близост до станция Синма, в населения пункт Суао. Композицията е пътувала от Шулин за Тайдун. Започнало е разследване на причините за случилото се. Сподели:", "date": "2018.10.21", "title": "Най-малко 17 загинали, след като скоростен влак дерайлира в Тайван (ВИДЕО)"}
{"url": "https://pik.bg/%D0%BE%D1%87%D0%B0%D1%80%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D0%B2%D0%B8%D0%B6%D1%82%D0%B5-%D0%BC%D0%B0%D1%80%D1%82%D0%B8%D0%BD%D0%B0-%D0%B3%D0%B0%D0%BD%D1%87%D0%B5%D0%B2%D0%B0---%D0%BD%D0%BE%D0%B2%D0%B0%D1%82%D0%B0-%D0%B2%D0%BE%D0%B4%D0%B5%D1%89%D0%B0-%D0%BD%D0%B0-%D1%81%D1%8A%D0%B1%D1%83%D0%B4%D0%B8-%D1%81%D0%B5-news790095.html", "text": "Мартина Ганчева е журналист със задълбочени познания в сферата на международните политически отношения, историята и литературата, следи отблизо културния живот в България и Европа. Професионалният ѝ път започва в БНР като стажант, а първият досег с телевизията се случва през 2004 година в телевизия \"ДЕН\". В последните 7 години е била водещ и продуцент в Bulgaria ON AIR. Тя е единственият български журналист, правил интервю с Траян Бъсеску като действащ президент на Румъния. Преводач е и на автобиографията на настоящия румънски президент Клаус Йоханис. Пред микрофона ѝ са заставали еврокомисарят Вера Юрова, заместник-председателят на Европейската комисия Юрки Катайне и редица евродепутати, сред които Моника Маковей и Ска Келер. Мартина Ганчева се присъединява към екипа на „Събуди се“ , след като Лора Крумова излезе в отпуск по майчинство. От 21 октомври новата водеща ще събужда зрителите на Нова телевизия всяка неделя. Очарователната брюнетка е позната на зрителите Сподели:", "date": "2018.10.21", "title": "ОЧАРОВАТЕЛНА: Вижте Мартина Ганчева - новата водеща на \"Събуди се...\""}
{"url": "https://pik.bg/%D1%85%D1%8E%D0%B8-%D1%84%D1%8E%D1%80%D0%B8-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D1%81%D0%B8-%D1%81-%D0%BA%D0%BE%D0%B1%D1%80%D0%B0%D1%82%D0%B0-%D0%B2%D1%81%D0%B8%D1%87%D0%BA%D0%BE-%D0%B5-%D0%BC%D0%B5%D0%B6%D0%B4%D1%83-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B2-%D1%80%D0%B8%D0%BD%D0%B3%D0%B0-%D0%BA%D0%BE%D0%B3%D0%B0%D1%82%D0%BE-%D1%83%D0%B4%D0%B0%D1%80%D0%B8-%D0%B3%D0%BE%D0%BD%D0%B3%D0%B0-%D1%89%D0%B5-%D0%B2-news790123.html", "text": "Той е роден в Манчестър. Висок е 198 сантиметра. Световен шампион е в тежка категория по бокс за младежи. Има 24 битки на професионалния ринг и само една загуба. На 27 октомври Хюи Фюри ще се качи на ринга в столичната зала „Арена Армеец“ за мач срещу Кубрат Пулев. Хюи Фюри и неговият баща Питър са вече в България и се подготвят за предстоящия мач. „С нетърпение очаквам битката с Кубрат Пулев - заяви Хюи Фюри, който гостува в студиото на сутрешния блок на БТВ. - Предстои ми една спокойна седмица, през която ще се подготвя за боя. Ще посетим и Пловдив. Идвали сме в България, когато бях на 14 години. Имаме приятели тук в София. Очаквам много публика в залата, но не мисля за нея. Само аз и той в ринга, и това е единственото, което ме интересува. Това, че ще се бием на неговата територия само повече ме мотивира. Повече искам да го набия. Предимството ми е, че Пулев никога не се е бил досега с човек като мен. Имам много предимства. Моите умения най-вече. Ще видите всички за какво говоря на 27 октомври. Всичко е между двама души с ръкавици, които се бият. Когато удари гонга, ще видим кой е по-добрият“. Хюи Фюри призна, че не тренира с по-популярния си братовчед, бившият световен шампион по бокс за професионалисти в тежка категория Тайсън Фюри. „В тренировките работим само аз и баща ми – разясни Хюи Фюри. – Не съм трениръл с Тайсън. Иначе за предстящия бой съм на сто процента уверен, че ще победя“. „Хюи има 24 битки и само една загуба – спорна за световната титла – коментира Питър Фюри, баща и треньор на Хюи. - Ако трябва да сравнявам Тайсън Фюри, с когото също съм работил, и Хю Фюри, трябва да кажа, че Хюи е много по-спокоен и концентриран. За предстоящия мач между Кубрат Пулев и Хюи мога да кажа, че само Господ може сега да каже кой ще е победител“. Сподели:", "date": "2018.10.21", "title": "Хюи Фюри преди мача си с Кобрата: Всичко е между двама души в ринга. Когато удари гонга, ще видим кой е по-добър"}
{"url": "https://pik.bg/%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D1%81-%D0%BF%D0%B0%D0%BB%D0%B0%D1%82%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8---%D0%BA%D1%8A%D0%BF%D1%8F%D1%82-%D1%81%D0%B5-%D0%B2-%D0%BB%D1%83%D0%BA%D1%81-%D0%B2%D1%8A%D0%B2-%D0%B2%D0%B8%D0%BB%D0%B8-%D0%BD%D0%B0-%D0%BC%D0%B0%D0%BB%D0%B4%D0%B8%D0%B2%D0%B8%D1%82%D0%B5-%D0%B8-%D0%B2-%D1%82%D0%BE%D1%81%D0%BA%D0%B0%D0%BD%D0%B0-%D0%BC%D0%B0%D0%B3%D1%8A%D1%80%D0%B4%D0%B8-news790143.html", "text": "Маститите тв продуцентите Магърдич и Джуди Халваджиян са натрупали милиони от манипулациите, каквато спретнаха и с монтираното изказване на вицепремиера Валери Симеонов (ВИЖТЕ В ОЩЕ ПО ТЕМАТА). Телевизионерите лъснаха с лъжите си и се орезилиха с „бития” репортер в „Господари на ефира” – предаването, което обича да се прави на морален стожер, пише вестник \"Ретро\". Те си измиха ръцете, като уволниха подчинения си, а после се покриха, правейки се на ни лук яли, ни лук мирисали. Срамът и унижението са големи, но за двамата продуценти е по-важно бизнесът да върви и да се трупат тлъсти пачки. Маги Халваджиян и по-малкият му брат Джуди са най-заможните в този бранш у нас и фамилиите им се радват на лукс и охолство. Баткото води по богатство и имоти, но къщите му, разположени в едни от най-скъпарските курорти в света, се ползват с удоволствие от цялата фамилия. Магърдич е сред малцината българи, които могат се похвалят с вила на Малдивите. С нея арменецът се сдобил преди няколко години, а справка с агенциите за недвижими имоти показва, че там по-евтини предложения от 2 милиона долара за най-семпла дървена къщурка не могат да се намерят. Екзотичната вила на Халваджиян разполагала с частен плаж и била буквално на брега на океана, а изминалото лято в нея прекарали неговият син Бебо и снахата Алекс. Маги и жена му Кремена все по-рядко отсядали там, тъй като стилистката имала фобия от самолети и тежко преживявала дългите полети. За да не е ощетена, продуцентът инвестирал и във вила с басейн в Тоскана, Италия. За замъка в сърцето на Ботуша Халваджиян се изръсил 1 милион евро. През 2016 г. го пуснал за продажба, но жена му го разубедила и все пак двамата решили да го задържат. Кремена веднага му дръпнала ремонт и го обзавела като същински италиански ренесансов дворец, а разходите по мебелите били почти колкото стойността на имота. Това лято възможност да зърнат разкоша на тосканския палат имаха Гала и мъжът ѝ Стефан, както и Димитър Рачков и Мария Игнатова, като последните дори се сгодиха на фона на романтичната обстановка. Рачков и Мария са комшии на Халваджиян и в столицата. Двете двойки живеят в съседни къщи, намиращи се далеч от градската шумотевица, в затворения комплекс „Маунтин Вю Вилидж“ край Панчарево. Тв продуцентът се шири в 2 гигантски хола, киносалон, 5 стаи и 3 бани, в които непосредствено до тоалетните има джакузита и телевизори. Имотът е разположен върху 600 квадрата, обзаведен е в рустик стил, има райска градина с беседки, басейн и частно езеро за риболов. Последната придобивка на арменската фамилия е апартамент в центъра на столицата, който бил голямата гордост на стилистката Кремена. За обзавеждането му тя отделила 6 месеца и още един милион от дебелите сметки на мъжа си, за да стои жилището празно, докато у нас има хиляди бездомни хора. Сподели:", "date": "2018.10.21", "title": "Халваджиян с палати за милиони - къпят се в лукс във вили на Малдивите и в Тоскана, Магърдич има собствен киносалон и телевизори в тоалетните"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D1%82%D1%80%D0%B8-%D0%BA%D0%BB%D1%8E%D1%87%D0%BE%D0%B2%D0%B8-%D0%BF%D1%8A%D1%82%D0%BD%D0%B8-%D0%B0%D1%80%D1%82%D0%B5%D1%80%D0%B8%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news790109.html", "text": "Заради протест след 17:00 часа ще бъдат блокирани три важни пътни артерии в столицата, съобщи БНР. Жителите на няколко столични квартала - Казичене, Кривина, Бусманци, Горубляне, Панчарево и Кокаляне, ще спрат движението по Околовръстното шосе и булевардите „Цариградско шосе\" и „Самоковско шосе\" в техните райони. Протестиращите граждани са недоволни от липсата на решение от години на проблеми като липсата на канализация и често спиране на ток. Сподели:", "date": "2018.10.21", "title": "Протест блокира три ключови пътни артерии в столицата"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D1%86%D0%B8%D0%B3%D0%B0%D0%BD%D0%B8%D0%BD-%D0%BF%D1%80%D0%B5%D0%B1%D0%B8-%D0%B8-%D0%BE%D0%B3%D1%80%D0%B0%D0%B1%D0%B8-%D0%B4%D1%8F%D0%B4%D0%BE-%D0%B2-%D1%81%D0%BB%D0%B0%D0%B2%D1%8F%D0%BD%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news790190.html", "text": "За нов брутален случай на агресия срещу възрастен човек алармират хора във Фейсбук. Георги Вачев разказва, че в събота през нощта неговият дядо е нападнат от циганин, който го пребива, а след това го обира. Ето и целия разказ на Георги за ужаса, който преживял 82-годишния му дядо: Сподели:", "date": "2018.10.21", "title": "ПЪРВО В ПИК! Брутална агресия! Циганин преби и ограби дядо в Славяново (СНИМКИ)"}
{"url": "https://pik.bg/%D0%BA%D0%B7%D0%BF-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%BD%D0%B0-%D0%B7%D0%B8%D0%BC%D0%BD%D0%B8-%D0%B3%D1%83%D0%BC%D0%B8-%D0%BA%D1%80%D0%B8%D0%B5%D1%89%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-news790120.html", "text": "Всяка година ние разгръщаме кампании за проверки на търговците, които предлагат гуми, фарове за мъгла и други стоки и продукти, свързани със зимното оборудване на автомобила, каза председателят на Комисията за защита на потребителите (КЗП) Димитър Маргаритов по Канал 3. Маргаритов напомни, че от миналата година зимните гуми вече са задължителни и в България. „Ние винаги сме обръщали внимание на потребителите, наред с това как да се предпазят от възможни рискове в резултат на нелоялно поведение на търговците, но и от гледна точка на безопасността всички да спазват правилата – такива, каквито ги въвежда законът. В случая това важи за подготовката на автомобилите за зимния сезон, за да бъдат те колкото се може по-малко рискови при неблагоприятни метеорологични условия”, обясни той. Инспекторите на Комисията за защита на потребителите следят търговците на автомобилни гуми да предоставят навременно пълна и коректна информация по отношение съответствието със стандартите за безопасност, разхода на гориво, нивото на шум, произхода, цената и пр. „Нашата грижа е да проверяваме всички онези неща, които би трябвало да гарантират, че на пазара се продават стоки без риск от опасност за здравето и живота на потребителите”, коментира Маргаритов. Сподели:", "date": "2018.10.21", "title": "КЗП проверява търговците на зимни гуми, криещи опасност за здравето потребителите"}
{"url": "https://pik.bg/%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%89-%D0%B4%D0%B5%D1%86%D0%B0-%D0%B1%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news790153.html", "text": "Шофьор на автобус, превозващ 50 деца от Самоков, е заловен с алкохол зад волана, съобщава „Струма.бг“. Според информацията, малко след 11:00 часа днес униформени са спрели за проверка водача в Сандански. Мъжът е тестван с дрегер, отчел 0.7 промила,  откаран е в Спешното в курортния град за вземане на кръвна проба. Шофьорът – Борислав Ц. от Самоков се е обадил на колега, за да върне децата по домовете им. Сподели:", "date": "2018.10.21", "title": "Пиян шофьор на автобус, превозващ деца, бе задържан в Сандански"}
{"url": "https://pik.bg/%D0%BF%D0%B0%D1%80%D0%B0%D0%BD%D0%BE%D1%80%D0%BC%D0%B0%D0%BB%D0%BD%D0%BE-%D0%BA%D1%80%D0%B0%D0%BB%D0%B8%D1%86%D0%B0-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B2-%D0%B7%D0%B0%D0%BC%D1%8A%D0%BA%D0%B0-%D0%B9-%D0%B8%D0%BC%D0%B0-%D0%B4%D1%83%D1%85%D0%BE%D0%B2%D0%B5-news790150.html", "text": "По данни на ново проучване, проведено от компанията OnePoll, 60% от американците твърдят, че са виждали призрак, а има и една кралска особа, която настоява за същото. Жените са по-склонни да признаят, че са станали свидетели на паранормалното явление. Изненадващ факт е, че за представителите на силния пол е по-вероятно да избягат в подобна ситуация. Проучването показва още, че един от трима американци живее в обитавана от духове къща. Това според изследователи на паранормалните явление е обичайно в Щатите. Изследователите питат анкетираните американци и за най-големите им страхове и резултатите са фобии от змии, паяци, акули, удавяне и височини. Междувременно стана известно, че официалната резиденция на шведската кралица Силвия е обитавана от духове. Това признание кралица Силвия прави в документален филм, излъчен по телевизия SVT. “Има малки приятели духове. Всички те са много дружелюбни. Просто понякога чувстваш, че не си напълно сам”, разказва Силвия. Тя твърди, че това е “много вълнуващо, но никога не предизвиква чувство на страх”. Замъкът Дротнингхолм е в списъка на ЮНЕСКО за световното културно наследство. Той е построен в края на XVI век на остров Ловон в Стокхолм, съобщава сайтът \"Новото познание\". Сградата е официална резиденция на крал Карл XVI Густаф и Силвия, които са женени от 40 години. За любителите на езотеричните текстове замъкът неведнъж е попадал в графата „странни“. Още бабата на кралица Силвия е разказвала неведнъж за привидения идващи от миналото. Шведското кралско семейство е едно от най-непознатите за широката публика в Европа и предизвиква силно внимание при всяка публична поява. Медийния интерес тези дни засили и друг член на знатната фамилия. Сестрата на краля – принцеса Кристина, също твърди, че в двореца бродят духове. „Има много енергия в тази къща. Има истории за призраци във всички стари сгради. Те са били изпълнени с хора през вековете. Енергията остава“, допълва още принцеса Кристина. Сподели:", "date": "2018.10.21", "title": "ПАРАНОРМАЛНО: Кралица призна, че в замъка й има духове"}
{"url": "https://pik.bg/%D0%B4%D0%B6%D0%B0%D0%BA%D0%BF%D0%BE%D1%82%D1%8A%D1%82-%D0%B2-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B2-%D1%81%D0%B0%D1%89-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4-%D0%B4%D0%BE%D1%81%D1%82%D0%B8%D0%B3%D0%BD%D0%B0-16-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-news790156.html", "text": "Джакпотът в една от лотариите в Съединените щати достигна невероятните 1.6 млрд. долара, съобщава Нова телевизия. 15 души станаха милионери след последното теглене, като познаха 5 от 6 числа. Никой обаче не улучи всичките, което доведе до рекордния размер на натрупаната сума. Следващият тираж е в сряда сутринта. С цел натрупването на по-големи джакпоти, двете големи лотарии в Съединените щати промениха правилата си. Те намалиха шансът да бъдат познати всички числа. Сподели:", "date": "2018.10.21", "title": "Джакпотът в лотарията в САЩ продължава да чупи рекорд. Достигна 1,6 млрд. долара"}
{"url": "https://pik.bg/%D0%B0%D1%81%D0%B5%D0%BD-%D0%B3%D0%B5%D0%BD%D0%BE%D0%B2-%D0%BA%D0%B0%D0%BA%D1%82%D0%BE-%D0%B0%D0%B7-%D1%82%D0%B0%D0%BA%D0%B0-%D0%B8-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%B4%D0%B0-%D0%B5-%D1%81%D0%BA%D0%B5%D0%BF%D1%82%D0%B8%D1%87%D0%B5%D0%BD-%D0%BA%D1%8A%D0%BC-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D1%81%D0%BF-%D1%82%D1%80%D0%B8%D1%84%D0%BE-news790197.html", "text": "Два примера за това, колко изкривено е публичното пространство и колко неадекватни са медиите: • Критика към реформата. Нали имаме право да не сме съгласни с философията на предлаганите от дуото Манолова-Трифонов мерки и да се съмняваме в тяхната ефективност и в това, дали не създават нов социален проблем, когато майките, по една или друга причина останат извън системата на социални грижи, предлагана от социалистката и чалга-популиста? • Нали не се съмняваме и не оспорваме правото някой да не е съгласен с това, че едни майки, според него, злоупотребяват с децата си? (не твърдя, че съм съгласен с него, но Симеонов има правото да мисли така) Възможно ли е наистина някой да спекулира с нечия болест или страдание? Скромните ми познания по български език ми подсказват, че \"уж\" в случая не е отрицание: \"уж-болни\", а има по-друго значение. Априорно, само защото не харесвам Валери Симеонов, няма да се присъединя лековерно към Сидеров, БСП и Демократична България в критиките си. Няма да го направя сляпо. Да, Симеонов е простак – блъска бабички по границата, но да, Симеонов има право да не е съгласен с това, че вероятността именно Манолова-БСП-Трифонов да спекулират и злоупотребяват с майките на деца с увреждания е много, много голяма. Симеонов не е Цицерон. От него не очаквам ораторски умения. Никакви. особено когато става дума за много чувствителна тема, като хората (и децата) със специални нужди. Няма да е зле политиците ни да са добри и изкусни оратори. Но това е, което имаме като материал. Нали уж сме демокрация... Сподели:", "date": "2018.10.21", "title": "Асен Генов: Както аз, така и Валери Симеонов има право да е скептичен към Манолова-БСП-Трифонов"}
{"url": "https://pik.bg/%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%B7%D0%B0%D0%B1%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B8-%D0%B2-%D1%81%D0%BF%D1%80%D1%8F%D0%BD%D0%B0-%D0%BA%D0%BE%D0%BB%D0%B0-%D0%B8-%D0%BF%D1%80%D0%B0%D1%82%D0%B8-%D0%B6%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BB%D0%BE%D0%BC-news790154.html", "text": "Мъртвопиян шофьор е блъснал спрял лек автомобил и е ранил жена, седяла на предната дясна седалка, съобщава „Конкурент“. А.В. е настанена в ломската болница със счупени ключица и нос и избити зъби. Причинилият инцидента мъж е арестуван. Случката се разиграла на 20 октомври (събота) в 05:50 часа в местността Кошовете на входа на Лом. В момента там се извършва ремонт и преминаването е затруднено. 25-годишният А.Г.Д. бил зад волана на „Фолксваген Голф”. Колата спускала и на ляв завой, заради безумна скорост, излетяла от шосето. Автомобилът се дабил в спряла „Тойота”. И двете коли са потрошени, а жената, която седяла в спрялата кола – ранена. Пристигналите на мястото полицаи направили тест за алкохол на А.Г.Д. Дрегерът отчел 1,82 промила в издишания въздух. На А.Г.Д. са съставени два акта и е прибран зад решетките. Сподели:", "date": "2018.10.21", "title": "Мъртвопиян шофьор заби автомобила си в спряна кола и прати жена в болница в Лом"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%80%D0%B0%D0%B7%D0%B1%D0%B8-%D0%BD%D0%B8%D0%BD%D0%BE%D0%B2%D0%B0-%D1%8F%D1%85%D0%BD%D0%B0%D0%BB%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D0%B7%D0%B0%D0%B1%D1%80%D0%B0%D0%B2%D0%B8-%D0%B7%D0%B0-80-%D1%82%D0%B5-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B4%D0%B5-news789927.html", "text": "Манипулираният репортаж на \"Господари на ефира\", според който вицепремиерът Валери Симеонов е обидил \"смелите майки\" на деца с увреждания, на минутата бе яхнат от червената опозиция в лицето на Корнелия Нинова, която покани майките в парламента да отправи с тях политически искания за оставки. Социалистите, готови за вот на недоверие по всякакъв повод, веднага се включиха в многогласния хор и подхванаха рефрена \"Оставка\". - Прочетох и последващите му реакции. Едва ли в България има нормален човек, който да не изпитва състрадание към тези деца и аз съм далеч от мисълта, че господин Симеонов е искал по някакъв начин да обиди децата и майките в този план. Доколкото разбирам и от последната реакция на НФСБ говоренето му е било насочено срещу опити на политически сили да се възползват от това страдание. Което аз също не одобрявам. - В политиката политиците винаги са виновни до доказване на противното, понякога и след доказване на противното. И в този смисъл аз нямам претенцията да съветвам господин Симеонов и да му казвам какво да прави. Но аз лично внимавам винаги какво казвам, защото всичко може да се случи - и от контекст да се извадят думи, и всичко. Така че това е отговорност на политиците и просто трябва да се подбират точните думи и най-вече да не се говори, докато човек е в някакво емоционално състояние. - Естествено, че всички сме хора, всички преживяваме емоции по различни поводи. Но една от най-важните задачи на един политик е, когато говори, да не бъде емоционален. Надявам се да се успокои положението. Защото беше намерено решение на този проблем, бе стигнато до съгласие и предстои след седмица проектозаконът да влезе в парламента и да се гласува. И този казус на този етап ще бъде решен. Естествено, че трябва да се положат още усилия тези деца да получат възможно най-доброто. И не само те, разбира се, а и всички останали. - Аз лично от БСП по такива казуси не ги слушам, но госпожа Нинова до момента не е поискала нито веднъж някой от БСП да поеме политическа отговорност за каквото и да било. А там имаше най-различни казуси, включително и с такива непремерени изказвания, какъвто беше случаят с Иво Христов и онези 80% от българите, които са дебили. Имаше и криминални случаи с арест на техен общински съветник, след което нито един човек не пое политическа отговорност за това, че този общински съветник е бил в листата на БСП. Не се разбра нито кой го е предложил, нито откъде е дошъл. Така че, ако госпожа Нинова си изчисти вътрешноморалните казуси, тогава може би ще има основание да претендира за приза \"Основен морален стожер на обществото\". Докато мери с двоен аршин \"нас\" и \"тях\", не мисля, че тябва да се обръща внимание. Сподели:", "date": "2018.10.21", "title": "САМО В ПИК: Тома Биков разби Нинова, яхнала протеста на майките: Забрави за 80-те процента \"дебили\" и арестувания общинар на БСП"}
{"url": "https://pik.bg/%D1%82%D0%B8%D0%BD%D0%B0-%D1%82%D1%8A%D1%80%D0%BD%D1%8A%D1%80-%D1%81-%D0%BF%D1%80%D0%B8%D1%81%D0%B0%D0%B4%D0%B5%D0%BD-%D0%B1%D1%8A%D0%B1%D1%80%D0%B5%D0%BA-news790139.html", "text": "Певицата Тина Търнър се е подложила на животоспасяваща операция, при която ѝ бил присаден бъбрек. Неин донор станал вторият ѝ съпруг - немският музикален продуцент Ервин Бах. За жеста на половинката си и чудото, че нейното тяло имало абсолютна съвместимост с дарения от него орган, самата суперзвезда разкрива във втората си автобиографична книга, която предстои да излезе на пазара. Тъмнокожата изпълнителка споделя, че отдавна имала проблем с бъбреците и към 2016 г. те работели с 20 процента от капацитета им. Положението ставало все по-сериозно, лекарите не давали почти никакъв шанс за оцеляване и се налагала спешна трансплантация. Тина се наредила на опашката за донори, но в продължение на месеци не получила съвместимост с никого. Тогава Ервин решил тайно да се изследва, за да може да ѝ помогне. „Когато бях в дупка, в най-голямото отчаяние, в което съм изпадала някога, моят съпруг Ервин Бах ме изненада, като ми заяви, че желае да ми дари един от бъбреците си. Бях шокирана от това невероятно благородно негово предложение“, доверява Търнър. Двамата с Ервин си казаха заветното „да“ през 2013 г., но са двойка от доста време. Една от най-гласовитите жени на планетата мина под венчилото, когато беше 73-годишна, а възлюбеният ѝ – тъкмо навършил 57 години. Сватбата беше в Цюрих, Швейцария, а тържеството се проведе в имението на Тина, което се намира край живописното езеро в града и бе съобразено изцяло с будистките обичаи. Това е втори брак за мегазвездата. Предходният ѝ брак бе с музиканта Айк Търнър и продължи 14 години (от 1962 г. до 1976 г.). По време на бурния им съюз Айк, който почина от свръхдоза кокаин през 2007 г., е насилвал физически поп-рок дивата. Тина разказва за този страстен период от живота си в хрониките си от 1986 г. Сподели:", "date": "2018.10.21", "title": "Тина Търнър с присаден бъбрек"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B8%D0%B0%D0%BD%D0%B0-%D0%BF%D0%BE%D0%BF%D0%BE%D0%B2%D0%B0-%D0%B8-%D0%B2%D0%B5%D1%81%D0%B5%D0%BB%D0%B8%D0%BD-%D0%BF%D0%BB%D0%B0%D1%87%D0%BA%D0%BE%D0%B2-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-news784787.html", "text": "Мариана Попова и Веселин Плачков са били принудени да напуснат дома си дни преди влизането на актьора във „ВИП Брадър“, научи ексклузивно „Ретро“. Двамата обитаваха огромна къща с разкошен двор в казанлъшкото село Тъжа, която им бе безвъзмездно подарена от дългогодишния благодетел на Плачков – местния бос на розовото масло Стоян Христов. Последният дори финансира лично от джоба си филма „Роза Дамасцена“, в който Веселин изигра главната роля. Баровецът се разгневил от решението на Весо да влезе в сеирджийското риалити и буквално го натирил, заедно с бременната тогава в деветия месец Мариана и двете им дъщери от предишни връзки. Сега положението било още по-сложно, защото през миналата седмица изпълнителката роди общата им щерка Екатерина. Скандалът между бизнесмена и актьора бил жесток и думите, които двамата мъже си разменили, преминали далеч отвъд границите на благоприличието. Заради участието си във „ВИП Брадър“ Плачков се оказал без къща, без кола и без заплатата, която му била обещана от неговия спонсор, при условие че стопанисва етнографския му комплекс край Казанлък и му прави реклама в светските среди. Всъщност бизнесменът и Веселин станали близки покрай заснемането на лентата „Роза Дамасцена“. Първият голям подарък, който Весо получил, бил чисто нов джип на марката КИА, с който също се наложило да се раздели. Още по-голям проблем от материалните загуби, които двамата с Мариана претърпели покрай скандала, се оказали създалите се неуредици около децата им. Те искали щерките им да започнат училище в Казанлък, двете дори вече били записани, но предвид създалата се ситуация, се наложило по спешност да ги върнат в старите им училища. В момента певицата не спирала да плаче и да страда за мъжа си, както и за разпада в живота им. Тя роди в софийска болница и засега живеела в моминския си апартамент, който е извънредно тесен и със сигурност няма да може да побере и петимата, след като Плачков напусна шоуто и се върна при тях. С хонорара той най-вероятно щял да подсигури на Мариана и децата ново жилище. Сподели:", "date": "2018.10.21", "title": "САМО В ПИК И \"РЕТРО\"! Мариана Попова и Веселин Плачков бездомни"}
{"url": "https://pik.bg/%E2%80%9E%D0%BA%D0%B0%D0%B4%D0%B8%D0%BB%D0%B0%D0%BA%E2%80%9C-%D0%BF%D1%80%D0%B8%D0%BD%D0%B0%D0%B4%D0%BB%D0%B5%D0%B6%D0%B0%D0%BB-%D0%BD%D0%B0-%D0%B5%D0%BB%D0%B2%D0%B8%D1%81-%D0%BF%D1%80%D0%B5%D1%81%D0%BB%D0%B8-%D0%B1%D0%B5-%D0%BF%D1%80%D0%BE%D0%B4%D0%B0%D0%B4%D0%B5%D0%BD-%D0%BD%D0%B0-%D1%82%D1%8A%D1%80%D0%B3-%D0%B2-%D0%B0%D0%B2%D1%81%D1%82%D1%80%D0%B8%D1%8F-news790169.html", "text": "Автомобил „Кадилак“, принадлежал на Елвис Пресли, бе продаден на търг в Австрия, съобщава „Лайф“. Според информацията автомобилът Cadillac de Ville Estate Wagon, модел 1972 година, е бил продаден за 69 000 евро. Организаторите на търга са коментирали, че очакванията им са били за автомобила да бъдат платени два или три пъти повече. Автомобилът е бил последното транспортно средство на Елвис Пресли, като с него той е навъртял над 100 000 километра. „Кадилак“-ът разполага с климатик, радио, кожена тапицерия и трета редица седалки. Обемът на двигателя 7.7 литра, а капацитетът му 220 литра. Автомобилът е с автоматична четиристепенна  скоростна кутия. Сподели:", "date": "2018.10.21", "title": "„Кадилак“, принадлежал на Елвис Пресли, бе продаден на търг в Австрия"}
{"url": "https://pik.bg/%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D1%82%D1%83%D1%80%D0%B8%D1%81%D1%82-%D0%B7%D0%B0%D1%81%D0%BD%D0%B5-%D0%BF%D1%80%D0%B5%D0%B3%D1%80%D1%8A%D1%89%D0%B0%D1%89%D0%B8-%D1%81%D0%B5-%D0%BF%D1%80%D0%B8%D0%B7%D1%80%D0%B0%D1%86%D0%B8-%D1%81%D0%BD%D0%B8%D0%BC%D0%BA%D0%B8-news790168.html", "text": "60-годишният Рон Бауърс направи най-плашещата снимка по време на разходката си из абатство Ревесби, Линкълншир. На фотото се вижда как два призрака нежно се прегръщат на фона на старинните колони, съобщава \"Сън\". Рон Бауърс работи като инженер и като цяло не е склонен да вярва в мистиката. Но той е убеден - снимката му доказва, че истинската любов продължава дори след смъртта. Според мъжа, той е успял да заснеме призраците на двама влюбени от предишна епоха. Фотографът разказва, че чул странен шум зад себе си и, обръщайки се, видял мъглива фигура. Отначало му се сторило, че това е един човек, но след това той различил прегръщащата се двойка. На негатива, предоставен от Рон, може да се видят още по-ясно изображенията. Рон Бауърс признава, че снимката буди подозрения, но се кълне, че тя не е била подлагана на никаква обработка. Какво пък, може би вечната любов наистина съществува. Сподели:", "date": "2018.10.21", "title": "НЯМА НИЩО ПО-СТРАШНО! Турист засне прегръщащи се призраци (СНИМКИ)"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5-%D1%81%D0%BC%D1%8F%D1%82%D0%B0-%D0%B7%D0%B0-%D0%B4%D0%BE%D1%81%D1%82%D0%BE%D0%B2%D0%B5%D1%80%D0%BD%D0%BE-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B7%D0%B0-%D1%81%D0%BC%D1%8A%D1%80-news790161.html", "text": "Според властите във Великобритания, обяснението за смъртта на журналиста Джамал Хашоги, представено от Саудитска Арабия, не е достоверно, предава „Франс Прес“, цитирана от „Фокус“. „Не мисля, че това е достоверно\", подчерта британският външен министър Доминик Рааб, като допълни, че има „сериозен въпросителен знак по отношение на предоставената версия\". „Подкрепяме турското разследване, британското правителство иска да види хората, които са отговорни за тази смърт\", категоричен бе Рааб. Сподели:", "date": "2018.10.21", "title": "Британският външен министър не смята за достоверно обяснението на Саудитска Арабия за смъртта на Джамал Хашоги"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%B5%D0%BD-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D0%B0%D0%BB%D0%B1%D0%B5%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%BA%D1%80%D1%8A%D1%88%D0%BA%D0%B0-%D0%BD%D0%B0-%D0%B4%D0%BE%D1%86%D0%B5%D0%BD%D1%82-%D0%B7%D0%B0%D1%85%D0%B0%D1%80%D0%B8%D0%B5%D0%B2-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D1%81-%D0%BA%D0%BE%D0%BB%D0%B5%D0%B3%D0%B0-%D0%B2--news790074.html", "text": "Актрисата от \"Столичани в повече\" Албена Павлова слага рога на съпруга си Емил Марков, който зрителите на \"Откраднат живот\" познават като доц. Захариев, с техния колега Ненчо Илчев. Още по-пикантното в този секс триъгълник е, че Марков лично е избрал любовника на жена си, а в следващите дни двамата неверници ще консумират забранената си страст, обикаляйки Европа. Повод за драма и развод обаче засега няма, тъй като Албена изневерява на доц. Захариев само на театралната сцена и то в постановката \"Любов в лудницата\", режисирана от самия него. В началото на година двамата актьори от \"Столичани в повече\" бяха на турне в Испания, а сега предстои на брилянтната им игра да не насладят и българите в Германия. Снощи Албена и Ненчо са се развихрили като лудо влюбена двойка с голям успех в Мюнхен, научи ПИК от наши емигранти. А тази вечер (21 октомври) им предстои и гастрол в Нюрнберг. На 3 ноември пък постановката ще гостува в английската столица Лондон. Въпреки ролите им, в артистичното семейство на Албена Павлова и Емил Марков цари хармония и любов вече 30 години. В началото на връзката им Албена се скъсвала да ревнува половинката си. Но отдавна е приела рисковете на актьорската професия. \"Преди години беше страшно, ревнувах Емил дори от това, че отива да играе тенис, вместо по същото време да бъде с мен\", признава Павлова. Сега приема напълно спокойно плейбойската роля на мъжа си в \"Откраднат живот\". Както и той няма проблеми с нейната \"извънбрачна връзка\" с Ненчо Илчев. Сподели:", "date": "2018.10.21", "title": "ЛЮБОВЕН ТРИЪГЪЛНИК: Албена Павлова кръшка на доцент Захариев от \"Откраднат живот\" с колега в Лондон"}
{"url": "https://pik.bg/%D0%B4%D0%B5%D0%BD%D0%B8%D0%B7-%D0%BE%D1%82-%E2%80%9E%D0%BC%D0%B8%D0%BB%D0%BE%D1%81%D1%82%E2%80%9C-%D0%B8%D0%B7%D0%BF%D1%8A%D0%B4%D0%B8-%D0%B3%D0%B0%D0%B4%D0%B6%D0%B5%D1%82%D0%BE-news790140.html", "text": "Актьорите Илкер Калели и Бурчин Терзиоулу, известни със своята любовна история, която започна по време на снимките на сериала „Северен вятър“, са се разделили скандално след 3-годишна връзка. Турските звезди взели това решение в края на лятото, а според запознати в дъното на разлъката им стояла грозна изневяра. У нас Бурчин е позната от сериалите „Езел\" и „Милост\", а Илкер - от „Тайни“ и „Край или начало“. Екранната Дениз в момента не била в цветущо психическо състояние и трудно преживявала краха на връзката си, защото неведнъж е споделяла, че смятала колегата си за най-подходящия за нея мъж, с когото обсъждали сериозно идеята да имат деца, но до това така и не се стигнало. Сподели:", "date": "2018.10.21", "title": "Дениз от „Милост“ изпъди гаджето"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BA%D0%B0%D1%82%D0%BE-%D0%BE%D0%BF%D0%B0%D1%81%D0%BD%D0%B0-%D1%81%D1%82%D1%8A%D0%BF%D0%BA%D0%B0-news790188.html", "text": "Изтеглянето на Вашингтон от договора между САЩ и СССР за елиминиране на техните ракети със среден и малък обсег, подписан по време на студената война, е \"опасна стъпка\", заяви днес руският заместник-министър на външните работи Сергей Рябков, цитиран от Франс прес и Асошиейтед прес прес. По думите му договорът е от голямо \"значение за международната сигурност и ядрената безопасност, за поддържането на стратегическата стабилност\". Той изтъкна, че Москва не само не нарушава, а най-строго съблюдава Договора за ядрените сили със среден обсег. Русия осъжда опитите на САЩ да използва шантаж, за да получи отстъпки от Русия, още повече по въпроси, отнасящи се до международната сигурност и безопасността в сферата на ядреното въоръжаване, изтъкна руският дипломат. Ако Съединените щати продължават да действат \"непохватно и грубо\" и да се оттеглят едностранно от международни договори, \"тогава няма да имаме друг избор освен да вземем ответни мерки, включително по отношение на военната технология\", отбеляза Рябков, цитиран от РИА Новости. \"Ние обаче не искаме да се стига дотам\", посочва той в заключение. Ръководителят на комитета по международни въпроси в руския Съвет на федерацията (горната камара на парламента) Константин Косачов предупреди във Фейсбук, че американското изтегляне от договора \"заплашва човечеството с пълен хаос в сферата на ядрените оръжия\". Президентът на САЩ Доналд Тръмп заяви, че ще изтегли своята страна от сключения с Русия Договор за ликвидиране на ракетите със среден обсег на действие, защото руската страна е нарушила споразумението, но не съобщи подробности. Сключеният през 1987 г. договор укрепва сигурността на САЩ и техните съюзници в Европа и Далечния изток. С него се забранява на Вашингтон и Москва да притежават, произвеждат или изпробват изстрелвани от земята крилати ракети с обсег от 500 до 5500 километра, припомня АП. Днес в Москва се очаква да пристигне съветникът на Тръмп по въпросите на националната сигурност Джон Болтън. Рябков посочи, че Русия се надява да получи от него разяснения за плановете на Вашингтон по отношение на ядреното споразумение. Германия определи като \"катастрофално\" решението на Тръмп да изтегли едностранно страната си от договора, подписан преди над 30 години, съобщи ДПА. Държавният секретар в министерството на външните работи Нилс Анен посочи в Туитър, че страната му ще продължи да работи за ядреното разоръжаване, допълвайки, че Русия също иска да продължи да изпълнява задълженията си. Според НАТО Русия носи отговорност за решението на Тръмп да извади страната си от Договора между САЩ и СССР за елиминиране на техните ракети със среден и малък обсег, заяви пресслужбата на алианса, цитирана от ТАСС. \"Съюзниците от НАТО нееднократно са изразявали безпокойство от недостатъчното съблюдаване от страна на Русия на нейните международни ангажименти по този договор, подписан от САЩ и СССР през 1987 година. На срещата на върха на НАТО през юли (в Брюксел) съюзниците заявиха, че САЩ изпълняват условията на договора, докато действията на Русия по тяхното изпълнение от много години предизвикват цял спектър от съмнения\", се казва в съобщението на пресслужбата на Северноатлантическия алианс до ТАСС. Сподели:", "date": "2018.10.21", "title": "Москва определи изтеглянето на САЩ от ядреното споразумение като опасна стъпка"}
{"url": "https://pik.bg/%D0%BA%D0%BE-%D1%80%D0%B5%D1%87%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8%D0%B7%D0%B4%D1%8A%D1%80%D0%B6%D0%B0-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B5%D1%84%D0%B8%D1%80%D0%B0-%D0%B2%D0%BA%D0%B0%D1%80%D0%B2%D0%B0-%D0%B7%D1%83%D0%B5%D0%BA%D0%B0-%D0%B8-%D1%80%D0%B0%D1%87%D0%BA%D0%BE%D0%B2-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-news790121.html", "text": "Чета прессъобщение на министерството на регионалното развитие: \"Димитър Рачков и Васил Василев - Зуека ще изпитват ученици от цяла България по програмата \"Моят град е моята крепост. Инициативата е съвместно с министерство на образованието...\" \"Господарите\" ще изпитват ученици. Ще ги одухотворяват с неповторимите си лексикални бисери - \"Ко речи?\", \"Говори Бай Брадър\" и \"Шъ тъ изплющя\"... Ясно е, че за целта прибират сериозен хонорар, отчисления отиват и за продуцента им Халваджиян. Тази програма ще продължава цяла година, във всички училища, две министерства стоят зад нея с бюджетите и авторитета си. Ето така държавата захранва тъй наречените частни телевизионни продуценти и техните питомци от халтурата. Халтурата въобще се превръща в инструмент за просвещаване на младите. Интересно - ще споделят ли Зуека и Рачков с учениците техниките за симулиране на разследваща журналистика? Например как да измамим България и премиера, че наш колега е пребит в някакъв склад, а полицията нехае. Как да се издокараме като съвест народна и крайна инстанция на морала. Ще споделят ли защо бе осъден друг техен колега от \"Господарите\", който участва в имотни измами? А Рачков може би ще разкаже на подрастващите за богатия опит на брат му с дрогата...Как се става наркодилър, да речем. И как прокуратурата и полицията си затварят очите, минаваме с условни присъди, защото сме роднини на известно лице от телевизията с пряк телефонен достъп до министър-председателя... Все полезни, тарикатски уроци за идиотското време, в което живеем. Сподели:", "date": "2018.10.21", "title": "КО РЕЧИ? Държавата издържа \"Господари на ефира\", вкарва Зуека и Рачков в училищата"}
