{"url": "https://pik.bg/%D1%80%D0%B0%D1%81%D1%82%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%83%D0%BC%D0%B0%D1%82%D1%80%D0%B0-news860351.html", "text": "Броят на жертвите от мощното земетресение, станало край бреговете на остров Суматра в западната част на Индонезия, достигна петима души. Това съобщи японската агенция Kyodo, позовавайки се на данни от местните власти, цитирана от TACC. По-рано имаше информация за един загинал. Както бе отбелязано, че поне още четирима души са ранени и че броят на жертвите може да се увеличи. Както информира полицията, повече от 100 къщи са повредени. Над хиляда души бяха евакуирани. Земетресението с магнитуд 6,9 стана в западна Индонезия в петък. Епицентърът му се намираше на 261 км югозападно от град Тангеранг, където живеят около 1,3 милиона души. Силният трус е усетен включително в индонезийската столица Джакарта, разположена на остров Ява. След земетресението беше обявено за опасност от цунами, но след това тревогата беше отменена. Сподели:", "date": "2019.08.03", "title": "Расте броят на жертвите от земетресението в Суматра"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D0%BF%D0%B0%D0%BB%D0%B8-%D1%81%D0%B5-%D0%B0%D0%B2%D1%82%D0%BE%D0%B1%D1%83%D1%81-%D1%81-%D0%B4%D0%B5%D1%86%D0%B0-%D0%BF%D0%BE-%D0%BF%D1%8A%D1%82%D1%8F-%D0%B1%D1%83%D1%80%D0%B3%D0%B0%D1%81---%D0%B2%D0%B0%D1%80%D0%BD%D0%B0-news860364.html", "text": "Около 15:40 часа на телефон 112 е постъпил сигнал за пожар, възникнал по време на движението на автобус, превозващ деца от Молдова. Това съобщиха от пресцентъра на ОДМВР - Варна. Инцидентът се е случил на пътя Бургас - Варна, в района на Бяла. Няма пострадали хора. Причините за пожара се изясняват. Сподели:", "date": "2019.08.03", "title": "ИЗВЪНРЕДНО: Запали се автобус с деца по пътя Бургас - Варна"}
{"url": "https://pik.bg/%D0%BD%D1%8F%D0%BA%D0%BE%D0%BB%D0%BA%D0%BE-%D0%BB%D0%B5%D1%81%D0%BD%D0%B8-%D0%BD%D0%B0%D1%87%D0%B8%D0%BD%D0%B0-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82%D0%B5-%D1%81-20-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BC%D0%BB%D0%B0%D0%B4%D0%B8-news860019.html", "text": "Можете да запазите младостта си според това какви храни приемате. Ако включите в диетата си правилните напитки, тогава в постигането на желания резултат няма да има затруднения. Чаят е направен от малинови листа, а не от малиново сладко. Това е важно изясняване, което ще помогне на жената да се подмлади. Тази напитка има уникален вкус. И второ, чаят от малинови листа няма да повлияе на теглото, защото от него не се пълнее. Може да се използва за гинекологични и урологични проблеми. Съставът на листата от малина, които могат да се използват при приготвянето на чая, е магнезий, калий и желязо. Благодарение на тях можете да успокоите болките в краката, да укрепите мускулната тъкан на репродуктивните органи, да се отървете от гаденето и \"горещите вълни\". Поради високото съдържание на танини, се намаляват и възпалителните процеси. И най-важното: тази напитка стимулира производството на естроген. Рецепта: Една чаена лъжичка листа от малини се залива с чаша вода, оставя се да заври. Трябва да се вари в рамките на 15-20 минути. След това течността трябва да се филтрира през сито. Сервирайте напитка с мед или чифт сушени плодове. Водата по принцип е много здравословна напитка. И ако сутрин я пиете топла, и дори с лимон, тя ще бъде изключително полезна за жените. Чаша от тази напитка ще бъде от полза за всяка възраст. Особено след 40 години. Факт е, че на тази възраст метаболизмът се забавя, така че водата с лимон ще бъде отличен помощник в отключването на метаболизма. В допълнение се увеличаване производството на лептин, хормона на ситост. Въпреки това тази напитка има някои противопоказания. Например не си струва да се пие при проблеми със стомашно-чревния тракт. Тази напитка се нарича суперхрана. \"Златното\" мляко има изключително красив оттенък поради добавянето на оцветител - подправка, наречена куркума. Но цветът не е най-важното нещо в тази напитка. Важно е млякото от куркума, което има редица положителни свойства. По-специално, то нормализира хормоните, облекчава неврозата и тъжното настроение, както и стабилизира съня. Между другото, по-добре е да го пиете вечер, за да се успокоите и да подредите мислите си. За да приготвите \"златното\" мляко, трябва да смесите 200 милилитра топло мляко с чаена лъжичка куркума, разбъркайте добре, след което можете да се насладите на вкусната напитка. Сподели:", "date": "2019.08.03", "title": "Няколко лесни начина да изглеждате с 20 години по-млади"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%88%D0%B0%D0%BC%D0%B0%D1%80-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%81-%D0%B3%D0%BD%D0%B5%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%BA%D1%8A%D1%80%D0%B4%D0%B6%D0%B0%D0%BB%D0%B8---%D0%B3%D1%80%D0%B0%D0%B4%D1%8A%D1%82-%D1%81%D0%B5-%D0%BF%D1%80%D0%B5%D0%B2-news860345.html", "text": "Председателят на Народното събрание Цвета Караянчева написа гневен коментар по адрес на кмета на Кърджали Хасан Азис, видя ПИК.. Повод за думите на Караянчева е бурята в града, разиграла се вечерта на 1 август. . \"Моите пет стотинки за събитията в Кърджали от 1 август вечерта. Връхлита ни ураган – стихия, неподвластна на човешка власт, ужас някакъв. Изкоренени дървета, охлузени покриви, слава на Бога без човешки жертви. Всички се обединяваме пред лицето на бедата, загърбваме враждите, тупаме се по гърбовете и се хвалим един друг – браво, браво – гледай какви хубави хора сме родопчаните, на никого не държим карез. Обаче. Както сме хубави хора, така от години дремем и не протестираме, че градът ни се е превърнал в джунгла – отвсякъде висят неокастрени клони, вечер се препъваме по изкурубени плочки в тъмнината, понеже в 21 век областен град няма грам осветление, нали, въпреки целево отпуснатите 4,5 милиона /четири и половина милиона, повтарям, четири и половина милиона/. Глутници бездомни кучета, но си казваме – по-добре да ги прескачаме по площада, че в общинския приют е ад, какъвто нито едно живо същество не заслужава. Макар че и там има едни пари отпуснати. И на този фон кметът Азис сега иска от държавата 11 милиона за трафопост, монтаж на осветление, кръстовище, паркинги, тренировъчно игрище на стадиона. /Повтарям – ЕДИНАДЕСЕТ милиона./ За да унищожи парка на града и да го превърне в някаква бетонена бутафория. Извинете ме малко, но давате ли си сметка каква крещяща наглост е това? /Допълнително уточнение – понеже в момента върви гражданска подписка срещу предстоящото застрояване на парк “Простор”, кметът Азис излезе с фундаменталното политическо решение да я забрани. Подписката. Браво, браво, господине. Та по въпроса – където отидоха четирите и половина милиона за осветление в един град – тъмница, там ще отидат и единадесетте милиона за осветление на стадиона, ако се намери кой да му ги отпусне. Пък ние да си стоим хубави хора и да си траем, че е лошо за здравето да се ядосваш. А този град – моят град, някога беше красив, зелен, уютен\", написа във Фейсбук председателят на Народното събрание. Сподели:", "date": "2019.08.03", "title": "ПОЛИТИЧЕСКИ ШАМАР Цвета Караянчева с гневен коментар за кмета на Кърджали - градът се превърнал в джунгла заради Хасан Азис"}
{"url": "https://pik.bg/%D1%88%D0%B0%D1%88-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D0%BD%D0%B0-%D0%BE%D0%B6%D0%B8%D0%B2%D0%B5%D0%BD-%D0%BF%D1%8A%D1%82-%D0%BA%D1%80%D0%B0%D0%B9-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B2%D0%B8%D0%B4%D0%B5%D0%BE-news860286.html", "text": "Малък самолет кацна неочаквано на оживен път в град Паркланд, щата Вашингтон. Шофьорите, за щастие, се отървали само с уплаха. Никой не е пострадал. Според информация от местните власти, става дума за самолет KR2. Пилотът е бил принуден да приземи машината, защото единият от двигателите отказал. Сподели:", "date": "2019.08.03", "title": "ШАШ: Самолет кацна на оживен път край Вашингтон (ВИДЕО)"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D1%80%D0%B5%D0%B4-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE%D0%B1%D1%80%D0%BE%D0%B9%D0%BD%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D0%B2-%D1%82%D1%83%D1%80%D1%86%D0%B8%D1%8F-news860289.html", "text": "България е трета по брой туристи, посетили Турция през първата половина на тази година, показва новата статистика на Министерството на културата и туризма. Броят на българите е 1 236 280 , което е увеличение с 25% в сравнение със същия период на 2018 година. Първи са руснаците – 2 709 397 туристи, което е увеличение с 13,91 на сто. Втори са германците с 1 802 365 души или с 15,52 на сто повече от първата половина на миналата година. След България се нареждат Великобритания и Иран с под 1 милион туристи. Анталия , Истанбул и Одрин са градовете, които най-много са посещавани от чуждестранните туристи, съобщава БГНЕС. За същия период Турция е приела с 13,2% повече туристи от аналогичния период на 2018 или, което прави с 18 760 506 повече туристи. Доходите от туризма за същия период са 12,6 милиарда долара . Сподели:", "date": "2019.08.03", "title": "ГЪРЦИЯ ЛИ?! Българите сред най-многобройните туристи в Турция"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%B2%D0%BD%D0%B5%D0%B7%D0%B0%D0%BF%D0%BD%D0%BE-%D0%BF%D0%BE%D1%87%D0%B8%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%BE-%D0%B8%D0%BC%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC---%D0%B4%D0%BE%D0%BD%D0%BA%D0%B0-%D1%81%D0%BE%D0%BA%D0%BE%D0%BB%D0%BE%D0%B2%D0%B0-news860352.html", "text": "Донка Соколова, почетен председател на Българската асоциация на туристическите агенции (БАТА), е починала внезапно навръх Илинден вчера, съобщиха нейни близки, цитира ги Флагман.бг. Бургазлийката Соколова ни напусна на 73 години след кратко боледуване, за което не разбра почти никой извън семейството й. Донка Соколова до последно бе изключително активна в обществената си дейност. Тя бе един от най-уважаваните експерти в сферата на туризма в България. Отличник от Немската гимназия в Бургас, а впоследствие и Немска филология в СУ „Климент Охридски“. 17 години е представител на водещ австрийски туроператор в България, а след това работи в „Балкантурист“. През 90-те години създава първата туроператорска фирма в България „ДМ Травел“, която функционира успешно и до днес. Донка Соколова беше три мандата председател на БАТА, експерт, чието мнение тежеше изключително много, любим събеседник на журналисти, защото винаги правеше точна дисекция на проблемите в българския туризъм. Погребението на Донка Соколова ще е във вторник в София, където живеят двете й дъщери. Сподели:", "date": "2019.08.03", "title": "ТЪЖНА ВЕСТ: Внезапно почина известно име в българския туризъм - Донка Соколова"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D1%82%D1%80%D0%B0%D1%88%D0%BD%D0%B0%D1%82%D0%B0-%D0%B1%D1%83%D1%80%D1%8F-%D0%BF%D1%80%D0%B5%D0%BC%D0%B8%D0%BD%D0%B0%D0%BB%D0%B0-%D0%BF%D1%80%D0%B5%D0%B7-%D0%B2%D0%B0%D1%80%D0%BD%D0%B0-%D1%83%D0%B4%D0%B0%D1%80%D0%B8-%D0%B8-%D0%B1%D1%83%D1%80%D0%B3%D0%B0%D1%81---%D0%BB%D0%B8%D0%BD%D0%B5%D0%B9%D0%BA%D0%B8-%D0%B8-%D0%BF%D0%BE%D0%B6%D0%B0%D1%80%D0%BD-news860377.html", "text": "Големият брой екипи на „Пожарна безопасност и защита на населението”, както и екипи на спешна помощ, които са пътували в различни части на града, са във връзка с няколко леки инцидента и паднали клони на места. Това съобщи за радио „Фокус“-Бургас Цветелина Рандева, говорител на ОДМВР-бургас. . Единият от екипите на спешна помощ пътува за ж.к. „Изгрев“ по сигнал за психичноболен мъж, който се разхождал полугол и ще бъде прибран в специализирано заведение. Един сигнал е получен за лека катастрофа с материални по пътната отсечка Созопол-Бургас в местността „Пода“. Автомобилите са отстранени от пътя и няма задръстване. Сподели:", "date": "2019.08.03", "title": "ОТ ПОСЛЕДНИТЕ МИНУТИ: Страшната буря, преминала през Варна, удари и Бургас - линейки и пожарни хвърчат из града"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%B8%D0%BA-tv-%D1%8F%D0%BD%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%B8-%D0%BB%D1%83%D0%B8%D0%B7%D0%B0-%D0%B3%D1%80%D0%B8%D0%B3%D0%BE%D1%80%D0%BE%D0%B2%D0%B0-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%B0%D0%BA%D1%82%D1%80%D0%B8%D1%81%D0%B8-news860356.html", "text": "В престъпление от любов се забъркаха Яна Маринова и Луиза Григорова. Полицията преследва двете актариси в екстремна гонка с мотори и хеликоптери. А приключенията им ще гледаме в новия филм \"Диви и щастливи\", чиято премиера ще бъде през ноември. \"Филмът разказва за две приятелки. Моята героиня извършва престъпление от любов. Полицията ни преследва с целия си ресурс. Снимахме на най-красивите исторически и културни паметници из страната, благодарни сме на всички общини. Направихме жив филм, с много доза хумор. Всъщност, не сме го заснели напълно - предстоят още сцени през август, но просто чакахме да узрее царевицата из нивите. Бюджетът надхвърля 2 милиона лева, стараем се да се доближим до световното качество, защото зрителите го заслужават\", разкри пред ПИК TV актрисата и продуцент на \"Диви и щастливи\" Яна Маринова. \"Филмът е като скоростно флакче, но не за две минути, а за два часа. Излизаш от него завладян от емоцията и вдъхновен. Имаше много опасни ситуации. Луиза обаче влезе доста смело в тях. Издържа на всичко, без да се интересува, че може да се нарани, че може да пострада. В сцените с преследването с мотор аз имам дубльор - състезателката по мотокрос Теа Маркова. Имаше сцени, на които аз, която имам опит, изтръпнах, а какво остава за Луиза. На няколко пъти тя имаше основание да ме убие...\", описва с хумористична нотка опасностите, на които с Григорова са се подложила пред камерата на режисьора Мартин Макариева. Сподели:", "date": "2019.08.03", "title": "ЕКШЪН В ПИК TV: Яна Маринова и Луиза Григорова рискуват живота си! Полиция преследва актрисите заради престъпление от любов - само в \"Жълтите новини\""}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%89-%D1%82%D1%8A%D1%80%D1%81%D0%B8-%D0%BD%D0%BE%D0%B2-%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%D0%BE%D1%80-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-news860295.html", "text": "Американският президент Доналд Тръмп търси нов кандидат за поста координатор на тайните служби, съобщава ДПА, цитирани от БНР. В „Туитър” президентът съобщи, че номинираният конгресмен Джон Ратклиф е оттеглил кандидатурата си за поста. А като причина президентът посочва, че номинираният от него Ратклиф е станал обект на нечестно отношение от страна на медиите. Конгресменът беше критикуван заради липса на достатъчно професионален опит за поста. Републиканецът попадна в светлината на прожекторите миналата седмица по време на изслушването на специалния прокурор Робърт Мълър за разследването на евентуална руска намеса в президентските избори през 2016 г. Конгресменът обвини прокурора Мълър, че не е спазил серия от разпоредби по време на работата си. Постът координатор на тайните служби се овакантява в средата на месеца, след като Дан Коутс обяви оставката си заради несъгласие с някои политики на президента. Постът бе създаден след терористичните атаки от 11 септември 2001 г. Координаторът на тайните служби в Съединените щати има задачата да наблюдава работата на множеството различни разследващи служби. Сподели:", "date": "2019.08.03", "title": "Президентът на САЩ търси нов координатор на тайните служби"}
{"url": "https://pik.bg/%D0%B5%D1%82%D0%BE-%D0%BA%D1%8A%D0%B4%D0%B5-%D1%81%D0%B5-%D0%B8%D0%B7%D0%BB%D1%8F-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D1%8A%D0%B6%D0%B4-news860373.html", "text": "Най-много дъжд днес е имало в Кърджали – 21 л/кв.м. Това съобщи дежурният синоптик от Националния институт по метеорология и хидрология (НИМХ). 14 л/кв.м са измерени в Русе, а в Сливен и Лом– 12 л/кв.м. В Ловеч дъждовете са достигнали 11 л/кв.м, в Плевен – 9, а в Разград, Варна, София – 5 л/кв.м. Според дежурният синоптик, цитиран от \"Фокус\", градушки днес е имало в Сливен, Враца и Кърджали. Пулсациите на вятъра в Шумен достигат 22 м/сек. По-рано през деня в Кнежа пулсациите на вятъра са достигнали 25 м/сек, в Плевен – 23, в Ловеч – 20 м/сек. Пулсациите на вятъра в Разград са 21 м/сек, а в Свищов - 20 м/сек. Силен вятър е имало и в Сливен. Там пулсациите на вятъра са достигали 24 м/сек. Сподели:", "date": "2019.08.03", "title": "Ето къде се изля най-много дъжд"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D1%81%D0%BB%D0%B5%D0%B4-%D0%B1%D1%83%D1%80%D1%8F%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news860388.html", "text": "Четирима души са пострадали при счупване на стъкло в детски магазин във Варна по време на бурята, която се разрази в града днес след 17.00 часа. Това съобщиха от ОДМВР-Варна. По непотвърдена информация сред тях има и дете. Стъклото се е счупило в голям магазин, в който се продават стоки за дома, детски играчки и други. На място е изпратен екип на Гражданска защита, но до тяхната намеса не се е стигнало. Веднага е повикана и линейка. Засега няма данни за тежко пострадали. Сподели:", "date": "2019.08.03", "title": "ДРАМА: Четирима пострадаха след бурята във Варна"}
{"url": "https://pik.bg/%D0%B2-%D1%81%D0%B5%D0%BB%D0%BE-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%B1%D1%83%D0%BD%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B5%D1%80%D0%BA%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-news860297.html", "text": "Стопани от село Арчар, което се намира в община Димово, Видинско, отказват да изпълнят мерките за доброволно клане на домашни прасета заради африканската чума, съобщава „Конкурент”. Има недоволство сред хората, потвърди кметът Венелин Атанасов, цитиран от Радио \"Видин\". Около 70 прасета са отглеждали стопаните от село Арчар, което се намира в 20 -километровата санитарна зона около индустриалните свинеферми. Село Кутово също попада в нея. Кметът Виктор Костадинов обясни, че и хората там негодуват. Срокът за доброволно клане на домашните прасета в 20-километровата зона изтече на 31 юли. Ако хората не са изпълнили мярката, ще се пристъпи към умъртвяване на животните, предупредиха от областната дирекция по безопасност на храните. Сподели:", "date": "2019.08.03", "title": "В село във Видинско скочиха на бунт заради мерките заради африканската чума"}
{"url": "https://pik.bg/%D0%BD%D0%BE%D0%B2%D0%BE-%D0%BF%D0%BE%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83---%D0%B1%D0%B0%D1%80%D1%81%D0%B0-%D0%B2%D0%B7%D0%B5-%D0%B3%D0%BE%D0%BB%D1%8F%D0%BC-%D1%82%D0%B0%D0%BB%D0%B0%D0%BD%D1%82-news860324.html", "text": "Шефовете на Барселона и Реал Бетис са постигнали разбирателство за трансфера на Жуниор Фирпо. Роденият в Доминиканската република младежки национал на Испания от доста време в радара на каталунците, а според популярния журналист Фабрицио Романо, двете ръководства са уточнили почти всичко около сделката, като за финализирането и остават само някои дребни детайли. Клаузата в настоящия договор на Фирпо е в размер на 50 милиона евро, но според испанските медии “блаугранас” ще платят двойно по-ниска цена, за да вземат младата надежда, в чийто качества виждат достоен заместник на Жорди Алба. Фирпо ще се превърне в четвъртото ново попълнение на испанските шампиони след Нето, Френки де Йонг и Антоан Гризман. Освен това в представителния тим бе привлечен и Муса Ваг, който бе част от дубъла на Барса. Сподели:", "date": "2019.08.03", "title": "Ново попълнение на \"Камп Ноу\" - Барса взе голям талант"}
{"url": "https://pik.bg/%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D1%82%D1%83%D1%80%D0%B8%D1%81%D1%82%D0%B8-%D0%BA%D1%80%D0%B0%D0%B9-%D0%BC%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4---%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D1%82-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0-%D0%B0%D0%BA%D1%86%D0%B8%D1%8F-news860380.html", "text": "Община Момчилград организира спасителна акция на туристи, блокирани от свлачище в района на планинската местност Дамбалъ. Това съобщиха от пресцентъра на Общината. Около 25 души с няколко автомобила са били на пикник в района на върха, където има чешма. След като завалял проливен дъжд туристите тръгнали да се прибират, но се оказало, че пътят е затворен от активирало се свлачище малко преди да стигнат най-близката махала. \"Разпоредих се техника на общината да отиде на място, за да разчисти свлеклите се на пътя земни маси\", заяви кметът на община Момчилград Сунай Хасан. Той допълни, че спасителната акция е продължила около 2 часа. На пътя, който е държавна собственост, освен земна маса са се свлекли големи камъни, които са затруднили разчистването. \"Пътят беше построен от Горското стопанство по проект на общината, но още при изграждането му не бяха спазени част от изискванията. Водостоците не бяха достатъчно, а на места канавките бяха много малки. Това е основната причина да се стигне до активизирането на свлачището и затварянето на планинския път, който на места е с наклон от 18 процента\", заяви Сунай Хасан. Той ще настоява представителя на държавата Никола Чанев да потърси отговорност от фирмата-изпълнител. Сподели:", "date": "2019.08.03", "title": "Свлачище блокира туристи край Момчилград - организират спасителна акция"}
{"url": "https://pik.bg/%D0%B0%D0%BF%D0%B8-%D0%BF%D1%80%D1%8A%D1%81%D0%BA%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D1%81%D1%80%D0%B5%D1%89%D1%83-%D1%87%D1%83%D0%BC%D0%B0-news860381.html", "text": "Тече мащабна дезинфекция на пътищата в страната. Действията ще се извършват от агенция \"Пътна инфраструктура\" (АПИ) във връзка с африканската чума по свинете. АПИ дезинфекцира пътищата в граничните райони, паркинги, отбивките за отдих около бензиностанциите, както и около други обекти, край които минава интензивен пътникопоток. Мерките са свързани с предотвратяване на разпространението на африканската чума по свинете. Стриктно се спазват указанията на Министерството на земеделието, храните и горите и на Българската агенция за безопасност на храните за ограничаване разпространението на заболяването, съобщига от агенцията. Сподели:", "date": "2019.08.03", "title": "АПИ пръска пътищата срещу чума"}
{"url": "https://pik.bg/%D0%B3%D1%80%D0%B0%D0%B4%D1%83%D1%88%D0%BA%D0%B0%D1%82%D0%B0-%D1%81%D0%BC%D0%BB%D1%8F-%D0%BD%D0%B0-%D1%81%D0%B0%D0%BB%D0%B0%D1%82%D0%B0-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8%D1%82%D0%B5-%D0%BD%D0%B0-%D0%B4%D0%B2%D0%B5-%D1%81%D0%B5%D0%BB%D0%B0-%D0%B4%D0%BE-%D0%B2%D1%80%D0%B0%D1%86%D0%B0-news860385.html", "text": "Заради обилната петнайсетминутна градушка са пострадали всички зеленчукови градини на живеещите в Горно Пещене и Тишевица. Това каза кметът на Враца Калин Каменов. Той посочи, цитиран от \"Фокус\", че ощинската администрация още в понеделник ще търси варианти как да подкрепи пострадалите стопани в двете населени места. „Въпреки снарядите и опитите на ракетната площадка в Голямо Пещене да разбие градоносните облаци, не са успели да повлияят на бурята. За щастие, няма пострадали хора\", каза кметът на Враца. Той обясни, че вследствие на бурята са паднали дървета на околовръстния път, на пътя Враца – Оряхово и на пътя по посока към селата Горно Пещене и Тишевица. „Пътищата са почистени от падналите клони. Обстановката вече е спокойна. Имаше наводнени шахти, но те бяха веднага почистени от екипи на Областно пътно управление. Ситуацията е овладяна“, каза още Каменов. Сподели:", "date": "2019.08.03", "title": "Градушката смля на салата зеленчуците на две села до Враца"}
{"url": "https://pik.bg/%D0%B1%D0%BB%D0%BE%D0%BA%D0%B0%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B2%D0%B0-%D0%BF%D0%BE%D0%BB%D0%B5%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D1%80-%D0%B2-%D0%B1%D1%83%D1%80%D0%B3%D0%B0%D1%81---%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0-%D1%81%D0%B5-%D1%87%D0%B5-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%B2-%D1%81%D0%B0%D0%BC%D0%BE-news860362.html", "text": "Два полета за московското летище Шереметиево са задържани в Бургас, първоначалната версия е технически проблеми в самолетите на \"България ер\". Полетите за Москва са отложени за по-късно днес, на пасажерите от първия е осигурена храна и са настанени в хотел, те ще излетят довечера, казва секретарят в консулството на Русия във Варна Алена Пучина, цитирана от РИА Новости. Тя е разговаряла с представител на авиокомпанията. Според данните на консулската служба, пасажерите са много, сред тях има доста деца. Руски дипломати и почетният руски консул в Бургас, както и представител на \"България ер\" са в постоянен контакт с хората, уточнява \"Офнюз\". На 13 юли т.г. самолет на същата авиокомпания кацна на летище Бургас със закъснение, а после се оказа, че има и техническа неизправност. Тогава около 150 пътници бяха блокирани цяла нощ на терминала. Сподели:", "date": "2019.08.03", "title": "БЛОКАДА: Задържаха два полета на \"България ер\" в Бургас - предполага се, че има проблем в самолетите"}
{"url": "https://pik.bg/%D0%BC%D0%B0%D0%B9%D1%81%D1%82%D0%BE%D1%80%D0%BB%D1%8A%D0%BA-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0-%D1%82%D0%B5%D0%B7%D0%B8-10-%D0%BC%D0%B0%D0%BD%D0%B5%D0%B2%D1%80%D0%B8-%D0%B8%D0%B7%D0%BF%D0%BE%D1%82%D1%8F%D0%B2%D0%B0%D1%82-%D0%B2%D1%81%D0%B5%D0%BA%D0%B8-%D1%88%D0%BE%D1%84%D1%8C%D0%BE%D1%80-news859816.html", "text": "Проучване, проведено от британския сайт Accident Advice Helpline, разкри кои са най-труднитешофьорски маневри на пътя за обикновените водачи на автомобили. В проучването са взели участие над 2000 британски шофьори. Оказва се, че най-трудната маневра за по-голяма част от шофьорите в успоредното (паралелно) паркиране, при което водачът трябва да паркира на заден в свободното пространство между две коли (които са успоредно разположени спрямо пътя). 15% от анкетираните, споделят че успоредното паркиране ги кара да се чувстват тревожно, така че, не е изненадващо, че много от тях предпочитат да обикалят по-дълго, докато си намерят по-лесно място за паркиране. Около 47% от шофьорите признават, че след няколко неуспешни опита да паркират по този начин на дадено място, често се отказват и търсят друг вариант. Всеки четвърти от анкетираните споделя, че оставят някой друг да довърши паркирането в подобни ситуации. Според Дейвид Картър, говорител на Accident Advice Helpline, \"Паралелното паркиране е било трън в ръцете на шофьорите, откакто е изобретен автомобилът. Почти всеки усеща напрежение, когато трябва да паркира на тясно място в града, под погледите на околните“. На второ място по-трудност се класира паркирането назад в тясно паркомясто. На трето място е завиването назад покрай ъгъл. 1. Успоредно паркиране 2. Паркиране назад в тясно паркомясто 3. Завиване назад около ъгъл или колона 4. Обратен завой на тесен път 5. Паркиране напред в тясно паркомясто завършващо със стена 6. Движение в права линия назад 7. Паркиране близо до бордюра 8. Шофиране в кръгово движение 9. Аварийно спиране/отбиване на пътя 10. Паркиране от лявата страна на еднопосочен път Сподели:", "date": "2019.08.03", "title": "МАЙСТОРЛЪК ЗАД ВОЛАНА: Тези 10 маневри изпотяват всеки шофьор"}
{"url": "https://pik.bg/%D1%83%D0%B5%D1%84%D0%B0-%D1%81-%D0%B2%D0%B0%D0%B6%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%B3%D0%BE%D1%81%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B2-%D1%83%D0%B5%D0%BB%D1%81-news860302.html", "text": "Лудогорец няма да гостува на клубния стадион на Дъ Ню Сейнтс \"Парк Хол\" за двубоя между двата тима на 15 август, съобщава „Спортал”. Реваншът от третия квалификационен кръг на Лига Европа между двата отбора остава с начален час 20:30 часа българско време, но ще се играе на \"Рейскорс Граунд\" в Рексъм, решиха от УЕФА. За последно Дъ Ню Сейнтс прие там съперник в евротурнирите през 2013 година при загубата с 1:3 от Легия. Цената на билета е 10 паунда. Заради мачовете си срещу Лудогорец, уелсците отложиха и срещата от вътрешния си шампионат срещу Кирнарфън Таун със съгласието на местната федерация. Сподели:", "date": "2019.08.03", "title": "УЕФА с важно решение за гостуването на Лудогорец в Уелс"}
{"url": "https://pik.bg/%D1%82%D1%80%D0%B5%D1%82%D0%B8%D1%8F%D1%82-%D0%BB%D1%8A%D1%87-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE-%D1%81%D0%B5-%D0%BE%D1%82%D0%BB%D0%B0%D0%B3%D0%B0-%D0%B7%D0%B0-%D1%84%D0%B5%D0%B2%D1%80%D1%83%D0%B0%D1%80%D0%B8-2020-%D0%B0-news860181.html", "text": "Първите влакове по третия лъч на метрото ще бъдат пуснати през февруари 2020 година. Първоначално участъкът от \"Красно село\" до \"Патриарх Евтимий\" трябваше да бъде въведен в експлоатация през септември. Забавянето се налага поради времетраенето на тестовете на влаковете и цялостната автоматика, обясни директорът на \"Метрополитен София\" Стоян Братоев. \"Това е ново поколение системи за управление. Досега ние за три месеца правихме тестовете на предишните участъци. Минималният срок, по искане на \"Сименс\", беше осем месеца, но те се съгласиха да го намалим на шест. И в момента работим в този шестмесечен срок. В участъка бул. \"България\" - \"Красно село\" вече са започнали тестовете, предстои в края на този месец да започнат и от бул. \"България\" до ул. \"Граф Игнатиев\", коментира инж. Братоев пред БНР. Той уточни, че провежданите тестове в участъка бул. \"България\" до \"Красно село\" са в напреднала фаза и се очаква да приключат в края на октомври. Въпреки това метрото в този участък ще бъде пуснато заедно с останалата част от третия метродиаметър. Сподели:", "date": "2019.08.03", "title": "Третият лъч на метрото се отлага за февруари 2020-а"}
{"url": "https://pik.bg/%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%89%D0%B5%D1%82%D0%B8-%D0%B2-%D0%BF%D0%B5%D1%80%D0%BD%D0%B8%D0%BA-%D1%81%D0%BB%D0%B5%D0%B4-%D0%B1%D1%83%D1%80%D1%8F%D1%82%D0%B0-news860300.html", "text": "Буря, окято се разрази в късни часове снощи, нанесе сериозни щети и в Перник, съобщават Нова телевизия и БНР . Освен наводнените от дъжда улици, силният вятър е изкоренил дървета в различни райони на града. Прекършен бор е  паднал върху три автомобила в квартал „Мошино”, изкоренено дърво има в близост до детска градина „Миньорче”, в село Дивотино е паднала топола, а в квартал „Изток” – стълб на уличното осветление. Откършени от дърветата клони  има на много места в града и по пътя за село Кладница. Заради бурята снощи без ток остана голяма част от квартал „Изток”. Спиране на електричеството е имало и на други места в града. Екипи на ЧЕЗ още от снощи са започнали работа по отстраняване на авариите. Днес в почти целия град електроснабдяването е възстановено. От пресцентъра на община Перник съобщиха, че кметът Вяра Церовска е обходила всички критични места тази сутрин. През цялата нощ са работили екипите на Пожарната и ЧЕЗ. Отстраняването на щетите продължава и днес. С почистването на града след снощната буря е ангажирана общинската фирма „Флор”. Сподели:", "date": "2019.08.03", "title": "Сериозни щети в Перник след бурята"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%B0%D1%80%D0%B0%D1%88%D1%83%D1%82-%D1%81-%D0%B4%D0%B2%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D1%80%D1%83%D1%85%D0%BD%D0%B0-%D0%B2%D1%8A%D1%80%D1%85%D1%83-%D0%B4%D1%8A%D1%80%D0%B2%D0%BE-%D0%BD%D0%B0-%D0%BF%D0%BB%D0%B0%D0%B6%D0%B0-%D0%B2-%D1%81%D0%BE%D0%B7%D0%BE%D0%BF%D0%BE%D0%BB-news860314.html", "text": "Малко преди прибирането на съоръжението възникнал проблем на лодката. Така момичетата \"прелетели“ над пясъка и рухнали в клоните на високо дърво, а оттам паднали на покрива на заведението под дървото. В крайна сметка историята завършила с щастлив край. Спасителите, които били на плажа, първи оказали помощ на момичетата. Две момичета паднаха върху дърво след екстремна разходка с парасейлинг (парашут, дърпан с лодка над морето). Инцидентът е станал тази сутрин на централния плаж в Созопол, съобщава Бургаската младежка телевизия. \"Съпругът ми се втурна да помага на момичетата. Добре,че беше дървото, за да ги задържи да не се пльоснат на алеята. За щастие и двете са невредими. Настана, за кратко, смут, всички бяха притеснени, но няма никой виновен“, разказа свидетелка на инцидента. Сподели:", "date": "2019.08.03", "title": "ИЗВЪНРЕДНО: Парашут с две момичета рухна върху дърво на плажа в Созопол"}
{"url": "https://pik.bg/%E2%80%9E%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81%E2%80%9D-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B5-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%84%D1%80%D0%B0%D0%BD%D1%86%D0%B8%D1%8F-news860305.html", "text": "Европейският съюз номинира снощи Кристалина Георгиева, български икономист, да смени Кристин Лагард като ръководител на Международния валутен фонд след серия от тежки гласувания, коментира американското издание „Ню Йорк Таймс”, цитирано от „Фокус”. Европейските страни трудно достигнаха до консенсус кой трябва да води институцията и съответно заеме един от най-важните постове в световната икономика. След няколко гласувания, изпълнителният директор на Световната банка, Кристалина Георгиева, излезе начело. В съобщение в социалната мрежа „Туитър“ тя благодари за оказаната й чест, като стана ясно и че ще напусне поста си в Световната банка. Георгиева получи повече гласове от своя противник Йерун Дийселблум, който е бивш финансов министър на Холандия. Великобритания се въздържа от правото си на глас, тъй като според Лондон вотът е бил зле организиран. Изборът на Георгиева е победа за Франция, пишат от редакцията на американския вестник, тъй като Париж лобираше за нея още от миналия месец, когато Лагард бе номинирана за президент на Европейската централна банка. Според френския финансов министър Бруно льо Мер, българският икономист има „всички нужни умения, както и опита на международната икономическа сцена, за да смени Кристин Лагард и води МВФ успешно“. Останалите страни имат време до 6 септември да предложат алтернатива. Фондът ще трябва да преработи и своите правила, които не позволяват на човек, навършил повече от 65 години да го ръководи, а Георгиева ще навърши 66 на 13 август. Подкрепата за нея от САЩ също остава отворен въпрос. Имаше спекулации, че президентът Доналд Тръмп ще поиска да номинира американец за поста. Финансовият министър на САЩ Стивън Мнучин миналия месец каза в свое интервю, че неписаното правило човек от ЕС да е начело на Фонда, а американец да е директор на Световната банка, не е константа и подлежи на промяна. ЕС не показа признаци на недоволство, когато по-рано Тръмп номинира Дейвид Малпас за ръководител на Банката. Вчера пък Малпас, който е близък с президента, поздрави Георгиева за номинацията. „Вашето силно лидерство и финансова експертиза ще помогнат на всяка институция - написа той в „Туитър“. - Чакам времето, в което ще продължим успешно нашето сътрудничество в търсене на стабилни икономически политики и просперитет в световен мащаб”. МВФ следи световната икономика и финансова система и дава заеми на страни, които изпитват трудности да обслужват държавния си дълг. Ако все пак бъде избрана, българката я чака тежко време. Търговските удари между САЩ и Китай не спират, а Аржентина, Турция и Венецуела изпитват икономически трудности. „Тъй като е работила в Световната банка, а не е издигната от правителство, тя безспорно има визията на човек, който разбира нуждата да представлява интересите на света и неговите играчи, а не само на тесен регион“, каза Марк Собел, бивш висш служител във финансовото министерство на САЩ. Сподели:", "date": "2019.08.03", "title": "„Ню Йорк Таймс”: Номинацията на Кристалина Георгиева е победа за Франция"}
{"url": "https://pik.bg/%D0%B4%D0%B0%D0%BC%D0%B0-%D0%BF%D0%B5%D1%87%D0%B5%D0%BB%D0%B8-%D0%BF%D0%BE-6000-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B4%D0%B5%D0%BD-%D1%81%D0%B0%D0%BC%D0%BE-%D0%BA%D0%B0%D1%82%D0%BE-%D0%BF%D0%BE%D0%BA%D0%B0%D0%B7%D0%B2%D0%B0-%D0%B4%D0%BB%D0%B0%D0%BD%D0%B8%D1%82%D0%B5-%D1%81%D0%B8-news860178.html", "text": "Тейлър има зад гърба си две десетилетия опит в бизнеса. Наричат я \"Кейт Мос на дланите\". Те са толкова ценни за нея, че ги е застраховала за 2,5 милиона долара. На Нина ѝ фотографират само перфектните ръце и пръсти, лицето ѝ не влиза в кадър. Тя е \"услужвала\" с тях при снимки на Деми Мур, Дженифър Лорънс, Скарлет Йохансон, Хайди Клум, Джорджия Мей Джагър и на самата Кейт Мос в някои от рекламните й кампании. Дланите на Тейлър са фигурирали и в промоции на модните брандове \"Шанел\", \"Фенди\" и \"Том Форд\". Тя е доволна от странната си професия, тъй като на практика запазва пълна анонимност, защото лицето ѝ остава извън кадър. Но нейното амплоа й налага някои ограничения - тя не може да се занимава с градинарство или да свири на китара, тъй като това би развалила външния вид на ръцете, с които си изкарва хляба. Лондончанката Нина Тейлър изкарва по 6000 долара на ден, като позира с перфектните си длани, които служат за реклами и за дублиране на ръцете на известни актриси, съобщава БТА. Сподели:", "date": "2019.08.03", "title": "Дама печели по 6000 долара на ден, само като показва дланите си"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D0%BD%D0%BE%D0%BB%D0%BE%D0%B2-%D1%83%D1%81%D0%BF%D0%BE%D0%BA%D0%BE%D0%B8-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D1%82%D0%B8%D0%B3%D0%BD%D0%B5-%D0%B4%D0%BE-%D1%82%D0%B0%D0%BC-%D0%BF%D1%8A%D1%80%D0%B2%D0%B8%D1%82%D0%B5-%D1%82%D1%80%D0%B8-%D0%B4%D0%BD%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D0%B4%D0%B0-%D0%BD%D0%B5-%D1%81%D0%B5-%D0%BF%D0%BB%D0%B0%D1%89%D0%B0%D1%82-news860255.html", "text": "Нека хората са спокойни. Няма да се стигне до там първите три дни болнични да не се плащат. Ще стане нещо друго, ще видим какво. Това заяви пред Нова телевизия Димитър Манолов от КТ „Подкрепа”. Манолов и Добрин Иванов от Асоциацията на индустриалния капитал влязоха в спор за това доколко е реалистично искането на бизнеса първите три дни болнични да не се плащат. „Ако погледнем на нещата от по-различна гледна точка, нормално е когато човек е болен, в рамките на българската система, той да получава по-голямо обезщетение точно за времето на боледуването – анализира Димитър Манолов от КТ „Подкрепа”. - Краткосрочните лекарства в първите три дни не се покриват от Здравната каса, а на човек, реално, му е необходимо лекарство точно тогава, за да се лекува. Така че, размерът за първите три дни трябва да е 236 процента от заплатата. Има много предприемачи, чиито работници и служители ползват много повече средства, отколкото предприемачите внасят в Здравната каса. Категоричен съм, че майките трябва да са спокойни, когато трябва да си взимат болнични заради това, че детето им се е разболяло. Няма да се стигне до там първите три дни болнични да не се плащат. Ще стане нещо друго, ще видим какво. Не трябва да стресираме цялото общество. Това е неприемливо. Индустрията иска НОЙ да започне да плаща първите три дни. Съображенията са ясни, но не е това начина. Не можем да гоним лекаря, който издава фалшив болничен”. „Справедливо ли е работодател, предприятие и предприемач да осигуряват работника в законодателен риск – РЕАГИРА Добрин Иванов от Асоциацията на индустриалния капитал. -  И първите три дни да се плащат само от едната страна. Работодателят плаща допълнително възнаграждение на друг работник да върши работата на този с болничния. Предложението ни е в отговор на това, което се случи преди 10 години. Тогава това бе една от антикризисните мерки, приети от синдикати и работодатели. Тогава бе приета временна мярка до 2013 година, след което тя стана постоянна. Промени се, че това представлява сериозна финансова тежести за предприятия и предприемачи. След 2015 година се вижда, че това стимулира и мотивира некоректни работници да ползват некоректно болнични. Настояваме за спешни мерки за решения срещу фалшивите болнични. 13 от общо 28 страни членки в ЕС имат период на изчакване от между един и шест дни, в които обезщетения не се изплащат. Нужно е да се вземат мерки за ограничаването на неправомерно взимане на болнични.  Реално сегашната ситуация е много удобна за синдикатите и държавата. Няма диалог със синдикатите по въпроса. Фалшивите болнични са като сивата икономика. Не можем да ги докажем, а само можем да предполагаме. Поискахме справка от Здравното министерство колко са обжалваните болнични от работодателите. Няма така. От Здравната каса – също. През 2017 година осем лекари са били наказани за неправомерни болнични. Системата е такава сега, че никой няма интерес от промяната – работници и държава”. Сподели:", "date": "2019.08.03", "title": "Димитър Манолов успокои: Няма да се стигне до там първите три дни болнични да не се плащат"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B7%D0%B1%D0%B8%D0%B2%D0%B0%D1%89%D0%BE-%D0%BF%D1%8A%D1%82%D1%8F%D1%82-%D0%BD%D0%B0-%D1%87%D0%B0%D0%BB%D0%B3%D0%B0%D1%80%D1%8F-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D1%89%D0%B5-%D0%B1%D1%8A%D0%B4%D0%B5-%D0%BA%D0%B0%D1%82%D0%BE-%D1%81%D1%82%D1%8A%D0%BB%D0%B1%D0%B8%D1%87%D0%BA%D0%B0-%D0%B2--news860266.html", "text": "Бившият депутат от ГЕРБ и политически анализатор Антон Тодоров хвърли поредната бомба във Фейсбук с безпощадната си лаконичност. \" Пътят на Чалгаря в политиката ще бъде като стълбичка в кокошарник - къс и ос.ан!\", написа Тодоров и в едно изречение обобщи мераците за политическа кариера на Дългия. В последното издание на \"Шоуто на Слави\" Трифонов заяви претенциите си за политическия небосклон като заяви: \"Щ Сподели:", "date": "2019.08.03", "title": "САМО В ПИК! Антон Тодоров разбиващо: Пътят на Чалгаря в политиката ще бъде като стълбичка в кокошарник - къс и ос*ан"}
{"url": "https://pik.bg/%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0-%D1%81%D0%B8%D0%B0%D0%BC%D1%81%D0%BA%D0%B8-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D0%B2-%D0%B3%D0%BB%D0%B0%D0%B2%D0%B8%D1%82%D0%B5-news860197.html", "text": "„Състоянието на двете момиченца е стабилно след разделянето им\" заяви неврохирургът Андраш Чокай. \"Трябва обаче да сме бдителни в постоперативния период\", допълва лекарят. Хирургичната операция е продължила около 30 часа. В нея са участвали 35 унгарски специалисти. Тригодишните Рабея и Рукая се родили със свързани в горната им част глави - рядка малформация, която в повечето случаи води до смърт на новородените. Само няколко подобни операции са били успешни досега. „Тази малформация е сред най-сложните, които някога съм виждал“, увери пластичният хирург Гергей Патаки. Операцията бе извършена във Военната болница в Дака. Бащата на близначките бе много радостен. „Лекари разделиха бебетата ми\" каза той. \"Видях ги със собствените си очи. Сега те се чувстват добре. Надявам се, че дъщерите ми ще се възстановят напълно и ще водят нормален живот“. Сиамски близначки от Бангладеш бяха успешно разделени след дълга хирургична интервенция, оповестиха унгарски лекари, които извършиха операцията в рамките на хуманитарен проект, предаде Франс прес. Сподели:", "date": "2019.08.03", "title": "Разделиха сиамски близначки, свързани в главите"}
{"url": "https://pik.bg/%D0%B0%D0%BB%D0%B5%D0%BA%D1%81-%D1%80%D0%B0%D0%B5%D0%B2%D0%B0-%D0%BA%D1%80%D1%8A%D1%81%D1%82%D0%B8-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0%D1%82%D0%B0-%D1%81%D0%B8-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B8%D1%8F-%D1%81%D0%B8-%D0%B1%D0%B0%D1%89%D0%B0-news860298.html", "text": "Новородената дъщеричка на Алекс Раева ще носи името Лия. Вчера певицата стана майка за първи път. Тя роди момиченце в столична АГ болница. Изпълнителката избра щастливото събитие да не бъде секцио, а по естествен път. Бебето и майката се чувстват добре. Алекс Раева избрала името на бебето си много преди неговото раждане. Тя твърдо била решена да го кръсти на баща си Илия, който почина през 2017 г.. Певицата все още пази в тайна кой е таткото на първородното ѝ дете. Знае се само, че е от Благоевград и са заедно от две години. Сподели:", "date": "2019.08.03", "title": "Алекс Раева кръсти дъщеричката си на покойния си баща"}
{"url": "https://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BF%D1%80%D0%B0%D1%81%D0%B5%D1%82%D0%B0-%D0%B2-%D0%BF%D1%8A%D1%80%D0%B2%D0%BE%D0%BC%D0%B0%D0%B9%D1%81%D0%BA%D0%BE-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0-%D0%B3%D0%B8-%D0%B7%D0%B0%D0%BA%D0%BE%D0%BB%D1%8F%D1%82-news860303.html", "text": "Собственици на свине от тип „заден двор” в Първомайско масово отказват да ги заколят. Компенсацията от 300 лв., която се готви да даде държавата за доброволно заколено прасе, стопаните определят като твърде ниска. Хората са решени да платят глобите, но да не допуснат прасетата им да бъдат заклани. Стопаните настояват държавата да намери решение как да запази здравите прасета в малките стопанства, а не да ги унищожава, съобщава Би Ти Ви. В същото време втори ден продължава блокадата на пътя край сливенското село Крушаре от собственици на прасета, които отказват да ги заколят. Въпреки обещанието на премиера за компенсация от по 300 лв. за стопаните, умъртвили доброволно свинете си, недоволството продължава. Районът е отцепен от полиция, а движението се пренасочва по обходни маршрути. Блокадата започна след 18 ч. вчера, а протестиращите решиха да останат и през нощта. Не ги разколеба и обещанието на премиера за финансова компенсация, както и обещанието догодина свинефермите да дадат нови прасета на хората, които ги отглеждат в дворовете си. Сподели:", "date": "2019.08.03", "title": "НЕДОВОЛСТВО: Собственици на прасета в Първомайско отказват да ги заколят"}
{"url": "https://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BE%D1%82-%D0%BA%D0%BE%D0%B7%D0%BB%D0%BE%D0%B4%D1%83%D0%B9-%D1%88%D0%BE%D0%BA%D0%B8%D1%80%D0%B0-%D0%B0%D0%B2%D1%82%D0%BE%D0%BF%D0%B0%D1%82%D1%80%D1%83%D0%BB-news860265.html", "text": "Тийнейджър в Козлодуй шокира полицията при рутинна проверка, след която се оказа, че е надрусан, пиян и носи в себе си още дрога, съобщава „Конкурент”, като се позовава на полицията във Враца. Според информацията, шокиращата случка се разиграла тази сутрин към 03:30 часа на второкласния път II-11, където автопатрул от крайдунавския град спрял за проверка \"Тойота Ярис\". Зад волана бил 18-годишният козлодуйчанин Е.Е.П., който бил във видимо неадекватно състояние. Водачът опитал да глътне сгъвка с бяло прахообразно вещество, но след като не успял, го хвърлил край колата. По-късно тестът установил, че веществото в пликчето е хероин. На място бил повикан екип от РУ в АЕЦ \"Козлодуй\", с чието съдействие са взети проби за алкохол и наркотици на водача. Дрегерът отчел 1.17 промила, а тестът за дрога отчел наличие на метамфетамини и амфетамини. На 18-годишния младеж е издаден талон за кръвен анализ, който той отказал да реализира. Съставени са му два акта, след което тийнейджърът бил закаран с белезници на ръцете в ареста за срок до 24 часа. Срещу нарушителя е образувано бързо производство, допълват от полицията. Сподели:", "date": "2019.08.03", "title": "Тийнейджър от Козлодуй шокира автопатрул"}
{"url": "https://pik.bg/%D0%B2%D0%BB%D0%B0%D0%BA-%D1%81-%D0%BE%D0%BF%D0%B0%D1%81%D0%BD%D0%B8-%D1%85%D0%B8%D0%BC%D0%B8%D0%BA%D0%B0%D0%BB%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%BA%D0%B0%D0%BD%D0%B0%D0%B4%D0%B0-news860306.html", "text": "Влакова катастрофа предизвика обявяването на извънредна ситуация и евакуацията на малко градче в Канада, съобщава телевизия „Си Би Си”, цитирана от „Дарик”. Според информацията, влакова композиция с опасни химикали се е преобърнала край град Ървайн в провинция Албърта. На около 300-те жители на градчето било заповядано да се изтеглят на най-малко 7 километра от мястото на катастрофата. Инцидентът предизвика затварянето на секция от Трансканадската магистрала, преминаваща в района. Според властите между 12 и 15 вагона са излезли от релсите. Поне няколко са се преобърнали и тревата край линията се запалила. Не се съобщава какви химикали превозва влака. Местни жители разказват, че служители от Червения кръст ги известили за потенциална опасност, но твърдели, че и те не знаят какъв е товара. Специализирани екипи са изпратени към мястото на катастрофата. Сподели:", "date": "2019.08.03", "title": "Влак с опасни химикали катастрофира в Канада"}
{"url": "https://pik.bg/%D0%B8-%D0%B2-%D0%B0%D0%B2%D1%81%D1%82%D1%80%D0%B8%D1%8F-%D1%81%D0%B5-%D1%81%D0%BC%D0%B5%D1%8F%D1%82-%D0%BD%D0%B0-%D0%B8%D0%B7%D0%B4%D1%8A%D0%BD%D0%BA%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B2-%D0%BB%D0%B8%D0%B3%D0%B0-%D0%B5%D0%B2%D1%80%D0%BE%D0%BF%D0%B0-news860264.html", "text": "Футболният тим на Левски се превърна отново в челна новина в Европа, съобщава „Спортал”, като се позовава на публикации в медиите в Австрия. Вчера почти нямаше медия на континента, която да не обърне внимание на погрома, който претърпяха \"сините\" на европейската сцена, и на шоуто на северномакедонския национал Иван Тричковски, вкарал четири гола за кипърския АЕК Ларнака в София. Резултатът намери място и в средствата за масова информация в Австрия. \"Курир\" отчете, че нападателят Дени Алар явно не е случил на отбор, след като Левски отпада с общ резултат от двама мача срещу АЕК Ларнака 0:7 от Лига Европа. Сподели:", "date": "2019.08.03", "title": "И в Австрия се смеят на издънката на Левски в Лига Европа"}
{"url": "https://pik.bg/%D0%BD%D0%BE%D0%B2%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D1%87%D0%B0%D1%8F-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C-news860310.html", "text": "Президентът на САЩ Доналд Тръмп наложи нови санкции на Русия заради отравянето на бившия двоен агент Сергей Скрипал и дъщеря му Юлия в Англия,предаде „Ройтерс”, цитирана от БНР. Новите наказателни мерки имат за цел да „възпрепятстват процеса на предоставяне на заеми, финансова или техническа помощ на Русия от международни финансови учреждения“, уточнява ТАСС. Освен това Тръмп е наложил забрана на американските банки да предоставят заеми или кредити на руското правителство с изключение за хранителни продукти или селскостопански стоки. Вторият пакет американски санкции срещу Москва ще влезе в сила на 19 август и ще действа поне една година, уточниха от Държавния департамент на САЩ. В съобщението се посочва, че властите на САЩ предвиждат редица изключения в пакета от санкции, тъй като това ще бъде „в интерес на националната сигурност на САЩ“. Така например в банковата сфера ще бъдат отменени ограниченията върху банкови кредити във всички аспекти\", освен посочените в новите санкции забрани върху нерублевите облигации и кредити. Изключения от изискванията за експортно лицензиране от министерството на търговията на САЩ ще останат, както и досега, достъпни за американските компании, изпълняващи действащи договори с руски заявители, се казва в документа на Държавния департамент. Посочват се и редица експортни стоки, за които ще се вземат решения „в индивидуален порядък“. В тях влиза продукция, свързана с провеждането на космически полети, необходима за гарантиране на безопасността на пътническата авиация, предназначена за крайни граждански потребители, а също и за намиращи се на руска територия филиали на чуждестранни компании. Тръмп, който е подписал указа късно в четвъртък, не желаеше да налага нови санкции срещу Русия в опит да подобри отношенията. Но тази седмица му бе оказан натиск от конгресмени от двете партии. Източник от американската администрация уточни , че решението за санкциите е взето, тъй като Москва не е предоставила исканите от САЩ гаранции в сферата на неразпространението на химическо оръжие. Западът вини Русия, че стои зад отравянето на Сергей и Юлия Скрипал с „Новичок“ – нервнопаралитичен агент, разработван в бившия СССР. Москва категорично отрича това. Междувременно руската рубла падна до 65 за долар за първи път от седем седмици, което според анализатори може частично да се дължи на новината за санкциите. Сподели:", "date": "2019.08.03", "title": "Нови американски санкции срещу Русия заради случая „Скрипал“"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BD%D0%B0%D0%B4-%D1%81%D0%BE%D1%84%D0%B8%D1%8F-%D0%B5-%D1%81%D1%82%D1%80%D0%B0%D1%88%D0%BD%D0%BE---%D0%B4%D1%8A%D0%B6%D0%B4%D0%BE%D0%B2%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B2%D1%80%D1%8A%D1%85%D0%BB%D0%B5%D1%82%D1%8F%D1%85%D0%B0--news860325.html", "text": "Тъмни облаци надвиснаха над София, видя ПИК. Те са придружени със силен вятър. На места в града вече вали, чуват се и гръмотевици. Проливен дъжд се изля за минути в северните столични квартали в ранния следобед. Очакванията са лошото време в София да се задържи до полунощ, а от утре лятото да се завърне у нас. Припомняме, че снощи мощна буря с гръмотевици и бурен вятър удари Западна и Централна България. Лошото време над страната взе и една жертва. 5 Сподели:", "date": "2019.08.03", "title": "ПЪРВО В ПИК TV: Над София е страшно - дъждовни облаци, гръмотевици и силен вятър връхлетяха столицата (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B7%D0%B5%D1%82%D1%8F%D1%82-%D0%BD%D0%B0-%D1%80%D0%B0%D0%B4%D0%B5%D0%B2-%E2%80%93-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8-%D1%81%D0%B8%D0%BD-%D1%81%D0%BD%D0%B8%D0%BC%D0%BA%D0%B0-news859641.html", "text": "Дарина, дъщерята на президента Румен Радев, кара любовно лято с гаджето си Камен Златанов. Любопитна подробност е, че зетят на държавния глава съвсем не е с обикновено потекло. Русокосият Камен всъщност е син на Зинаида Златанова - бивш заместник министър-председател и министър на правосъдието от май 2013 до август 2014 г. в правителството на Пламен Орешарски. Президентската щерка и Камен се залюбили покрай театъра. Не е тайна, че и двамата играят в младежката актьорска трупа „Ле Страпонте“, която е създадена от френската гимназия, в която Дарина все още учи. Любимият ѝ е възпитаник на същото училище, но завършил преди 2 години и вече бил студент. Покрай хобито си двамата започнали да движат в една и съща компания, да пътуват по театрални фестивали в страната и чужбина, а любовта им неусетно пламнала. Техни приятели издават, че гаджета станали през миналата пролет. 17-годишната първородна дъщеря на Румен Радев от първия брак на президента с Гинка Кесякова очевидно е запознала майка си със своя любим, защото наскоро двамата прекарали летен уикенд в във фамилната вила, намираща се край Пловдив. Дарина завела гаджето си на село и го запознала с всичките си роднини по майчина линия. Дали обаче самият президент е имал честта лично да се запознае с евентуалния си бъдещ зет, не е ясно, но тепърва ще има редица такива възможности, защото влюбените са буквално неразделни. Наскоро Камен и Дарина бяха заедно и край морето. С цяла тумба приятели те лагеруваха на къмпинг „Смокиня“, намиращ се на няколко километра от Созопол. Компанията на президентската щерка не нощува в скъпарски хотел, а в бунгала на няколко метра от плажа. Среднощните им купони обаче нарушили спокойствието на останалите летовници, защото младежите пускали силна музика и танцували до зори, за да могат да изчакат изгрева. Макар да е все още непълнолетна, дъщерята на президента посещава и нощни заведения, като музикалните ѝ предпочитания са изненадващи. Наскоро стана ясно, че тя е върла почитателка на чалга идола Галин, когото преследва по участия из столичните дискотеки, за да си прави селфита за спомен с него. Сподели:", "date": "2019.08.03", "title": "САМО В ПИК И \"РЕТРО\": Зетят на Радев – министерски син (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B5%D0%B1%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D0%BA%D1%83%D0%B1%D1%80%D0%B0%D1%82-%D0%B8-%D0%B0%D0%BD%D0%B4%D1%80%D0%B5%D0%B0-news856671.html", "text": "Една от най-коментираните светски двойки у нас – Кубрат Пулев и Андреа, се разделиха преди броени дни, гръмнаха медиите. Шокиращата новина по заобиколен начин съобщи певицата чрез публикациите в социалните мрежи „Инстаграм“ и „Фейсбук“. Към своя снимка там тя написа: „Прекалено съм млада, за да се омъжа, и прекалено стара, за да играя детски игри – наслаждавам се на живота сама“. Под фотосите заваля дъжд от коментари. На свой познат, запитал директно фолкзвездата дали с Кубрат са прекратили връзката си, тя отговори с палец нагоре, което се счита за утвърдителен знак. Няколко часа след фурора, който предизвика откровението ѝ, тя изтри снимката от „Инстаграм“, но пък промени семейния си статус в личния си профил във „Фейсбук“ на „необвързана“. Нейната близка приятелка – плеймейтката Моника Валериева, също обяви пред своите последователи, че я подкрепя напълно в решението ѝ. Всъщност в последните няколко седмици Андреа многократно е намеквала за раздялата им с Кобрата чрез поучителни мисли и сентенции, отново публикувани във „Фейсбук“. „Хората не се променят, разкриват се“, гласи една от тях. „Всичко минава. Още малко търпи. Догодина в този ден ще съжаляваш за всичко, което си чувствал в момента, и ще кажеш, че напразно си тъгувал. Винаги бъди щастлив“, се казва в друг пост на певицата, която обаче по никакъв начин не разкрива каква е конкретната причина точно сега с боксьора да сложат край на отношенията си. Припомняме, че преди броени седмици двамата кумуваха на сватбата на приятел от детството на Кубрат, която се състоя край морето, а веднага след тържеството се възползваха да направят и няколко плажа заедно. Още в края на 2018 г., преди връзката им да бъде разклатена от скандала с Джени Суши, която Кобрата импулсивно целуна след победата срещу румънеца Богдан Лину в Америка, боксьорът признава в интервю за предаването на Нова телевизия „Събуди се“, че с Андреа минават през труден период. „Слабостта ми е добротата, а Андреа най-много се възползва от тази доброта и така злоупотребява. Но това го отчитам пак като моя грешка, защото дадени мои решения и неща, които съм правил, са довели до това тя до такава степен да се разлигави“, казва пред Мон Дьо и Ива Софиянска-Божкова шампионът. „Много е важно човек, когато му се даде всичко, да го оцени. А обикновено това не става веднага. Ще видим как ще се развият нещата“, допълва по адрес на Андреа боксьорът. Запитан дали баща му, който не е между живите, би се гордял с него, Кобрата споделя пред камерата на Нова тв, че би бил доволен от това какво е постигнал на ринга, но е щял да му се разсърди за нещата в личен план. На въпроса дали е готов да има деца, Кубрат отговаря: „Аз съм готов от 30-годишен, когато понатрупах пари и се чудех какво правя по тези заведения. Вечер след вечер, седмица след седмица. Какво следва оттук нататък, защото излизаме, пръскаме пари, като всички млади хора, но в един момент трябва да има някакво развитие. И с Андреа трябва да има някакво развитие. Жените също трябва да се развият, защото  природата ги притиска. И ако те не го направят, тя наказва“. На въпрос на Ива на какъв етап са с певицата в момента, Пулев разкрива: „За съжаление, не сме в много перспективен етап и не мога да кажа, че вече е решено да се прави някаква такава стъпка... Дори не сме пробвали да тръгнем в правилната посока. Но аз мисля, че нещата ще си дойдат на мястото в един момент. Да имам деца, това ще бъде голям успех за мен“. Той допълва, че тази мисъл не го измъчва, но е ангажирала ума му. „Искам да се променят нещата. Имам чувството, че така, малко с нея – сблъсък на характери. Грешките, които съм допускал и допускам, няма да ги допускам повече, защото времевият обръч се стеснява, особено за нея, защото жената може до известно време“, казва Пулев, като уточнява, че при мъжете нещата стоят по различен начин, а неговият баща го е направил, когато е бил на 54 г. Брат му Тервел пък се родил, когато татко им бил на 56. На финалния въпрос как се вижда след 10 години, Кобрата заявява: „Доволен от себе си, виждам се с 2-3 деца, на които да предам всичко, което трупам като опит“. Според хора от обкръжението на звездната двойка фактът, че връзката им не преминава на следващ етап, бил препъникамъкът. Кубрат е споделял желанието си за наследници, Андреа също е мислела за деца, но отдадени на кариерите си, подходящият момент се отлагал. Най-успешният ни боксьор в тежка категория и фолкдивата бяха двойка 12 години. Тя почти не пропускаше негови мачове, а за последно го подкрепи по време на изслушванията му пред съда в Америка след скандала с Джени Суши. Кубрат и Андреа и преди са имали тежки моменти, свързани най-вече с многобройните пътувания и отсъствия на Кубрат заради тренировъчни лагери и участия в мачове. Има голяма вероятност двамата да преодолеят различията, коментират запознати. Сподели:", "date": "2019.08.03", "title": "САМО В ПИК И \"РЕТРО\":  Бебе раздели Кубрат и Андреа"}
{"url": "https://pik.bg/%D0%BA%D0%B0%D0%B7%D1%83%D1%81-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD-%D1%81%D1%82%D1%80%D0%BE%D0%B5%D0%B6-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%B4%D0%B5%D1%86%D0%B0%D1%82%D0%B0-%D0%B2-%D0%B5%D0%B7%D0%B8%D0%BA%D0%BE%D0%B2%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8-%D1%81%D0%BD%D0%B8%D0%BC%D0%BA%D0%B8-news860014.html", "text": "Изоставен строеж застрашава сигурността на учениците от двете езикови гимназии, алармира на сесията директорът на Английската Николай Радев, който е и шеф на общинските съветници от БСП. В питането си до кмета той настоява да се вземат незабавни мерки за събаряне на двуетажната постройка в двора на ЕГ „Пловдив” и ЕГ „Иван Вазов”, докато децата са във ваканция. Недовършената сграда е залепена за столовата, където учениците се хранят, съобщава „Марица”. За да предпазят децата, преподавателите са окачили табела с надпис „Не стойте в обсега на сградата! Опасност от падаща облицовка и други твърди предмети!!!”. „Състоянието на този строеж е опасно и ако тя не бъде съборена, ще уведомя родителите, за да съберат подписка”, предупреди Радев. Той поиска на бул. „България” да изградят „легнал полицай”, защото трафикът е изключително натоварен, колите хвърчат с бясна скорост, а на учениците се налага да пресичат пътя всеки ден. Рисковано е, въпреки че има пешеходна пътека. „Да ви честитя номинацията за местните избори”, реагира кметът Иван Тотев и с раздразнение продължи: Можете да уведомите не само родителите, но и техните братовчеди. Пък и аз мога да ви събера подписка. Сградата ще се премахне, когато в бюджета има пари. А бул. „България” е част от републиканската пътна мрежа и общината не може да прави каквото си иска. Булевардът е с три ленти, има сигнализация, скоростта е ограничена до 50 км и всеки носи отговорността”. Николай Радев обаче не се съгласи с аргументите на кмета. „Децата нямат спирачки и наша работа е да ги пазим. Какъв проблем е да сложите неравности?”, попита съветникът. Този път кметът се съгласи: „Можем да сложим габари”. Така и не стана ясно обаче кога ще бъде съборен опасният строеж в двора на гимназиите. Сподели:", "date": "2019.08.03", "title": "КАЗУС В ПЛОВДИВ: Изоставен строеж застрашава децата в езиковите гимназии (СНИМКИ)"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D1%82%D0%B5%D0%BC%D0%B0-%D1%82%D0%B0%D0%BB%D0%B0%D0%BD%D1%82%D1%8A%D1%82-%D0%BC%D0%B0%D1%80%D0%B8%D1%8F%D0%BD-%D0%BE%D0%B3%D0%BD%D1%8F%D0%BD%D0%BE%D0%B2-%D0%B5-news860109.html", "text": "Бивш футболист на Ботев (Пловдив), който дори е носил капитанската лента на \"жълто-черните\", все още е без отбор и няма яснота къде ще продължи кариерата си, акцентира \"Пловдив 24\". Става въпрос за халфа Мариян Огнянов, който е свободен агент, а за последно бе част от втородивизионния ЦСКА 1948. Роденият в Лом играч е близо до подписване на договор с Дунав. 31-годишният Огнянов чака предложения от чужбина, но такива на този етап няма и в крайна смекта може да избере да играе за \"драконите\", твърди \"Меридиан Мач\". Огнянов също така е известен с това, че е първият футболист, отбелязал гол за български отбор в групите на Шампионската лига (на срещата Левски-Челси). \"Гонг\" пък излезе с информация, че Локомотив (София) е в напреднали преговори с халфа Огнянов. Сподели:", "date": "2019.08.03", "title": "ГОРЕЩА ФУТБОЛНА ТЕМА: Талантът Мариян Огнянов е..."}
{"url": "https://pik.bg/%D1%81%D0%B5%D1%80%D0%B2%D0%B8%D0%B7%D0%B8-%D0%B8-%D0%B1%D0%B0%D0%BA%D0%B0%D0%BB%D0%B8%D0%B8-%D1%84%D0%B0%D0%BB%D0%B8%D1%80%D0%B0%D1%82-%D0%BD%D0%B0%D0%B9-%D1%87%D0%B5%D1%81%D1%82%D0%BE-news859815.html", "text": "Най-често българинът започва бизнес начинания в търговията или ремонт на автомобил, но и оцелява най-трудно, пише в. \"Монитор\". Делът на нововъзникващите дружества у нас е приблизително постоянен с годините - около 12 на сто от всички компании. Това показва изследването на демографията на предприятията, което Националният статистически институт изготвя веднъж годишно. През 2017 г. в България са действали 347 730 активни предприятия, което е с 0.1% по-малко в сравнение с предходната. 164 876 от тях, или 47.4%, са с нула наети, 37.6% имат под 5-има служители, а с повече от 10 са 7.8% от компаниите. Същевременно именно в последната група компании са ангажирани близо 70% от работещите българи, и обратното - в групата фирми с нула наети работят едва 6.6% от заетите. От статистическите данни за времето между 2013 и 2017 г. се вижда, че най-често се създават дружества с предмет на дейност търговия - 42.2%, а най-малък е делът на новоучредените добивни компании - едва 0.1% средно за периода. В същото време и \"смъртността\" на чисто търговските начинания е най-голяма, а добивните са най-жизнеспособни. Делът на предприятията, родени през 2012 г. и все още активни пет години по-късно - през 2017 г., е 5.6%. Най-жизнеспособни са предприятията от енергетиката, където оцелелите са 13.6%. Стойността на този показател е най-ниска за компаниите, занимаващи се с недвижими имоти - 4.0%. През 2016 г. са били закрити 41 611 предприятия, или 11,9 на сто от броя на активните предприятия през същата година, като почти половината от тях са в сектора на търговията и ремонта на автомобили и мотоциклети. Бизнес демографията представя данни за броя активни предприятия, броя новородени предприятия, относителния дял на оцелелите предприятия, броя умрели предприятия, както и данни за промяната на заетостта в тях към определен момент. През 2016 г. 42,3 на сто от \"умрелите\" предприятия са в сектор \"Търговия; ремонт на автомобили и мотоциклети\". През 2016 г. новопоявилите се фирми са 43 434 като от тях 34 508 са преживели успешно следващата година. Най-висок е делът на оцелелите предприятия в \"Транспорт, складиране и пощи\" - 87,3 на сто, а най-нисък – в \"Производство и разпределение на електрическа и топлинна енергия и на газообразни горива\" – 52,1 на сто. Бизнес демографията на националната статистика показва негативна тенденция с напредването на годините. Сподели:", "date": "2019.08.03", "title": "Сервизи и бакалии фалират най-често"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D1%80%D0%B8%D0%BC%D0%B0-%D1%81%D0%B5-%D0%B7%D0%B0%D1%80%D0%B0%D0%B7%D0%B8%D1%85%D0%B0-%D1%81-%D0%BB%D0%B0%D0%B9%D0%BC%D1%81%D0%BA%D0%B0-%D0%B1%D0%BE%D0%BB%D0%B5%D1%81%D1%82-%D0%B5%D0%B4%D0%B8%D0%BD-%D1%81-%D0%BC%D0%B0%D1%80%D1%81%D0%B8%D0%BB%D1%81%D0%BA%D0%B0-%D1%82%D1%80%D0%B5%D1%81%D0%BA%D0%B0-news860171.html", "text": "Трима души са се заразили с лаймска болест в Пловдив, информираха от Регионалната здравна инспекция. Това е станало в периода 26 юли- 1 август. Тези случаи са първите през изминалия месец, уточниха от РЗИ. Лаймската болест се разпространява у хората след ухапване най-често от кърлежи, но има и случаи да се пренася от бълхи, някои видове мухи и комари. Ранните симптоми включват висока температура и втрисане, главоболие и депресия. Оставена без лечение, признаците на болестта прогресират, като се проявяват в ставите, сърцето, лимфната система и централната нервна система. В повече от случаите - около 80%, симптомите изчезват при адекватно антибиотично лечение, стига да се постави навременна и правилна диагноза. Забавено, недостатъчно като продължителност или неадекватно лечение може да доведе до сериозни и трудно лечими или нелечими последствия и дори смърт. През последния отчетен период в Пловдив и областта шестима души са потърсили лекарска помощ след ухапвания от кърлежи, докато от 19 до 25 юли юли са били едва трима. Един човек е заболял от марсилска треска във времето 26 юли-1 август, няма случаи на ку-треска. Здравните власти предупредиха хората да бъдат внимателни и при съмнения , че са ухапани от кърлежи, да потърсят лекарска помощ. За периода са регистрирани 79 случая на чревни инфекции срещу 68 случая за предходната седмица. 16 души са заболели от варицела през последната седмица, срещу 9 в предходния период. Сподели:", "date": "2019.08.03", "title": "В ПЛОВДИВ: Трима се заразиха с лаймска болест, един с марсилска треска"}
{"url": "https://pik.bg/%D0%BA%D0%B0%D0%BA-%D0%BF%D1%80%D0%B5%D0%BC%D0%B8%D0%BD%D0%B0-%D0%BD%D0%BE%D1%89%D1%82%D0%B0-%D0%B2-%D1%81%D0%BE%D1%84%D0%B8%D1%8F-%D1%81%D0%BB%D0%B5%D0%B4-%D0%BC%D0%BE%D1%89%D0%BD%D0%B0%D1%82%D0%B0-%D0%B1%D1%83%D1%80%D1%8F-%D0%BA%D0%BE%D1%8F%D1%82%D0%BE-%D0%B2%D1%80%D1%8A%D1%85%D0%BB%D0%B5%D1%82%D1%8F-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news860256.html", "text": "Цяла вечер екипи от Столичната община и пожарната са отговаряли на сигнали за паднали дървета в София. Обстановката в София вече е нормална, няма проблеми с движението в градския транспорт, съобщи за БНТ Красимир Димитров- директор на Дирекция \"Аварийна помощ\" към Столичната община. По думите му, повечето от сигналите през нощта са получени от районите на Панчарево и Лозенец. Около 80 сигнала са получени за паднали дървета, клони, маркировки и бализи на пътните платна. В момента още 7 сигнала се обработват, има достатъчно екипи, допълни Димитров. Сподели:", "date": "2019.08.03", "title": "Как премина нощта в София след мощната буря, която връхлетя столицата"}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D1%81-%D0%B2%D0%B0%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-news860252.html", "text": "Временно се забранява влизането на пътни превозни средства в участък по ул.„Каменоделска“. Това съобщиха от пресцентъра на Столична община. От 00:00 ч. на днес до 24:00 ч. на 4 август 2019 г. ще бъде забранено влизането на пътни превозни средства в участък по ул.„Каменоделска“ между ул. „Козлодуй“ и ул. „Индустриална” в посока кв.„Орландовци“. В същото време се променят маршрутите на следните автобусни линии: № 4-тм, 20, 21/22, 79 и 309. Автобусна линия № 4-тм: - в посока автостанция Орландовци по действащия маршрут: Централна жп гара, обратен завой на кръстовище бул. „Княгиня Мария Луиза” - бул. „Христо Ботев”, бул. „Княгиня Мария Луиза”, по ул. „Козлодуй”, по ул. „Константин Стоилов”, площад „Сточна гара”, по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска” и по ул. „Каменоделска” и ул. „Кестен” до автостанция Орландовци; - в посока Централна жп гара: от автостанция Орландовци по ул. „Първа българска армия”, по ул. „Каменоделска”, по ул. „Грънчарска” (бул. „История славянобългарска”), по ул. „Заводска”, по ул. „Индустриална”, под жп надлеза и надясно по ул. „Козлодуй” по маршрута до Централна жп гара. Автобусни линии № 20 и 21/22: - в посока съответно село Локорско и Подгумер/Войняговци по действащия маршрут съответно от площад „Лъвов мост” и Централна жп гара през площад „Сточна гара”, наляво по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия” и по маршрутите; - в посока център: от ул. „Каменоделска” по ул. „Грънчарска” (бул. „История славянобългарска”), по ул. „Заводска”, по ул. „Индустриална”, под жп надлеза, по бул. „Константин Стоилов”, по бул. „Сливница” и по маршрутите. Автобусна линия № 79: - в посока дип Стинд 2: от бул. „Васил Левски” по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска”, ул. „Каменоделска”, надясно по ул. „Грънчарска” (бул. „История славянобългарска”) и по маршрутите; - в посока кв. Христо Ботев маршрутът не се променя. Автобусна линия № 309: - в посока бул. „Илиянци – подлеза” : от бул. „Сливница” по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска”, ул. „Каменоделска”, по ул. „Грънчарска” (бул. „История славянобългарска”) и по маршрутите; - в посока ж.к. „Люлин 1,2“ маршрутът не се променя. Сподели:", "date": "2019.08.03", "title": "Столична община с важна информация за промените в движението"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA-%D1%80%D0%B5%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%84%D0%B8%D0%BB%D0%BC%D0%BE%D0%B2%D0%B8-%D1%81%D0%BD%D0%B8%D0%BC%D0%BA%D0%B8-%D0%B8-%D1%80%D0%B5%D0%BA%D0%BB%D0%B0%D0%BC%D0%BD%D0%B8-%D0%BA%D0%BB%D0%B8%D0%BF%D0%BE%D0%B2%D0%B5-news860173.html", "text": "От 08.00 до 20.00 часа на 04.08.2019 г. на ул. „Методи Андонов“ , ж.к. „Мусагеница“, при бл. 52, вх. 2 – 6 /шест/ паркоместа; От 08.00 до 17.00 часа на 05.08.2019 г. на ул. „Незабравка“ между ул. „Латинка“ и ул. „Фредерик Жолио Кюри“ - 6 /шест/ паркоместа. От 07.30 до 19.30 часа на 09.08.2019 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва: - на пл. „Кн. Александър I“; - на ул. „Кн. Александър I“ между бул. „Цар Освободител“ и ул. „Ген. Гурко“; - на пл. „Николай Гяуров“ - на ул. „Московска“ между ул. „Г.С.Раковски“ и бариерата на Британското посолство. От 07.30 до 19.30 часа на 09.08.2019 г. се забранява влизането на пътни превозни средства за максимум от 3 минути за заснемане на кадър по ул. „Кн. Александър I“ между бул. „Цар Освободител“ и ул. „Ген. Гурко“. Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на  „служебен абонамент“ както следва: От 07.30 до 19.30 часа на 05.08.2019 г. на ул. „Николай Хайтов“ между ул. „Самоков“ и ул. „Атанас Далчев“ – 10 /десет/ паркоместа. От 07.30 до 19.30 часа на 05 и 06.08.2019 г. на ул. „Кърниградска“ между ул. „Цар Асен“ и ул. „Цар Борис I“ – 10 /десет/ паркоместа. От 07.30 до 19.30 часа на 05 и 06.08.2019 г. на ул. „Методи Кусевич“ между бул. „Възкресение“ и ул. „Кенали“ – 10 /десет/ паркоместа. От 07.30 до 19.30 часа на 05 и 06.08.2019 г. на ул. „Московска“ между ул. „Георги Бенковски“ и ул. „Малко Търново“ – 10 /десет/ паркоместа. От 07.30 до 19.30 часа на 05 и 06.08.2019 г. на ул. „Кн. Александър I“ между ул. „Московска“ и бул. „Цар Освободител“ – 5 /пет/ паркоместа. От 07.30 до 19.30 часа на 05 и 06.08.2019 г. на ул. „Михаил Тенев“ между бул. „Цариградско шосе“ и бизнес сграда С – 10 /десет/ паркоместа. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва: - От 07.30 до 19.30 часа на 05.08.2019 г. на пл. „Св. Александър Невски“, северозападната дъга между ул. „Оборище“ и ул. „11-ти август“ . - От 07.30 до 19.30 часа на 11.08.2019 г. на ул. „Хан Аспарух“ между бул. „Витоша“ и ул. „Цар Асен“. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: - от 08.00 до 23.00 часа на 5.08.2019 г.  при сектор „Г” на  Националния стадион „Васил Левски”. От 14.00 до 23.00 часа на 05.08.2019 г. моста пред Национален стадион „Васил Левски“. От 20.00 часа на 05.08.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: - ул. „Ген. Гурко” между бул. „Васил Левски” и бул. „Евлоги и Христо Георгиеви”; - бул. „Евлоги и Христо Георгиеви” между пл. „Орлов мост” и бул. „Черни връх”; - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. Организация на движението във връзка със заснемането на филма „Архитектът”. Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на  паркиране „служебен абонамент“, както следва: Организация на движението за заснемане на телевизионнен проект Организация на движението във връзка със заснемането на рекламен клип Организация на движението за заснемане на телевизионния проект „Фактор Страх“ Организация на движението за провеждане на футболна среща на 5.08.2019 г. на Национален стадион „Васил Левски” Сподели:", "date": "2019.08.03", "title": "Ето как реорганизират движението в София заради филмови снимки и рекламни клипове"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0---%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D0%B5%D0%BA%D0%BE%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%80%D0%B0%D0%B4%D0%B8-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%B8-%D0%BA%D0%B0-news860253.html", "text": "Министърът на околната среда и водите Нено Димов коментира пред сутрешния блок на Нова телевизия задава ли се екологична катастрофа заради чумата по свинете, за борбата с мръсния въздух, за навлизането на електрическите автомобили  и дивото къмпингуване. „Не можем да говорим за екологична катастрофа около ставащото с чумата по свинете – категоричен бе министър Ненов. - Ясно е, че изгарянето на убитите прасета може и да е по-добър вариант. Там експертите трябва да се изкажат. Това, което трябва да се направи е проблемът да бъде решен максимално бързо. В Националните паркове пряко за популациите от диви прасета отговаря Министерството на околната среда и водите. Имахме среща по региони и в парковете ще сложим капани, за да се минимизира възможността от пренасяне на чумата. Там очакваме и активно включване на ловни дружинки, ловни стопанства също да помагат- Има създадена организация, доколкото зависи от нашето министерство”. Министър Ненов коментира ситуацията с мръсния въздух. „След лятната ваканция ще покажем напредъка, който сме направили по системата за ранно предупреждение за мръсен въздух и контролиране на нивата – коментира той. - Системата би трябвало да контролира нивата за да няма превишаване на серните окиси. Тенденцията е добра. Може би превантивните кампании стигат трудно до гражданите.  Проучване сочи, че най-скъпо излиза да горим дърва на старата си печка, а с 40 процента излиза по-евтино при нова печка. Има няколко нива на решаване на проблема, като най-сериозният е с манталитета на хората. Там отнема поколения. Това е и най-сериозното предизвикателство”. Еко министърът взе отношение и по въпроса за отказването от старите дизелови автомобили и заменянето им с електрически. „Отказването от старите, дизеловите автомобили ще отнеме години – анализира той. - Финансовите инвестиции стимулират по-бързото напредване. Процесът вече е започнал. До края на август 10 общини се очаква да подадат документи по програма „Околна среда” в тази връзка. До кога ще караме пушещи автомобили? Едва ли някой може да ви даде конкретни срокове. Предложих електрификация между отделните държави. Да може човек да отиде с електромобил от България в Германия”. Министър Нено Димов коментира и наредбата срещу дивото къмпингуване. „Наредбата срещу дивото къмпингуване трябва да стане действаща от следващата година – каза той. - Един от проблемите е с извозването на боклуците при къмпингуването, защото хората, дори и да искат, няма как да платят за извозването на отпадъци. Нужно е да има елементарни условя – вода и тоалетна. Законът, който е приет, наредбата трябва да регламентира нещата така, че такъв вид почивка да е възможна, но и да не пречи на другите хора. Така предполагам, че всички ще бъдат спокойни с изключение на тези, които реално не искат да спазват законите”. Сподели:", "date": "2019.08.03", "title": "ГОРЕЩА ТЕМА - Министър Нено Димов: Задава ли се екокатастрофа заради чумата по свинете и как ще се справим с мръсния въздух и дивото къмпингуване"}
{"url": "https://pik.bg/%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BA%D0%B0%D1%80%D0%BD%D0%BE%D0%B1%D0%B0%D1%82-news860259.html", "text": "Един човек е пострадал при пътен инцидент, възникнал в района на Карнобат, съобщава радио „Фокус-Бургас”, като се позовава на информация от ОДМВР-Бургас. Инцидентът е възникнал между каруца с кон и лек автомобил след Карнобат, на 2 км. от разклона за село Кликач. След сблъсъка е пострадал водачът на превозното средство, теглено от животинска тяга, като е настанен в болница. Общо три катастрофи са регистрирани през изминалото денонощие в Бургас, при другите два инцидента има двама леко пострадали. Сподели:", "date": "2019.08.03", "title": "Един човек пострада при пътен инцидент в района на Карнобат"}
{"url": "https://pik.bg/%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news860258.html", "text": "Най-малко един човек е загинал, а няколко други са с наранявания, след силно земетресение, което разтърси индонезийския остров Ява, съобщиха властите в страната, цитирани от „Франс Прес” и „Фокус”. Трусът е бил с магнитуд от 6.9 по скалата на Рихтер и е ударил острова в късните часове снощи. Заради земетресението бе издадено предупреждение за опасност от цунами, но то бе вдигнато няколко часа по-късно. Според властите, 48-годишна жена се е поддала на паниката, поради което е получила сърдечен удар, който става причина за смъртта й. Други четирима души са ранени, а около хиляда са настанени във временни убежища. Повече от 100 сгради са понесли щети, а най-малко 34 къщи са разрушени. Сподели:", "date": "2019.08.03", "title": "Един човек е загинал след земетресение в Индонезия"}
{"url": "https://pik.bg/%D0%B1%D0%BB%D0%BE%D0%BA%D0%B0%D0%B4%D0%B0-%D0%BD%D0%B0-%D0%BF%D1%8A%D1%82%D1%8F-%D1%81%D0%BB%D0%B8%D0%B2%D0%B5%D0%BD-%D1%8F%D0%BC%D0%B1%D0%BE%D0%BB-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D0%B1%D0%B5%D1%89%D0%B0%D0%BD%D0%B8%D1%82%D0%B5-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D0%B8-%D0%BE%D1%82-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%87%D1%83%D0%BC%D0%B0%D1%82%D0%B0-news860260.html", "text": "Продължава недоволството на различни места в страната заради превантивните мерки срещу африканската чума по свинете, съобщава БНР. Вчера изтече срокът, в който трябваше да бъдат убити домашните прасета в 20-километровите зони около 60 големи свинекомплекса. Отсрочка до 11 август получиха в Пазарджишка област, където премиерът Бойко Борисов разговаря с протестиращи кметове на села. Той обеща държавна помощ от 300 лева за всички стопани на домашни животни в санитарните зони в страната. Средствата ще се изразходват за дезинфекция на помещенията, в които се отглеждат животни. Обещанията на премиера не бяха приети от протестиращи в Сливенско, които останаха през цялата нощ на пътя Сливен - Ямбол край село Крушаре. Пътят продължава да бъде затворен заради протеста срещу избиването на домашни прасета. Протестиращите блокираха пътя вчера след 17:30 часа и решиха, че ще останат там докато не бъдат изпълнени исканията им, а именно отмяната на заповедта на Министерство на земеделието. Около 30 души са останали на пътя цяла нощ, съобщи организаторът на протеста Валентина Василева. Според нея хората, който са си тръгнали от мястото на блокадата, след това не са допускани от полицията. Тя твърди, че по посока Ямбол, на входа на автомагистрала „Тракия“ полицията  не допуска да преминава никой, както и в посока към село Крушаре от към Сливен. Според нея в района влизат само хора, които могат да докажат регистрация, че живеят в селото, а движението се  пренасочвало в друга посока. Към момента от полицията няма кой да потвърди тази информация. На протест срещу умъртвяването на животните и унищожаването на поминъка на дребните стопани излязоха и стопани от ямболското село Тенево, които настояват за отмяна на разпоредените мерки срещу чумата по свинете. Сподели:", "date": "2019.08.03", "title": "Блокада на пътя Сливен-Ямбол въпреки обещаните компенсации от премиера заради чумата"}
{"url": "https://pik.bg/%D1%80%D1%83%D1%81%D0%BA%D0%B8-%D0%BC%D0%B5%D0%B4%D0%B8%D0%B8-%D1%82%D1%80%D1%8A%D0%BC%D0%BF-%D1%81%D1%80%D0%B8%D0%BD%D0%B0-%D1%80%D1%83%D0%B1%D0%BB%D0%B0%D1%82%D0%B0-news860167.html", "text": "Новите санкции срещу Русия, наложени от американския президент Доналд Тръмп, сринаха рублата, предаде ТАСС. Националната валута на страната се срина до 65 рубли за щатски долар и 72 за евро. За причина за нефиксирания от месеци спад на рублата се смята новият пакет санкции, наложен от 45-ия държавна глава на САЩ срещу Москва. В постановлението на Белия дом бяха въведени забрани за отпускане на финансова помощ и заеми за руската държава. Ограниченията бяха наложени заради подозренията, че руски официални лица стоят зад отравянето на бившия разузнавач Сергей Скрипал и дъщеря му Юлия в английския град Солсбъри през март 2018 г. Сподели:", "date": "2019.08.03", "title": "РУСКИ МЕДИИ: Тръмп срина рублата"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B0-%D0%BE%D0%BF%D1%86%D0%B8%D1%8F-%D0%BF%D1%80%D0%B5%D0%B4-%D1%8E%D0%BD%D0%B0%D0%B9%D1%82%D0%B5%D0%B4-news860123.html", "text": "Любопитна трансферна информация сочи, че от Манчестър Юнайтед са започнали разговори с Ювентус относно привличането на Марио Манджукич. Друг играч на Юве Дибала често е свързван това лято с евентуално преминаване в Ман Юнайтед. Сега обаче се твърди, че се отваря възможност 33-годишният национал на Хърватия - Манджукич, да акостира на \"Олд Трафорд\". Визира се, че с опита си и реализаторските умения Марио може да е полезен на Манчестър Юнайтед. Сподели:", "date": "2019.08.03", "title": "Любопитна опция пред Юнайтед"}
{"url": "https://pik.bg/%D0%B1%D0%BE%D1%80%D1%8F%D1%82-%D1%81%D0%B5-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%B8-%D0%B2-%D1%81%D0%B5%D0%BB%D0%BE%D1%82%D0%BE-%D0%BD%D0%B0-%D0%BF%D0%B5%D0%BD%D0%B0%D1%82%D0%B0-news860072.html", "text": "Дадоха срок за умъртвяване на домашните прасета в софийските села, които попадат в 20-километровата санитарна зона. Предупреждения са залепени на входовете на кметствата в Мировяне, откъдето е футболния Стратег Димитър Пенев, както и в Мрамор. Сподели:", "date": "2019.08.03", "title": "Борят се чумата по свинете и в селото на Пената"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B3%D0%BB%D0%B0%D0%B2%D0%BE%D0%BB%D0%BE%D0%BC%D0%B5%D0%BD-%D1%83%D1%81%D0%BF%D0%B5%D1%85-%D0%B7%D0%B0-%D1%82%D0%B5%D0%BB%D1%86%D0%B8%D1%82%D0%B5-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D1%82%D1%80%D1%83%D0%B4%D0%B5%D0%BD-%D0%B4%D0%B5%D0%BD-%D0%B7%D0%B0-%D1%80%D0%B0%D1%86%D0%B8-news860236.html", "text": "Обогатете се с нова, полезна за дейността ви информация. Имате право да опресните знанията си в област, която е свързана с вашата работа. Поднесете новите идеи и планове на колегите си, ако сте на работното си място. Ще бъдат възприети без никаква съпротива. Може и да получите подкрепата им за тяхната реализация. Очаква ви главоломен успех, ако не се провалите сами. Работата няма да ви затрудни, но не очаквайте големи приходи. Начинания ви носят успех, ако са добре обмислени и сте готови да се заемете с тях. Намеренията ви да се заемете със собствен бизнес ще се увенчаят с успех, ако не привличате към себе си неподходящи съдружници. Не проявявайте излишна активност на работното място и не инвестирайте. Бъдете сдържани. Преценявайте добре контактите си, ако няма как да отложите приема на хора. Ако решите да провеждате делови срещи и разговори или интервю за работа, или пък да наемете служители в своята фирма,  днес планирайте подходящия ден. Изживявате неочаквано труден ден. Новите идеи и действията ви за подобряване на материалното ви положение няма да ви донесат очакваните резултати. Добре е да се пазите от начинания и работа с други хора. Не се изкушавайте да инвестирате, само защото ви е трудно да откажете на ваши приятели. Ще претърпите загуби. Очаквайте положителни промени. Ще ви помогнат да се справите с изостаналите задачи. Признанието и успехът са ви гарантирани, ако сте упорити и работите активно, без да се надявате на помощ. Денят е идеален за осъществяване на предварително планираните делови пътувания и разговори. Стабилизирайте професионалните си постижения. Разрешете сериозните делови проблеми, които ви подтискат и депресират в продължение на няколко дни. Споделете новите си идеи. Смело приемайте предизвикателствата на Съдбата, дори и ако ви се струват рисковани. Успехът е с вас. Няма да липсват трудности на работното ви място, защото сте прекалено самоуверени. Предпазвайте се от грешки, за да не провалят възможности ви за изява. Прекаленото вглеждане в недостатъците на хората ви вреди. Всички бизнесмени, които са решили че е време да направят нови инвестиции, могат в този ден да обмислят на спокойствие всички възможни плюсове и минуси. Денят ви обещава само и единствено материални успехи, постигнаси с ваши труд, но не се надявайте на незаслужено повишение на заплатата. Следобед се очертават разправии с колегите ви. Рискувате да се обвържете с неподходящи делови партньори, които ще ви навредят. От сутринта сте без настроение, не ви се работи и сте изнервени. Въпреки умората, защото сте си легнали късно, е добре да се справите със служебните си задачи. Успехът е с вас. Намерете подходящ начин за изява на професионалните ви качества. Не налагайте мнението и идеите си. Днешният ден ви позволява да се вгледате в себе си и да осъзнаете грешките си. Не рискувайте с импровизации и не отлагайте подписването на договорите, които сте подготвили. Планираните разговори са неуспешни. По-добре ги отложете. Разсеяни сте. Поставете началото на нови задачи. Изчакайте до обед, за да сте сигурни, че ще избегнете промените, които могат да ви забавят и да ви отдалечат от успеха, които очаквате да пожънете. На всяка цена обмислете направените ви делови предложения. Изберете тези от тях, които са перспективни и печеливши. Денят ви гарантира признание и успехи на работното място, ако сте наясно какво искате да постигнете и сте коректни към колегите си. Не ги предавайте, ако ви помолят за помощ, за да не  ви лишат от своята подкрепа. Решителните действия на работното място, активната работа и полезните промени ще ви поведат към нови успехи. Сподели:", "date": "2019.08.03", "title": "САМО В ПИК - ХОРОСКОПЪТ НА АЛЕНА: Главоломен успех за Телците, неочаквано труден ден за Раците"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%B5%D0%BB%D0%B8%D1%82%D0%BD%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8-%D0%B2-%D1%81%D0%BE%D1%84%D0%B8%D1%8F-%D1%82%D1%8A%D1%80%D1%81%D1%8F%D1%82-%D1%83%D1%87%D0%B5%D0%BD%D0%B8%D1%86%D0%B8-news860018.html", "text": "Свободни места в елитните гимназии има за пръв път от много години насам и след трето класиране на седмокласниците в София. Общо над 850 са незаетите места в столичните училища, съобщи началникът на Регионалното управление на образованието в София Ваня Кастрева пред “Труд”. В 91-ва Немска има три места, в СМГ те също са три, в ТУЕС към Техническия университет има едно място. Към момента са закрити 15 паралелки в професионални гимназии. Очаква се разформироването на още 5. Предстои последният етап – т. нар. директорско класиране, което е децентрализирано. Графиците за прием в четвъртия етап трябва да бъдат обявени на сайтовете на съответните гимназии. Крайният срок за приемане на ученици на последното класиране е 10 септември. Некласираните ученици на всички етапи до тук са 386. Сега те също могат да подадат документите си за свободните места. Сподели:", "date": "2019.08.03", "title": "КРИЗА: Елитните гимназии в София търсят ученици"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%BC%D1%8A%D0%B6%D0%B5-%D1%88%D0%B5%D0%BF%D0%B0-%D1%8F%D0%B4%D0%BA%D0%B8-%D0%B2%D0%B4%D0%B8%D0%B3%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-news860015.html", "text": "Шепа ядки на ден може да повиши желанието за секс при мъжете и да подобри представянето им в леглото. Това доказват резултатите от проучване, в което участвали мъже на възраст между 18 и 35 години, които нямат проблеми с ерекцията. След като разделили участниците на две групи, учените решили едните да консумират ядки, а другите – не. Всички попълвали специален въпросник в продължение на 14 дни. Според данните им, представителите на силния пол, които си похапват ядки, имат повече желание за секс, в сравнение с останалите. Екипът установява, че 60 грама ядки на ден са достатъчни, за да засилят желанието за интимни ласки и увеличат удоволствието от секса при мъжете. Ядките обаче нямат отношение към продължителността на сексуалния акт. Испанците са категорични, че мъжете трябва да включат различни ядки в менюто си като орехи, бадеми, лешници. Те повишават тестостерона, а оттам либидото. От друга страна подобряват качеството на сперматозоидите. Голяма част от ядките, най-вече суровите, са богати на полезни вещества като калций, калий, фолиева киселина, както и антиоксиданти. Полифенолите, открити в орехите и бадемите, например, помагат при еректилна дисфункция и повишават притока на кръв към интимните части. Според информация на „Daily Mail“, ядейки ядки, мъжете подобряват чувствителността на пениса си. Веществата в тях насърчават предаването на повече нервни импулси към него. Сподели:", "date": "2019.08.03", "title": "САМО ЗА МЪЖЕ: Шепа ядки вдига самолета в леглото"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%85%D0%B2%D0%B0%D0%BD%D0%B0%D1%85%D0%B0-45-%D1%82-%D0%BA%D0%BE%D0%BA%D0%B0%D0%B8%D0%BD-%D0%B7%D0%B0-1-%D0%BC%D0%BB%D1%80%D0%B4-%D0%B5%D0%B2%D1%80%D0%BE-news860174.html", "text": "Германските власти съобщиха, че са заловили 4,5 тона кокаин на стойност 1 милиард евро в северния пристанищен град Хамбург. Това е най-голямото количество кокаин, конфискувано от властите, информира \"Ройтерс\". Митническите власти в Хамбург поясниха, че са проверили подозрителен контейнер преди две седмици, който е натоварен в уругвайската столица Монтевидео за белгийския град Антверпен. В документите за товара в контейнера е записано, че е натоварен със соя, но властите са открили 221 черни спортни сака с 4200 пакета с кокаин. Конфискуваният кокаин е унищожен. Сподели:", "date": "2019.08.03", "title": "РЕКОРД: В Германия хванаха 4,5 т кокаин за 1 млрд. евро"}
{"url": "https://pik.bg/%D0%BE%D0%BF%D0%B8%D1%82%D0%BD%D0%B8%D1%8F%D1%82-%D0%B1%D0%BE%D0%B5%D1%86-%D0%B4%D0%B0%D0%BD%D0%B8-%D0%B0%D0%BB%D0%B2%D0%B5%D1%88-%D0%BF%D1%80%D0%B5%D0%BC%D0%B8%D0%BD%D0%B0-%D0%B2-news860114.html", "text": "Даниел Алвеш се завърна в родината си Бразилия и подписа с местния гранд Сао Пауло. 36-годишният десен защитник ще се присъедини към клуба като свободен агент. През годините Алвеш спечели куп трофеи със съставите на Севиля, Барселона, Ювентус и Пари Сен Жермен. Опитният боец Даниел може да се подвизава и като полузащитник. Сподели:", "date": "2019.08.03", "title": "Опитният боец Дани Алвеш премина в..."}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%BC%D0%B0%D0%BD%D0%B8%D0%B0%D1%86%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%B8-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D1%81%D0%BB%D0%B0%D0%B4%D0%BE%D0%BB%D0%B5%D0%B4%D0%B0-news859887.html", "text": "Горещите лета и екстремните топлини винаги тласкат хората да намерят спасение и начин да се охладят. Този стремеж даде възможност за създаване на много иновативни технически устройства и традиции, но само един елемент от тях успя да улови въображението и желанията ни, давайки време на всеки да се наслади на моментите си на слънце и да се охлади, както никога досега. Това е любимият на всички сладолед. foodpanda ще ви запознае с произхода и историята на сладкото изкушение. Историята на сладоледа последва възхода на съвременните човешки цивилизации. Първите сладоледи се появяват в древна Персия, преди около 2500 години, а в онези ранни времена всички се основавали на подсладената вода, която е била заледена, смилана на малки парченца и след това украсена с различни дегустационни гарнитури и плодове. Тази традиция на производството на сладолед бавно достигнала гръцката и римската империя, където сладоледите били посрещани с отворени ръце и се използвали либерално от римското благородство, което имало нужни пари за финансиране на много скъп процес на производство. За съжаление след падането на Римската империя организираният транспорт на лед от планини до градовете спира. През 13-ти и 14-ти век Италия е била център на търговията с Близкия изток и Азия, а контактът им с нови и иновативни рецепти за сладолед дава възможност това лятно лакомство да се разпространи бавно в цяла Европа. Катрин д'Медичи заминава за Франция, за да се омъжи за херцог де Орлеан (бъдещ крал на Франция) през 1533 г. и представя сладоледа. Северноамериканските улични търговци започнали да продават сладолед само няколко десетилетия след Франция и Англия, а индустриалната революция бавно, но сигурно започнала работа по решаване на проблемите на непрекъснатото охлаждане. Решаването на този проблем идва едва през 1926 г., когато непрекъснатото охлаждане най-накрая се превръща в реалност с електрически фризери. - Римският император Нерон обожава сладолед. Той създава голяма верига от бегачи, които да носят свеж лед от планината в най-големите градове на Рим. - Марко Поло запознава Европа със сладоледа на базата на мляко в края на 13 век. - Един сладолед конус може да бъде изяден с 50 близания. - САЩ са най-големият производител и потребител на сладолед в света. - 90% от американските домакинства ядат сладолед. - Най-известните видове сладолед са Джелато, Неаполитан, Сорбет, пръчка и конус. - Първият конус за сладолед е създаден по време на Световния панаир в Сейнт Луис. Сподели:", "date": "2019.08.03", "title": "САМО ЗА МАНИАЦИ: Произход и история на сладоледа"}
{"url": "https://pik.bg/%D0%BA%D0%B0%D0%BC%D0%B5%D0%BD-%D0%B4%D0%BE%D0%BD%D0%B5%D0%B2-%D1%81%D1%82%D0%B0%D0%B2%D0%B0-%D0%BC%D0%BC%D0%B0-%D0%B1%D0%BE%D0%B5%D1%86-news860042.html", "text": "Хитовият актьор Камен Донев е напълно готов да се превъплъти в ново амплоа - на ММА боец. Любимецът на театралната публика редовно стяга бинтовете около ръцете в популярната столична зала \"Лонсдейл\". Редом до него тренират водещите български бойци от света на смесените бойни изкуства като бившото гадже на Златка Райкова - Георги Валентинов, и Никола Дипчиков. В близост своя опит предава и легендарният боксьор Константин Семерджиев - Коко Тайсъна. Донев от много години е фен на бойните спортове. Той рядко пропуска голяма галавечер и винаги подкрепя родните звезди. 48-годишният русенец използва комплексните ММА тренировки, за да подобри своята кондиция. Тежките занимания, изпълнени със здраво блъскане по крушите, кръгови силови тренировки и спаринги, са отлична основа за маратонските театрални спектакли, в които участва. \"Много е добър в залата. Няма кой да го бие - свидетелства Георги Валентинов за уменията на Камен Донев. - Тренира за удоволствие. Нашият спорт много му харесва.\" Авторът на „Възгледите на един учител за народното творчество\" и хитовия филм \"Уют\" подхожда напълно професионално към бойните спортове. Неговата екипировка е последен писък на модата. Камен Донев се е оборудвал с шорти, с каквито се бие Благой Иванов-Багата. Високото качество е използвано от водещите ММА звезди в цял свят, пиш естоличен вестник. Според Валентинов и останалите състезатели примерът на Камен Донев е показателен за ползите от тренировките в бойните спортове. Освен приятното натоварване на мускулите заниманията спомагат и за психологическото разтоварване от рутинното ежедневие. Сред най-популярните личности от режисьорско-актьорската гилдия, които редовно тренират, са Ники Илиев и Саня Борисова. Асен Блатечки и Деси Бакърджиева са с черни колани по карате, а Калин Врачански се увлича по таекуондото. Сподели:", "date": "2019.08.03", "title": "Камен Донев става ММА боец"}
{"url": "https://pik.bg/%D0%BE%D0%BE%D0%BD-%D1%8E%D0%BB%D0%B8-%D0%B5-%D0%B1%D0%B8%D0%BB-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%8F%D1%82-%D0%BC%D0%B5%D1%81%D0%B5%D1%86-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-news859992.html", "text": "Генералният секретар на ООН Антониу Гутериш каза, че последните данни на Световната метеорологична организация показват, че месец юли е бил толкова топъл, ако не и още по-топъл от най-горещия месец в историята, откакто се водят подобни статистики, предаде АП. Гутериш припомни, че освен това този горещ юли е последвал най-горещият юни в историята. Пред репортери Гутериш каза, че \"този факт има още по-голямо значение, защото предишният най-горещ месец - юли 2016 г., е бил по време на един от най-силните регистрирани някога феномени Ел Ниньо, докато случаят тази година не е такъв\". Генералният секретар на ООН допълни, че това означава, че светът е напът да отбележи период от най-горещите пет години (2015-2019 г.), откакто се водят статистиките. Той предупреди, че ако всички страни не предприемат действия сега в борбата с климатичните промени и глобалното затопляне, то екстремните метеорологични феномени, които се случват сега, ще бъдат само \"върхът на айсберга\", пише БТА. Сподели:", "date": "2019.08.03", "title": "ООН: Юли е бил най-горещият месец в историята"}
{"url": "https://pik.bg/%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D0%BA%D0%B0%D0%BF%D1%80%D0%B8%D0%B7%D0%B8-%D0%B0%D0%BD-%D1%85%D0%B0%D1%82%D0%B0%D1%83%D0%B5%D0%B9-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%B1%D0%BE%D0%BA%D0%BB%D1%83%D1%86%D0%B8%D1%82%D0%B5-%D0%BD%D0%B0-%D1%81%D0%BD%D0%B8%D0%BC%D0%B0%D1%87%D0%BD%D0%B8%D1%82%D0%B5-%D0%BF%D0%BB%D0%BE%D1%89%D0%B0%D0%B4%D0%BA%D0%B8-news860184.html", "text": "Самата актриса в личния си живот се опитва минимално да замърсява. Тя тотално се е отказала от пластмасовите опаковки и артикули за еднократна употреба. Ползва само стъклени чаши и бутилки, в домакинството си няма пластмасови съдове и контейнери, а метални - от неръждаема стомана. Хатауей станала особено чувствителна към темите за опазването на околната среда след раждането на сина й Джонатан преди три години. Сега носителката на \"Оскар\" е подела инициативата и филмовата индустрия да си наложи известна екодисциплина. По нейните думи холивудските продукции се числят към големите замърсители. След снимачния процес навсякъде се търкалят пластмасови бутилки и чашки за кафе, изхвърлят се големи количества храна от кетъринга. Хатауей настоява още в началото на филмовите продукции на всички участници в снимачния процес да бъде раздаван комплект с нулев индекс на замърсяване, който да може да се рециклира. И да не се допускат пластмасовите изделия за еднократна употреба.\"Отговорни сме за това какво наследство ще оставим на децата си и за начина, по който се отнасяме към природата!\", настоява актрисата. Носителката на \"Оскар\" Ан Хатауей поде инициативата снимачните площадки на филмовата индустрия да не оставят никакви отпадъци след приключването на снимачния процес, съобщава Контактмюзик. Сподели:", "date": "2019.08.03", "title": "ХОЛИВУДСКИ КАПРИЗИ: Ан Хатауей  скочи срещу боклуците на снимачните площадки"}
{"url": "https://pik.bg/%D0%BA%D1%83%D0%BB%D1%82%D1%83%D1%80%D0%B5%D0%BD-%D1%88%D0%BE%D0%BA-%D0%B4%D1%83%D0%BF%D0%B5%D1%82%D0%BE-%D0%BD%D0%B0-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D1%83%D0%B2%D0%B8%D1%81%D0%BD%D0%B0-news860054.html", "text": "Моника Валериева обича да се хвали със стегнатите си задни части, които снима често и във всевъзможни пози. Една снимка обаче, с която колегите от \"Хотнюз\" разполагат, показва доста различно дупето на моделката. Фотото е рекламно и очевидно е правено надве-натри, без необходимите филтъри и обработки и разкрива доста разкривен и увиснал задник. Иначе Валериева полага сериозни грижи за Б-страната си. Тя често показва в социалните мрежи интервенциите, на които се подлага обикновено в Турция за повдигане и изсмукване на мазнините. Валериева без притеснение признава и за сериозния брой разкрасителни процедури, до които очевидно отново е време да прибегне. Сподели:", "date": "2019.08.03", "title": "КУЛТУРЕН ШОК: Дупето на Моника Валериева увисна"}
{"url": "https://pik.bg/%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D1%81%D1%8A%D0%B1%D1%80%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B2-%D0%B5%D1%81---%D0%BD%D0%BE%D0%BC%D0%B8%D0%BD%D0%B8%D1%80%D0%B0%D1%85%D0%B0-%D1%8F-%D0%B7%D0%B0-%D1%88%D0%B5%D1%84-%D0%BD%D0%B0-%D0%BC%D0%B2%D1%84-news860234.html", "text": "Българката Кристалина Георгиева беше официално избрана в петък като кандидат на Европейския съюз да оглави Международния валутен фонд, заяви френският финансов министър Бруно Льо Мер, който организира гласуването, цитиран от Фокус. Георгиева \"сега е европейският кандидат за нов управляващ директор на МВФ\", написа в социалната мрежа „Туитър“ Льо Мер след конферентен разговор със своите колеги от ЕС. \"Европейските финансови министри проявиха своята ангажираност да намерят консенсус и аз им благодаря за това.\" По-рано в петък изпълнителният директор на Световната банка излезе начело при гласуването на министрите от ЕС като кандидат на блока да стане шеф на МВФ, но не събра квалифицирано мнозинство и се наложиха допълнителни консултации. Другият кандидат – бившият холандски финансов министър Йерун Дийселблум, който събра по-малко гласове, пожела успех на Кристалина Георгиева. Сподели:", "date": "2019.08.03", "title": "Кристалина Георгиева събра подкрепа в ЕС - номинираха я за шеф на МВФ"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BD%D0%BE%D0%B2%D0%B0%D1%82%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%BE%D1%82-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B4%D0%BE-%D0%B8%D0%B7%D0%BC%D0%B8%D1%80-%D0%B2%D0%B8%D0%B4%D0%B5%D0%BE%D1%81%D0%BD%D0%B8%D0%BC%D0%BA%D0%B8-news860105.html", "text": "Магистралата е най-важната транспортна артерия. Тя скъси разстоянието между двата града със 100 км и то ще стане 404 км. \"Новата магистрала ще има принос както за икономиката на страната, така и за икономисването на време и гориво. Ще създаде улеснения и повече възможности за транспортиране на промишлените стоки в страната и зад граница\",каза министърът на транспорта и инфраструктурата Джахит Туран. Последната 192 км тангента ще влезе в експлоатация на 4 август, в неделя, когато лично турският президент Реджеп Тайип Ердоган се предвижда да пререже лентата. Около пет хиляди души са били заети в строителните дейности, които са стартирали през 2010 година. Автомагистрала ще свързва Истанбул с Измир, който отстои на около 515 км от мегаполиса. Сподели:", "date": "2019.08.03", "title": "Вижте новата магистрала от Истанбул до Измир (ВИДЕО/СНИМКИ)"}
{"url": "https://pik.bg/%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B8-%D0%BA%D0%B0%D0%BB%D0%BD%D0%B8%D1%82%D0%B5-%D0%B1%D0%BE%D1%80%D0%B1%D0%B8-news859619.html", "text": "Каква изненада: калните борби започнаха. И да, въпреки декларираното си нежелание да се кандидатира за главен прокурор и да влиза в тях, Иван Гешев вече е дълбоко затънал. Номиниран единодушно от прокурорската колегия на ВСС, поне за мен – изненадващо (говореше се, че фаворит е една от заместничките на Сотир Цацаров), Иван Гешев моментално се превърна в мишена на поредица от атаки, протести и безброй коментари. В каквато мишена (особено на тези политици и тези медии, инициирали анти-Гешев вълната) би се превърнал всеки, номиниран от сегашното „статукво“ във ВСС. Което е избрано от сегашните магистрати и сегашните парламентарни сили, а не от НПО сектора и извънпарламентарните такива. Сякаш, видите ли, има нещо по-закономерно от това. Защо мишена? Защото избраният ще стане всесилен. Ненаказуем. Недосегаем. И да, това е проблем. Огромен проблем. Не на личността, а на институцията. И след като Бойко Борисов преди време обяви, че реформи ще се правят „след Цацаров“, вече е време този разговор да се поднови. Защото демокрацията и системата на разделение и взаимен контрол на властите изключват точно това – някой да бъде всесилен, недосегаем и ненаказуем. Както и да се казва. Но да се върнем на самия Иван Гешев, след като разговорът така свирепо се персонифицира. Защо е подходящ за главен прокурор? Защото е номиниран единодушно от цялата прокурорска колегия, оценила по този начин работата и кариерата му до момента. Всичко друго е субективно – симпатичен или не, учил в достатъчно престижен университет или не, дипломатичен в изказа си или прекалено остър и ненужно откровен. Въпрос на вкус, както се казва. Но без значение. Защо не е подходящ за главен прокурор? За момента ми е трудно да отговоря на този въпрос. Не разбрах защо е „неприемлив“ за определени политици, нито пък защо се заговори за някаква диктатура в случай на избирането му. Може би на противниците на кандидатурата му им е нужно още време да формулират тезите си, но за момента нищо от горното не звучи сериозно. Да, кандидатът би могъл да е с по-престижно образование, по-фин изказ и по-лицемерно поведение. Но това също не са аргументи, с които процедурата по избор на нов главен прокурор да бъде определена като опорочена и с които да се иска оттеглянето на Гешев от нея. Какви позитиви е натрупал? Лично за мен – липсата на какъвто и да било респект от нечие богатство, социален статус, медийна мощ или политическо влияние. И макар повечето от шумните дела на специализирана прокуратура да са още на фаза разследване и твърде далеч от окончателни присъди, голяма част от обществото симпатизира на това. На смелостта и несъобразяването с измислени авторитети. Какви негативи е натрупал? Знаковото дело „КТБ“ може да се превърне в огромен такъв, в случай че разследването в съдебна фаза не бъде доведено до край и в случай че не се стигне до осъдителни присъди. Освен това острото политическо говорене и посочването с пръст на определени политици и общественици може и да е нормално за кандидат в кампания, но не е присъщо на заместник главен прокурор и шеф на специализирана прокуратура. И макар да не е формално нарушение на правилата, закономерно води след себе си реакция и протести. Кои са поддръжниците на тази кандидатура? Прокурорите, които всъщност са единствените, които би следвало да кадруват в прокуратурата. И то единодушно. Кои са противниците? Политици от извънпарламентарни партии, които, непрестанно зовейки за независимост на съдебната власт, свикват протест за политически натиск върху ВСС за пръв път в новата ни история. Медии, собственост на (невинни до доказване на противното) хора, обвинени от специализираната прокуратура. Партии, останали извън парламента по волята на избирателите и поради това – неучастващи в процеса по избора на парламентарна квота във ВСС, респективно в гласуването по избора на нов главен прокурор. Тоест - нищо изненадващо и нищо интересно. Какво предлагат противниците? Нищо. Правосъдният министър Данаил Кирилов ясно заяви: нямам моя кандидатура. Ако гражданските организации и/или президентът Радев ми предложат кандидат, отговарящ на критериите, аз ще внеса кандидатурата му във ВСС. Такъв няма. С което критиките, че Иван Гешев е единствена кандидатура, стават особено глупави. Да, прокуратурата се нуждае от сериозна промяна. Чрез поредица от промени, някои от тях – конституционни, всесилността на главния прокурор трябва да бъде унищожена. Легендарната реплика на Иван Татарчев „Над мен е само Бог“ трябва да остане в историята – там, където ѝ е мястото заедно с модела „Вишински“. Дали ще се създава нов, независим, заместник главен прокурор с изрични правомощия да разследва и обвинява главния такъв, дали обвинението като държавно такова ще стане част от изпълнителната, а не от съдебната власт – това трябва да решат хората, които наистина разбират от право. Аз разбирам от политика. Но знам едно: личността в случая не е важна, доколкото постът, в сегашния му вид, автоматично превръща избраника във всесилен. Респективно – в много мразен и силно атакуван. А промяната на това, уважаеми читатели, не зависи от Иван Гешев. Нито от сегашния ВСС. Зависи от законотворците в парламента. Там, където Христо Иванов и Радан Кънев не успяха да си осигурят нужната подкрепа за „историческия компромис“ от 2015 г. в частта му за квотите в колегиите на ВСС, след което абдикираха от битката и оставиха промените в ЗСВ в ръцете на Екатерина Захариева. Там, където избирателите отказаха да изберат същите тези Христо Иванов и Радан Кънев. Там, където към момента, за съжаление, няма конструирано мнозинство, което да проведе така необходимите реформи. Така е решил избирателят. А дали Иван Гешев е „неприемлив“ за Христо Иванов, няма абсолютно никакво значение. Сподели:", "date": "2019.08.03", "title": "Георги Харизанов само в ПИК и \"РЕТРО\": Иван Гешев и калните борби"}
{"url": "https://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-4-%D0%B4%D0%B2%D0%BE%D0%B9%D0%BA%D0%B8-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%BE%D1%85%D0%B0-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B0-%D0%B4%D0%B5%D1%86%D0%B0%D1%82%D0%B0---%D0%BF%D1%80%D0%B8%D1%81%D1%8A%D0%B4%D0%B5%D0%BD%D0%B8-%D0%BD-news860032.html", "text": "В Районен съд Благоевград в последния ден на юли официално се разделиха 4 двойки - по взаимно съгласие и без излишни драми. Разводите им бяха потвърдени от съдия С. Николова. 2 от жените пожелаха да запазят фамилното име на вече бившите си съпрузи. Никой от съпрузите не изяви претенции по отношение на делбата на имуществото. Не така стои въпросът с \"подялбата\" на децата. 3 от двойките имат деца, за които родителските права се присъдиха на единия родител, а другият ще плаща ежемесечна издръжка и ще има право на срещи с детето по определен график - съвсем нормална ситуация при развод. Притеснителен е фактът обаче, че в два от трите случая, родителските права се предоставиха на бащите, което до скоро се смяташе за прецедент. И тук идва въпросът: Защо? Толкова ли безотговорни станаха днешните майки, че се вземат подобни решения? Раздялата на родителите и разводът са сред най-силно травмиращите детската психика събития, които могат да причинят емоционални и поведенчески разстройства според психолозите, особено, ако детето бъде отделено от майката. Може ли издръжката от 140 лв. месечно да задоволи нуждата на детето от майка, независимо на каква възраст е то? Майчинството е най-великият стимул за живот на жената, или поне така е било до сега... Сега жените дотолкова са се еманиципирали и фокусирали върху собствените си цели, че за тях майчинството се свежда до това да единствено да износят и родят детето. Не! Да си майка е риск, предизвикателство, отговорност, болка, щастие. Да си майка значи да си всичко... по всяко време! А детето иска мама да е до него, не по график, не за няколко часа седмично. Да си майка е велико и свято, но явно това чувство се все повече се превръща просто в поредното изтъркано клише. И едно голямо браво на мъжете, превърнали се и в майки на децата си! Статистиката сочи, че 149 двойки са се врекли във вечна вярност и са сключили граждански брак в Благоевград от началото на годината. През месец юли брачното свидетелство са разписали 27 двойки. 2 сватби са се състояли през последната събота на месеца и 1 - в неделя, съобщава \"Струма.ком\". 86 двойки пък са разтрогнали брака си от началото на годината. \"Всеки втори брак у нас приключва с развод до десетата година\", съобщават статистиците, като най-често посочваната причина за раздялата е баналното „несходство в характерите“. Следват обвиненията към половинката в алкохолизъм, наркомания и пристрастеност към хазарта. Изневяра на партньора е едва на пето място, а на едно от последните места, но пък любопитно, е твърдението, че партньорът се е оказал с хомосексуални наклонности и това се е установило по време на брака. Сподели:", "date": "2019.08.03", "title": "ТРЕВОЖНА СТАТИСТИКА: 4 двойки се разведоха само за ден в Благоевград, а децата - присъдени на бащите"}
{"url": "https://pik.bg/%D0%B3%D0%BD%D1%83%D1%81%D0%BD%D0%BE-%D1%81%D0%B2%D0%B8%D0%BD%D1%81%D0%BA%D0%B8-%D0%BA%D0%B0%D1%80%D0%B0%D0%BD%D1%82%D0%B8%D0%B8-%D0%BF%D0%BB%D1%83%D0%B2%D0%B0%D1%82-%D0%B2-%D0%B8%D1%81%D0%BA%D1%8A%D1%80%D0%B0-%D0%BA%D1%80%D0%B0%D0%B9-%D0%BC%D0%B5%D0%B7%D0%B4%D1%80%D0%B0-news860086.html", "text": "Свински карантии плуват в най-дългата българска река. На гнусната гледка се натъкнали врачани, които отишли да се разходят край Искъра в района на село Брусен, което е само на два километра от Мездра. Излетниците видели във водата черва и други части от вътрешности на прасета. Без съмнение става дума за безумна постъпка на собственици на свине, които са изхвърлили в реката останките от закланите животни. Специалистите вече подробно обясниха, че за хората няма опасност при консумация на заразено меса, ако то се съхранява и консумира след старателна топлинна обработка. Но ако във водата са изхвърлени карантии от болно животно, тогава има огромен риск от разпространение на заразата. Вирусът е изключително устойчив и може да издържи 180 дни във водни пространства, сочат данни от Центъра за оценка на риска по хранителната верига. 10 села от община Мездра попадат в обособената 20-километрова зона около свинефермата в село Чирен. Там стопаните бяха задължени доброволно да теглят ножа на животните в кочините си като превантивната мярка срещу разпространението на африканската чума. Срокът за това бе 31 юли, след което компетентни органи трябва да преминат към принудителна евтаназия. Освен свинските вътрешности врачаните са видели и много умряла риба в реката. Само преди два дни тонове мъртви риби изплуваха от река Искър, но край село Лютиброд. Експерти от РИОСВ-Враца, Басейнова дирекция-Плевен и ИАРА направиха проверка, но замърсяване не бе констатирано и причина така и не бе посочена. Сподели:", "date": "2019.08.03", "title": "ГНУСНО: Свински карантии плуват в Искъра край Мездра"}
{"url": "https://pik.bg/%D0%B0%D0%BB%D0%B1%D0%B0%D0%BD%D0%B5%D1%86%D1%8A%D1%82-%D1%81-%D1%87%D0%B0%D1%81%D1%82%D0%BD%D0%B0-%D0%B0%D1%80%D0%BC%D0%B8%D1%8F-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%BD%D0%B0%D0%BC%D0%B5%D1%80%D0%B5%D0%BD-%D0%BC%D1%8A%D1%80%D1%82%D1%8A%D0%B2-%D0%B2-%D0%BA%D0%B0%D0%BD%D0%B0%D0%BB-%D0%BD%D0%B0-%D0%B0%D0%BC%D1%81%D1%82%D0%B5%D1%80%D0%B4%D0%B0%D0%BC-news860211.html", "text": "Албанецът Фестим Лато, който имал собствена \"частна армия\" в Холандия, е намерен мъртъв в канал в Амстердам, предаде Танюг. Лато е имал своя \"частна армия\" в село Гелдерланд край Аферден в Холандия, където живеел. Според местен вестник много холандски политици са били притеснени от това, но не са предприели никакви действия. Преди това Лато се самообявил за президент на Чамерия, непризната република на границата между Албания и Гърция. Фермата, в която живеел, приличала на казарма, а според анонимен източник на холандския в. \"Телеграф\" \"силите на Чамерия\" се обучавали от войници от Косово. Според косовски медии 43-годишният Лато е бил близък с бившия косовски премиер Рамуш Харадинай. На неотдавнашно честване на албанския Ден на независимостта в двора на къщата на Лато бил организиран парад, а на видеозапис от събитието се вижда как той прави преглед на войниците в камуфлажни униформи. Чува се как казва: \"Това е армията, която създавам.\" Сподели:", "date": "2019.08.03", "title": "Албанецът с \"частна армия\" в Холандия намерен мъртъв в канал на Амстердам"}
{"url": "https://pik.bg/%D0%BD%D0%B5-%D0%BA%D0%BE%D0%BC%D0%B1%D0%B8%D0%BD%D0%B8%D1%80%D0%B0%D0%B9%D1%82%D0%B5-%D1%82%D0%B5%D0%B7%D0%B8-%D1%85%D1%80%D0%B0%D0%BD%D0%B8---%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-news859993.html", "text": "Днес повечето хора се опитват да поддържат здравословен начин на живот, да се грижат за себе си и за храната си. В този ред на мисли изключително важно е да знаете как да комбинирате продуктите помежду им, защото понякога дори здравословната храна може да причини вреда на тялото. Много хора, поради липса на знания, правят едни и същи грешки в диетата всеки ден, като по този начин претоварват храносмилателната система и влошават благосъстоянието си. Представяме ви какви хранителни грешки трябва да спрете да правите, за да се чувствате добре и да предпазите тялото си от ненужен стрес. Правилната храна, преди всичко, включва яденето на определени храни, т.е. зеленчуци, плодове, прясно месо и млечни продукти. Но като цяло много хора се придържат само към този единствен принцип, който обаче отрича всичките им усилия за поддържане на здравословен начин на живот. Всеки ден използваме различни рецепти от ястия, които съчетават продукти, които не могат да се използват заедно във всеки случай. В тази комбинации храната има доста приятен вкус, така че ние постоянно готвим по този начин. Вероятно не е тайна за никого, че не трябва да комбинирате херинга с мляко, но малцина са чували, че не трябва да се консумира и чай с мляко. Самите по себе си тези две напитки са много полезни. Чаят съдържа голямо количество антиоксиданти, които намаляват възпалението и повишават тонуса на тялото. Млякото също съдържа калций, който е толкова необходим за укрепване на костите, ноктите и косата. Въпреки това, всички предимства се изпаряват незабавно, в момента, в който смесите тези две течности заедно. Това е така, защото протеинът в млякото се свързва с антиоксиданти, като напълно блокира способността им да се абсорбират в организма. Комбинацията от тези продукти претоварва панкреаса и черния дроб. Освен това, доматите съдържат киселини, които чрез реакция с калция, съдържащ се в сиренето, създават специфични отлагания, което прави ставите по-крехки и по-слаби. При пържене на картофи се образува голямо количество скорбяла и канцерогенни вещества, следователно може да бъде опасно и да се влоши ситуацията в комбинация с пилешки протеини. Тази комбинация от храни може да доведе до киселини. Комбинацията на протеините и нишестените храни с конфитюр предизвиква ферментация и насърчава разлагането на други храни. Плодовете трябва да се консумират отделно от другите продукти поради факта, че те бързо се усвояват в стомаха. Ако ядете плодове с друга храна, това свойство се променя. В този случай, те се задържат дълго време в стомаха, поради което се осъществява процесът на ферментация, който може да доведе до увреждане на стените на стомашно-чревния тракт. Комбинацията от тези два продукта може да доведе до различни стомашни заболявания. Панкреатит, язва, гастрит - най-честите последици от съвместното използване на тези продукти, пише zdrave.to. Сподели:", "date": "2019.08.03", "title": "Не комбинирайте тези храни - вижте защо"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D0%B5%D1%81%D0%B8-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F%D1%82%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0-%D1%80%D0%B5%D0%B7%D0%B8%D0%BB-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0---%D1%81%D1%80%D0%B0%D0%B7%D0%B8-%D1%8F-%D0%B7%D0%B0%D1%80%D0%B0%D0%B4%D0%B8-%D1%84%D1%83%D0%BA%D0%BD%D1%8F%D1%82%D0%B0-%D0%B9-%D1%87%D0%B5-news860133.html", "text": "Плеймейтката Деси Димитрова, известна повече като Деси Фотосесията, направи за резил Венета Райкова. Силиконката се възмути от това, че водещата занимава обществото с теми, от които не се вълнува и най-безцеремонна парадира с финасовите си възможности. Преди две седмици Райкова се почувства длъжна да уведоми целокупното българско население, че е , за което първо ПИК писа. \"Да, хотелът е скъп, цените за седмица за майка с дете започват от 5 хил.  лв, но почивката, както и всичко друго си плащам сама... Сумата за престоя ми тук съм платила преди две седмици от личната ми банкова сметка, може да послужи където трябва\", оповести Венета. В последствие стана ясно, че цитираните суми не са съвсем точни. Справка показа, че рeaлнaтa цена зa 7-днeвeн прecтoй във въпрocния кoмплeкc чрeз aгeнция e нe пoвeчe oт 1700 лeва, но това е друга тема... Позьорщината на Райкова вбеси Деси Фотосесията и цапнатата в устата плеймейтка не спести истината на Райкова: \"В последно време рядко влизам във \"Фейсбук\", защото не ми остава много свободно време. Днес съвсем случайно попаднах на пост на една жена, позната като тв водещ, на която се възхищавах. Наистина! Мислех я за борбена и силна. Жена, която знае как да постига целите си!.. Но тази БГ комплексарщина да демонстрираме колко струва почивката ни и колко сме се изръсили за нощувка в скъп курорт, ме смути. Толкова семейства се лишават цяла година, за да спестят някой лев и да посетят нашето Черноморие. Това е нелепо и грозно да натрапваш парите, които харчиш пред цяла България! Още повече след като си популярна личност, която би трябвало да бъде идол и пример за подражание!\". Сподели:", "date": "2019.08.03", "title": "ПЪРВО В ПИК: Деси Фотосесията направи за резил Венета Райкова - срази я заради фукнята й, че почива за 5 бона в Анталия"}
{"url": "https://pik.bg/%D0%B3%D0%BE%D0%BB%D1%8F%D0%BC-%D1%82%D1%80%D0%B8%D0%BB%D1%8A%D1%80-%D1%81%D1%8A%D1%81-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%81%D0%B0%D0%BD%D0%B5-news860117.html", "text": "Манчестър Сити явно няма никакво намерение да се раздели с офанзивния играч Лирой Сане. В Германия се появиха информации, че крилото е дал съгласието си да премине в Байерн Мюнхен срещу 100 млн. евро. Английски медии обаче пишат, че \"гражданите\" са решили да действат с много твърда ръка в казуса. Визира се, че от Сити са поставили изключително висока цена на Сане, която е от порядъка на - 137 - 145 млн. паунда. Допълва се, че ако Лирой пожелае трансфер и Байерн се съгласи да плати желаната сума, то едва тогава е възможно да се стигне до сделка това лято. 23-годишният Сане е немски национал. Сподели:", "date": "2019.08.03", "title": "Голям трилър със звездата Сане..."}
{"url": "https://pik.bg/%D1%81%D0%B8%D0%BB%D0%BD%D0%B0-%D0%B2%D1%8F%D1%80%D0%B0-%D1%82%D0%BE%D0%B7%D0%B8-%D1%81%D0%B2%D0%B5%D1%82%D0%B5%D1%86-44-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5-%D0%B8%D0%B7%D0%BB%D0%B8%D0%B7%D0%B0%D0%BB-%D0%BE%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B0-%D0%BD%D0%B0-%D0%BA%D0%BE%D0%B9%D1%82%D0%BE-%D0%B1%D0%B8%D0%BB-%D0%B8%D0%B3%D1%83%D0%BC%D0%B5%D0%BD-news860176.html", "text": "В първата половина на V в. Църквата била силно развълнувана от ереста на Несторий, който учил, че Пресвета Дева не следва да се именува Богородица, понеже тя родила не Бога, а обикновен човек, с когото само по-късно се съединило Божеството. Бил свикан Третият вселенски събор в Ефес. Несторий имал много приятели и привърженици, които съставили заедно с него отделен събор. Чрез лъжливо изложение на цялото дело те измамили император Теодосий Млади, който, след като подписал свалянето на Несторий, подписал и свалянето на неговите противници. Това полутържество на ереста предизвикало в Цариград силно негодувание. Уважаваният от всички игумен на Далматската обител, който цели 44 години не излизал от манастира, се отправил с монасите си при императора да го моли да преразгледа своето решение. Голямо множество народ окръжило двореца. Далмат всенародно прочел истинското изложение на Ефеския събор и истината възтържествувала. Фавст, синът на Далмат, също така се прославил с благочестие, но за неговия живот подробности не са запазени. се подвизавали в манастира, основан от император Теодосий Велики (император 379-395) близо до Цариград. За преподобни Исакий е разказано вече в житието му на 30 май. След неговата смърт игумен на манастира станал монах Далмат. Той отначало бил войник на царска служба, а след това приел монашество и със сина си Фавст се поселил в манастира. Далмат така се прославил със своите подвизи на въздържание и благочестие, че самият манастир взел по негово име да се нарима “Далматски”. Сподели:", "date": "2019.08.03", "title": "СИЛНА ВЯРА: Този светец 44 години не излизал от манастира, на който бил игумен"}
{"url": "https://pik.bg/%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BB%D0%B8%D1%85%D0%B2%D0%BE%D1%82%D0%BE%D1%87%D0%BA%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D1%81%D1%80%D0%B5%D0%B4%D0%BD%D0%BE-%D0%BF%D0%BE-7-%D0%B1%D0%BE%D0%BD%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-news859999.html", "text": "Mо 6900 лева средно обезщетение получават притежателите на лихвоточки през последните две години. Общо за последните 20 години държавата е платила 314 млн. лв. на притежателите на лихвоточки. Компенсациите на притежателите на жилищни влогове, одобрени за обезщетяване заради загубата им от някогашната Държавна спестовна каса и придобили или започнали строителство на жилище и подали искане до 30 ноември 2016 г., ще бъдат изплатени до края на тази година, стана ясно от отговор на финансовия министър Владислав Горанов на въпрос на депутатите от БСП Антон Кутев и Валентина Найденова. Притежателите на общо 155 000 жилищно-спестовни влога получиха право през 2010 г., съгласно определени критерии, да получат обезщетение за изгубените си спестявания. Условието е до 30 ноември 2016 г. те да са купили или да са започнали да строят собствено жилище, както и да подадат искане за компенсация. Кутев и Найденова отбелязват, че в края на 2018 г. са отделени 9 млн. лева за изплащане на компенсации. Притежателите на още около 2000 влога имат да получават, обаче, от държавата 12,3 млн. лева. Бюджетът на специалния фонд, от който се изплащат обезщетенията, възлиза на 11,1 млн. лева, т.е. опасенията и на двамата са, че средствата няма да стигнат за заложения краен срок. Горанов обаче уверява депутатите, че държавата ще плати на всички, които са подали заявление за изплащане на средствата в законно установения срок. Крайният срок - 31 декември 2019 г., е записан в Закона за уреждане на правата на граждани с многогодишни жилищно-спестовни влогове. Той беше многократно удължаван през последните няколко години заради системно недофинансиране на създадения специален Национален компенсационен жилищен фонд, който е под шапката на финансовото министерство. Около 160 000 влога така и не получиха право на компенсация, защото притежателите им не отговаряха на условията в закона да не са прехвърляли имот след 1981 г. или да нямат имоти над определена стойност. Много от тях изобщо не подадоха искания за обезщетение заради получени недвижимости след реституцията. Други около 40 000 влога пък загубиха шансовете си през 2016 г., защото не успяха да докажат покупка или строеж на жилище. Сподели:", "date": "2019.08.03", "title": "Собственици на лихвоточки получават средно по 7 бона обезщетение"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%B0%D0%B4%D0%BD%D0%B0%D0%BB%D0%BE-%D0%B4%D1%8A%D1%80%D0%B2%D0%BE-%D1%83%D0%B1%D0%B8-%D0%BC%D1%8A%D0%B6-%D0%BA%D1%80%D0%B0%D0%B9-%D0%B4%D0%BE%D0%BB%D0%BD%D0%B8-%D0%B1%D0%BE%D0%B3%D1%80%D0%BE%D0%B2-%D0%BF%D1%80%D0%B8-%D0%B1%D1%83%D1%80%D1%8F%D1%82%D0%B0-%D1%81%D0%BD%D0%BE%D1%89%D0%B8-news860241.html", "text": "Един мъж загина, а жена е в тежко състояние след снощните бури, съобщи Нова телевизия. Според информацията, инцидентът е станал около 22:40 часа край водоем в близост до село Долни Богров. Според информацията паднало дърво е убило мъж, а жена е ранена и е в болница, в тежко състояние. Бури с поройни дъждове, гръмотевици и ураганен вятър преминаха над страната. В Перник, Кюстендил и София имаше паднали дървета. В Пернишко имаше наводнени улици, а някои райони останаха без електричество. Заради паднало дърво временно беше прекъснато движението на влаковете по ЖП коридора от София към „Кулата” и Солун. Паднали клони и дървета блокираха пътища в западна България - за часове остана затворен през нощта пътят между Драгичево и Кладница, но към този момент шосето е разчистено. Сподели:", "date": "2019.08.03", "title": "ИЗВЪНРЕДНО: Паднало дърво уби мъж край Долни Богров при бурята снощи"}
{"url": "https://pik.bg/%D0%BC%D0%B5%D0%BB%D0%B5-%D0%BD%D0%B0-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2---%D1%80%D0%B0%D0%BA%D0%BE%D0%B2%D1%81%D0%BA%D0%B8-%D0%BF%D0%B5%D1%82%D0%B8%D0%BC%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-news860276.html", "text": "По първоначални данни, сблъсъкът е челен. До отработване на произшествието и изчакване на резултатите от медицинските прегледи движението в участъка е спряно. Полицейски екипи отклоняват автомобилите по обходни маршрути. Петима души са пострадали при катастрофа между лек автомобил и микробус на западнообходния път на Пловдив между селата Скутаре и Войводиново, съобщиха от ОДМВР-Пловдив. Сигналът е от 8.45 часа тази сутрин. Сподели:", "date": "2019.08.03", "title": "Меле на пътя Пловдив - Раковски! Петима са ранени"}
{"url": "https://pik.bg/%D0%B1%D0%B0%D0%B1%D0%B8-%D0%BD%D0%B0%D1%80%D0%B0%D0%BC%D0%B2%D0%B0%D1%82-%D1%87%D1%83%D0%B2%D0%B0%D0%BB%D0%B8-%D1%81-%D1%87%D1%83%D1%88%D0%BA%D0%B8-%D0%B2%D0%B0%D1%80%D1%8F%D1%82-%D0%B0%D0%B9%D0%B2%D0%B0%D1%80-%D0%BD%D0%B0-%D0%B0%D0%B2%D0%B0%D0%BD%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news860045.html", "text": "Сърби заминават на „почивка“ в Гърция, за да си направят там зимнината – правят сладко от кайсии и айвар. Туристическите агенции се виждат в чудо в началото и в края на сезона, защото тогава почивките са най-евтини и туристите от Сърбия се втурват към Гърция, пише сръбският „Блиц“. Неотдавна „Вечерне новости“ писа, че някои от агенциите е трябвало още след първите две пътувания до Халкидики да сменят гумите на автобусите. Причината е, че някои от туристите носят по четири куфара, пълни с храна, а в апартамента си правят сладко от кайсии и айвар. В цялата система участват и македонските продавачи на суровини за зимнина, които чакат с чувалите чушки. „Доматените туристи са най-големият кошмар и за гърците, и за нас, туристическите агенти. Казват им така поради факта, че огромен брой хора без никакъв срам тръгват на път с чували с чушки и домати и то специално, за да си прави зимнината“, разкрива сръбкиня, която е туристически агент. Запитана за мотива за тези чували със зеленчуци, тя обяснява, че ставало дума за икономия. Септември е тяхното време. „Всяка година на туристическите агенти ни се случва едно и също нещо – бесни собственици на апартаменти ни се обаждат и ни питат кого сме из изпратили. Затова редовно трябва да предупреждаваме всички пътуващи, че не може да има правене на зимнина. Въпреки това обаче подобни случаи са чести“, казва жената. Един пример: Миналото лято две баби от Сърбия занесли в Гърция чували с чушки и там си правили айвар. „Когато се опитах да им помогна да кача куфарите в автобуса за Сърбия, останах поразен, като усетих колко са тежки куфарите, та не мога да ги вдигна. Когато ги попитах какво има вътре, те най-нормално ми отговориха, че в куфарите са бурканите с айвар“, разказа за „Блиц“ шофьор на автобус. Сподели:", "date": "2019.08.03", "title": "Баби нарамват чували с чушки, варят айвар на аванта в Гърция"}
{"url": "https://pik.bg/%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BA%D0%B8-%D1%82%D1%80%D1%8A%D0%B3%D0%BD%D0%B0%D1%85%D0%B0-%D1%81-%D0%BF%D0%BE%D0%B1%D0%B5%D0%B4%D0%B0-%D0%B2-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B0%D1%82%D0%B0-%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D1%8F-%D0%B2-%D1%81%D0%B0%D1%89-news860238.html", "text": "Женският национален отбор по волейбол на България стартира с победа участието си в олимпийската квалификация в Шривпорт-Босер Сири, Съединени щати, съобщава сайтът на Международната федерация по волейбол. В първя си мач от надпреварата избраничките на селекционера Иван Петков победиха тима на Аржентина с 3:1 егйма (24:26, 25:9, 25:18, 25:20). За България най-резултатна бе капитанката Елица Василева с 18 точки. Мирослава Паскова приключи мача с 16, а Гергана Димитрова с 15 точки. За Аржентина Паула Низетич реализира 16 точки. В другия мач от турнира отборът на домакина САЩ победи Казахстан с 3:0 гейма. Във втория си мач от групата на 4 август от 01:00 часа българско време българките излизат срещу тима на САЩ в пряк сблъсък за първото място в квалификацията. Само победителят в групата ще спечели директна виза за Игрите в японската столица догодина. Сподели:", "date": "2019.08.03", "title": "Волейболните националки тръгнаха с победа в олимпийската квалификация в САЩ"}
{"url": "https://pik.bg/%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B7%D0%B0-%D0%BC%D0%B5%D0%BD-%D0%B5-%D1%87%D0%B5%D1%81%D1%82-%D0%B4%D0%B0-%D0%B1%D1%8A%D0%B4%D0%B0-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B0-%D0%B7%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BC%D0%B2%D1%84-news860275.html", "text": "Ако бъде избрана за директор на Международния валутен фонд, Кристалина Георгиева ще замени Кристин Лагард, която поема управлението на Европейската централна банка. По традиция, европеец винаги управлява МВФ, докато американец е начело на Световната банка. Кристалина Георгиева заяви , че за нея е чест да бъде избрана за кандидат на Европейския съюз за ръководител на Международния валутен фонд (МВФ) , пише АФП. \"Поисках временно да напусна поста си и да се откажа от отговорностите си на изпълнителен директор на Световната банка , докато трае процесът на номинация\", написа Георгиева в Туитър. Сподели:", "date": "2019.08.03", "title": "Кристалина Георгиева: За мен е чест да бъда номинирана за директор на МВФ"}
{"url": "https://pik.bg/%D1%81%D0%BF%D0%B5%D1%86%D1%87%D0%B5%D0%BD%D0%B3%D0%B5%D1%82%D0%B0-%D1%83%D0%B4%D0%B0%D1%80%D0%B8%D1%85%D0%B0-%D0%BD%D0%B0%D1%80%D0%BA%D0%BE%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B8%D0%B5%D1%82%D0%BE-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news860271.html", "text": "На територията на град Варна вчера се проведе полицейска операция по линия противодействие на наркоразпространението под ръководството на Окръжната прокуратура в града. В резултат от полицейските действия на криминалисти от ОД на МВР – Варна и Първо РУ, след извършена сделка, за срок до 24 часа, е задържан 26-годишен мъж, добре познат на органите на реда и осъждан. В дома на Й.И. са намерени и иззети 218 гр. ексази, 56 гр. амфетамин и 47 гр. марихуана, както и множество празни пакетчета. На територията на Трето РУ на МВР във Варна е задържан С.С. (21 г.), неизвестен на МВР. В дома на мъжа в ж.к. „Победа” са намерени и иззети 110 гр. марихуана, 9 гр. кокаин, 3 гр. хашиш, мелничка и електронна везна. По двата случая са образувани досъдебни производства. Работата по документиране и доказване на извършените престъпления продължава под надзора на прокурор от Окръжната прокуратура във Варна. Сподели:", "date": "2019.08.03", "title": "Спецченгета удариха наркоразпространението във Варна"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D1%81%D0%BA%D0%BE%D1%87%D0%B8%D0%BB%D0%BE-%D0%BE%D1%82-%D1%85%D0%BE%D1%82%D0%B5%D0%BB-%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-%D0%BD%D0%B5-%D0%B5-%D0%BE%D0%BF%D0%B8%D1%82%D0%B0%D0%BB%D0%BE-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B5-%D0%B0-%D0%B1%D1%8F%D0%B3%D0%B0%D0%BB%D0%BE-%D0%BE%D1%82-news860239.html", "text": "25-годишното момиче, за което бе съобщено, че е пострадала след скок от хотел в Приморско, не е опитала да се самоубие, както всички смятаха, а е бягала от много ревниния си любовник, съобщава \"Флагман\", позовавайки се на добре информиран източник. Инцидентът стана на 30 юли в наета квартира от софиянци на ул. „Лилия“ в курортния град. 25-годишната С.Т. и 30-годишният М.Ю. имали извънбрачва връзка. Мъжът имал зад гърба си друга жена и деца, които го чакали в София. Двамата тайно дошли на почивка в Приморско, но вместо да се радват на слънчевите лъчи, между тях избухнал огромен скандал. 30-годишният М.Ю бил страшно ревнил към по-младата си и много красива любовница. Не й давал да погледне друг. Още повече да се заговори с някого. Буквално в първите дни от престоя им в Приморско мъжът откачил от безпочвени подозрения към момичето. Воден от ревността си на 30 юли, в следобедните часове, софиянецът нахлул в хотелската стая, врътнал резето и започнал да се разправя с половинката си. Още с влизането той започнал да блъска момичето в стената, да я обижда и удря. Той буквално й сцепил веждата, откъдето бликнала кръв. Уплашеното момиче постоянно викало за помощ, но нямало кой да я чуе. В този момент софиянецът я съборил на земята и запушил устата й, след което я хванал за косата и започнал да я влачи из цялата стая. „Ще те убия”, крещял обезумелия мъж. От преживения стрес и нечовешкия побой, девойката, която била астматичка, започнала да се задушава. Това обаче по никакъв начин не успяло да трогне насилника и той продължил да я налага с ритници и юмруци. В един момент момичето успяло да отскубне от лапите му и директно се запътило към терасата, като единствена възможност да избяга. Без да мисли особено, отворила врата и скочила през парапета на долния етаж. За нейно нещастие обаче врата на балкона на третия етаж била заключена и тя нямало къде да се скрие. От страх да не я последва побойникът, тя скочила върху покрива на съседна постройка, която всъщност била ресторанта към хотела и така пострадала. При падането й настъпила суматоха, събрали се очевидци, които помогнали на момичето, а персоналът веднага звъннал на полицията. 25-годишното момиче веднага е откарано в болница. По информация на Флагман.бг е със счупено бедро и й предстои тежка и скъпоструваща операция. Сподели:", "date": "2019.08.03", "title": "РАЗКРИТИЕ: Момичето, скочило от хотел в Приморско, не е опитало да се самоубие, а бягало от..."}
{"url": "https://pik.bg/%D1%83%D0%B4%D1%8A%D0%BB%D0%B6%D0%B8%D1%85%D0%B0-%D0%B4%D0%B8%D1%81%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BB%D0%B8%D0%BE%D0%BD%D0%B5%D0%BB-%D0%BC%D0%B5%D1%81%D0%B8-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%82%D0%B8%D0%BC-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news860243.html", "text": "Футболната асоциация на Южна Америка преразгледа наказанието на Лионел Меси и удължи дисквалификацията му на три месеца, съобщават световните агенции, цитирани от „Фокус”. Аржентинският нападател ще трябва да плати и глоба в размер на 50 000 долара заради поведението си след мача на неговия национален отбор срещу Бразилия от полуфиналите на Копа Америка. Меси обвини футболната федерация на Южна Америка в корупция и отправи критики към съдийския екип. Аржентина загуби с 0:2 срещата след изключително спорно съдийство. След мача за трето място срещу Чили, който тимът на Меси спечели с 2:1, нападателят отказа да присъства на церемонията по награждаването в знак на протест. Първоначалното решение бе глоба в размер на 1 500 долара и пропускане на мач на националния отбор. Сподели:", "date": "2019.08.03", "title": "Удължиха дисквалификацията на Лионел Меси за националния тим на Аржентина"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D1%81-300-%D1%85%D0%B8%D0%BB-%D0%BB%D0%B5%D0%B2%D0%B0-%D0%B4%D0%BE%D0%BC%D0%B0-%D0%BD%D0%B0-%D1%81%D0%BC%D0%B8%D1%80%D0%BD%D0%B5%D0%BD%D1%81%D0%BA%D0%B8-%D0%B2-%D1%8E%D1%87%D0%B1%D1%83%D0%BD%D0%B0%D1%80-news860016.html", "text": "Приключва ремонтът за почти 300 000 лева на многострадалната къща музей на поета Христо Смирненски в някогашния софийски квартал „Ючбунар“, която от 2004 г. бе затворена и тънеше в разруха. Това съобщи за „Монитор“ директорът на Националния литературен музей Атанас Капралов, уточнявайки, че ремонтът е започнал в края на миналата година и остава експонатите да заемат местата си и да се подреди дворът, за да се възстанови обектът в пълния му вид. Това ще стане най-вероятно догодина. Добрата новина за онези, които се интересуват от живота на видните ни творци, създали лицето на родната култура, идва малко след като от Министерството на културата потвърдиха, че Столична община ще се включи с 1,285 млн. лв. в търг на 27 септември за придобиване на дома на Яворов на столичната ул. „Раковски“ 136. „За къщата на Христо Смирненски ние кандидатствахме за субсидиране по програма „Консервация и реставрация на недвижими културни ценности“ и Министерството на културата ни отпусна 287 000 лв. по този проект“, обясни Капралов. Към завършек върви и оборудването на залата за творчески срещи, изложби и други събития на адреса на поета. „Къщата на Смирненски на ул. „Овче поле“ 116 беше голям проблем, от 30 години изобщо не бе ремонтирана. За известен период тя е била към общината, а от 2012 г. е актувана като публична държавна собственост. Оттогава започнаха подготвителните операции за спасяването й“, каза Капралов. Когато преди 2 години той става директор на НЛМ, осъзнава напълно мащабите на обществената нетърпимост към немарливото отношение към имота на автора на „Жълтата гостенка“ и решава, че трябва да се действа ударно. След разговори с министър Боил Банов и други отговорни фактори нещата най-сетне започват да се случват по най-бързия начин. Главен уредник на обновената къща музей на Смирненски ще бъде писателката Елена Алекова. На своя сесия Столичният общински съвет пък миналата седмица гласува решение, свързано с приемането на дарение за възстановяване на софийския дом на Райна Княгиня на ул. „Софроний Врачански“ 119 и превръщането й в музей на акушерското дело. Дарението е в размер на 400 000 лв., съобщи председателят на СОС Малина Едрева. То е направено от Института на свободните изследователи „Хистореон“, обединяващ личности с българско самосъзнание от Северна Македония, Татарстан, Кавказ, Чувашия и др. Дълго време къщата е била предоставяна като общинско жилище на нуждаещи се и е в окаяно състояние. Сподели:", "date": "2019.08.03", "title": "Възстановиха с 300 хил. лева дома на Смирненски в \"Ючбунар\""}
{"url": "https://pik.bg/%D0%B0%D1%80%D0%B3%D1%83%D0%BC%D0%B5%D0%BD%D1%82%D0%B8-%D0%BF%D1%80%D0%BE%D1%84-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D1%81%D0%BB%D0%B0%D0%B2%D0%B8-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%B4%D1%8A%D1%80%D0%B6%D0%B0%D0%B2-news860125.html", "text": "Бившият председател на Народното събрание и служебен премиер Огнян Герджиков обясни защо Слави Трифонов не може да регистрира партия. Името \"Няма такава държава\" е противозаконно, каза за столичен ежедневник професорът по право. Забранено е формациите да се наричат с думи, в които се съдържа антидържавна теза, Дългия ще трябва да измисли ново заглавие, смята топ юристът. \"Няма такава държава\" е името на партията, с която Слави Трифонов ще блесне и на без това пренаселения политически небосклон. \"Няма такава партия\" обаче ще се окаже реалността, след като стана ясно, че името, избрано от Дългия за формацията му, противоречи на изискванията за създаване според закона за политическите партии. \"С това название може и да не издържи пред съда, според мен ще има трудности при регистрацията на формация с името \"Няма такава държава\", защото то само по себе си говори за антидържавност\", разяснява проф. Герджиков. Сподели:", "date": "2019.08.03", "title": "АРГУМЕНТИ! Проф. Герджиков обясни защо Слави не може да регистрира партия: \"Няма такава държава\" е противозаконно"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%B0%D1%81%D0%BA%D0%BE-%D0%B5%D1%80%D0%BC%D0%B5%D0%BD%D0%BA%D0%BE%D0%B2-%D1%81%D0%B8%D1%81%D1%82%D0%B5%D0%BC%D0%BD%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D1%81%D0%BB%D0%B0%D0%B2%D0%B8-%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%88%D0%BE%D1%83%D1%82%D0%BE-%D1%89%D0%B5-%D0%B4%D0%BE%D0%BA%D0%B0%D1%80%D0%B0-news859885.html", "text": "Депутатът от парламентарната група на „БСП за България“ Таско Ерменков коментира пред ПИК заявката на шоумена Слави Трифон да влезе в политическия живот, като създаде своя партия. Ерменков отговаря на въпросите прекрачва ли Трифонов границата на нормалността, дали ще се кандидатира за кмет на Учиндол, Плевен или София и какво би противопоставил на Фандъкова и евентуално Мая Манолова. Според червения парламентарист хранителната среда на Слави не би му позволила да си сътрудничи със социалистите за разширяване на тяхната електорална база. - Мога да кажа, че когато си докарал т.нар. системни партии и по-точно управляващите в момента системни партии до производители на шоу, а не като носители на нормалната грижа за развитието на държавата, за благосъстоянието на хората – това всъщност, за което всички сме избрани в парламента, нищо чудно шоумените да се чувстват по-професионално на този терен, отколкото политиците. - Той ще използва това, че партиите, които се регистрират и бъдат допуснати до изборите, получават ваучери за медийни изяви. Ще го използва това не толкова да се класира за кмет някъде, колкото да поразиграе на терена идеята за известността си и да кандидатства по-нататък и да не започне от нула за парламентарните избори. Нали помните, ГЕРБ започнаха с кмет на София и оттам преминаха към парламентарните избори. Но когато нормалните системни политиците се провалят, идват актьорите. Примери има достатъчно – Италия, Украйна. Така че, както се казва, шоуто продължава. И това е проблем, който утре ще се стовари върху гърба на всички нас, защото в момента може да изглежда забавно, може да изглежда смешно, дори наказателно за системните партии, но когато това стане реалност и политиката започне да се води от шоумени по начина на продължаващото шоу, това неминуемо ще бъде катастрофа за държавата. - Когато в държавата в продължение на много години управляващите са абдикирали от проблемите на възпитанието и когато чалгата се е превърнала в норма на поведение, която се толерира, естествено е да търсим „професионалистите“ чалгаджии, които да заемат мястото на българската държава. За съжаление, не Слави е виновен, че е решил да се прояви по-професионално, отколкото някои политици на полето на чалгата. Вината е у политиците, които са допуснали чалгата да се превърне в норма на поведение. - Откъде сте сигурни, че Слави ще направи политически проект, който да работи против този тип управление. Този тип управление е хранителната среда на Слави и не виждам смисъл той да се бори срещу хранителната си среда. Сподели:", "date": "2019.08.03", "title": "САМО В ПИК! Таско Ерменков: Системните партии доведоха Слави, а политиката на шоуто ще докара държавата до катастрофа"}
{"url": "https://pik.bg/%D0%B2%D0%B0%D0%B6%D0%BD%D0%BE-%D1%81%D0%BA%D0%B0%D0%BB%D0%BD%D0%BE-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B8%D1%81%D0%BA%D1%8A%D1%80%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%BA%D1%80%D0%B0%D0%B9-%D0%B5%D0%BB%D0%B8%D1%81%D0%B5%D0%B9%D0%BD%D0%B0-%D1%81%D0%BD%D0%B8%D0%BC%D0%BA%D0%B0-news860278.html", "text": "Тонове камъни се срутиха тази нощ на пътя през Искърското дефиле, съобщава „Конкурент”. Скалната маса е блокирала едната от двете ленти на трасето край село Елисейна - по направлението от София към Мездра. До този момент от Агенция \"Пътна инфраструктура\" не са реагирали на извънредната ситуация. Вероятно в следващите часове движението през дефилето ще бъде отбито, докато отломките бъдат разчистени. При инцидента няма пострадали хора. Снимка: Конкурент.бг Сподели:", "date": "2019.08.03", "title": "Важно: Скално срутване затруднява движението в Искърското дефиле край Елисейна (СНИМКА)"}
{"url": "https://pik.bg/900-000-%D0%B4%D0%BD%D0%B5%D0%B2%D0%BD%D0%BE-%D1%87%D0%B5%D1%82%D0%B0%D1%82-%D0%BF%D0%B8%D0%BA-%D0%B4%D0%B0%D0%BD%D0%BD%D0%B8-%D0%BD%D0%B0-%D0%B3%D1%83%D0%B3%D1%8A%D0%BB-news860142.html", "text": "ПИК е лидер в новините на онлайн пазара у нас и през юли, показва единствено меродавната статистика на \"Гугъл аналитикс\". През юли в ПИК ежедневно влизат над 890 000 души. Най-четени в сайта са коментарите за войната на олигархията с Иван Гешев, псевдо-компроматите против Борисов, продуцирани от Корнелия Нинова и Румен Радев, политическите попълзновения на \"новите лица\" Мая Манолова и Слави Трифонов. Припомняме, че от цяла година ПИК отказва да се мери в статистиката на \"Гемиус\" заради съмненията ни в нейната обективност. От друга страна посещенията в \"Гемиус\" твърде лесно се манипулират чрез тъй наречения платен трафик във фейсбук, който ползват повечето агенции, които държат челните позиции в класацията. Трафикът в ПИК е сто процента автентичен и директен. Сподели:", "date": "2019.08.03", "title": "900 000 дневно четат ПИК (данни на Гугъл)"}
{"url": "https://pik.bg/%D0%B2%D1%8A%D0%B2%D0%B5%D0%B4%D0%BE%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%B1%D0%B5%D1%80%D0%BB%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%BB%D0%B8%D0%B2%D0%BD%D0%B8-%D0%B4%D1%8A%D0%B6%D0%B4%D0%BE%D0%B2%D0%B5-news860281.html", "text": "Извънредно положение бе въведено в Берлин след проливни дъждове снощи, съобщи радио „Берлин-Бранденбург”, цитирани от БНР. Заради разразилата се буря спасителни екипи се отзоваха на над 150 сигнала за паднали дървета, наводнени мазета и запушени шахти. Наводнена бе дори сградата на пожарната в германската столица. Сподели:", "date": "2019.08.03", "title": "Въведоха извънредно положение в Берлин заради проливни дъждове"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B5%D0%BD-%D0%B4%D0%B2%D0%BE%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BF%D1%80%D0%B8-%D0%BD%D0%B5%D1%80%D0%B0%D0%B4%D0%B7%D1%83%D1%80%D0%B8%D1%82%D0%B5-news860121.html", "text": "Треньорът на Интер Антонио Конте готви звезден двоен трансфер, твърдят медии на Ботуша. Визира се, че специалистът иска да привлече двама основни полузащитници на Барселона. Става дума за опитните халфове Артуро Видал и Иван Ракитич. Допълва се, че Барса няма нищо против да продаде поне един от двамата полузащитници, тъй като се нуждае от свежи средства за клубната каса. Сделка обаче ще стане само при подходяща финансово оферта. Сподели:", "date": "2019.08.03", "title": "Звезден двоен трансфер при \"нерадзурите\"?"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B1%D0%BE%D1%8F%D0%BD-%D0%B4%D1%83%D1%80%D0%B0%D0%BD%D0%BA%D0%B5%D0%B2-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5---%D0%B5%D1%82%D0%BE-%D0%BA%D1%8A%D0%B4%D0%B5-%D0%BE%D1%81%D0%B2%D0%B5%D0%BD-%D0%B2-%D0%BD%D0%B0%D0%BF-%D1%81%D0%B0-%D0%B8%D0%B7%D0%BD%D0%B5%D1%81%D0%B5%D0%BD%D0%B8--news859538.html", "text": "Скандално разкритие направи в профила си във \"Фейсбук\" икономистът проф. Боян Дуранкев. Не е нужно да се влиза в НАП. В сайта на Народното събрание моите данни, както и на много, много други хора, украсяват спокойно интернет-пространството\", алармира професорът. НАП-Гейт с продължение. Мои хора ме информираха, че не е нужно да се влиза в НАП, за да се намери ЕГН, лична карта, адрес и личен подпис. Не вярвах и проверих, в сайта на Народното събрание моите данни, както и на много, много други хора, украсяват спокойно Интернет-пространството. Показвам само част от информацията, понеже съдържа много лични данни и на други хора... Сподели:", "date": "2019.08.03", "title": "ПЪРВО В ПИК: Проф. Боян Дуранкев със скандално разкритие - ето къде, освен в НАП, са изнесени личните данни на много българи (СНИМКА)"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3%D1%8A%D1%82-%D0%B4%D0%BD%D0%B5%D1%81-%D0%B8%D0%B7%D0%BA%D1%83%D1%88%D0%B5%D0%BD%D0%B8%D1%8F-%D1%89%D0%B5-%D0%B4%D0%B5%D0%B1%D0%BD%D0%B0%D1%82-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5-news860237.html", "text": "Луната е в знак Дева до 16:31ч на 4 август. Добре е да се разхождате в парка, в гората, да пресаждате цветя, да работите със земята. Това ще снеме психическото напрежение, ще ви отпусне и ще повиши общия тонус на организма. Благоприятни са ваните със сол. Добре е да се направи масаж на ръцете и гръбначния стълб, меден масаж на гърба, маска от мед и сол за снемане на отоците. Хората родени под знак Дева могат да гладуват. Особено актуални са въпросите, свързани със здравето на човека и здравословният начин на живот. Слабо място в човек се явяват червата и стомашно-чревният тракт. Доминиращ 4 лунен ден от 08:52ч на 3 август до 10:08ч на 4 август Символ на деня е “Райското дърво” или “Дървото на познанието”. Не особено благоприятен ден. Спомнете си за Адам и Ева, които вкусили от забранения плод от дървото на познанието и извършили грехопадение. И този ден е такъв - ден на грехопадението. Може да ви се наложи да избирате между доброто и злото. Изкушения ще дебнат отвсякъде. Особено актуална е поговорката днес: “Десет пъти премери, тогава отрежи”. Това съветва в своя хороскоп астроложката Ивелина Пенчева. Околният свят реагира на действията и мислите на човек. Ако обръщате внимание на знаците на Вселената, ще можете да определите дали държите правилен курс. Добре е по-малко да общувате. Не е особено подходящо да се работи в групи. Желателно е да останете пасивни. Избягвайте да вземате бързи решения. Не произнасяйте лоши думи даже мислено, защото сега притежават голяма сила. В този лунен ден може да намерите без труд това, което сте считали за безвъзвратно загубено. Може да почувствате дискомфорт. Възможни са пристъпи на меланхолия. Не трябва: да се тръгва на пътешествие, да се късат цветя, да се режат дървета, да се чупят клони. Болестите възникнали днес, може да получат усложнение и да бъдат продължителни, ако не им се обърне веднага сериозно внимание и не започнат да се лекуват навреме. Обикновено протичат тежко. Необходимо е да бъдете внимателни в интимните взаимоотношения и да се използват по-леки форми на секс. Ако жената е девствена, то се препоръчва да не го прави за първи път именно сега. Подстрижката не е най-доброто решение в този ден. Ако в момента ви устройва здравето и личния ви живот, то въздържайте се от подстригване. В този ден се въздържайте от покупки, особено ако желанието ви да придобиете нещо е възникнало спонтанно. Сънищата могат да покажат изкушенията, на които подсъзнателно сте готови да се поддадете или проблеми, свързани с вашия вътрешен избор за добро и зло. Често в 4-тото лунно денонощие човек сънува своите родители. Това означава, че от тях са унаследени някои проблеми, които се нуждаят от срочно разрешение. 16 слънчев ден –Препоръчва се да се подрежда, да се съблюдава дисциплина и чистота. Всичко трябва да е чисто, приведено в абсолютен ред. Денят е хубав за хората, които са отговорни, ясни и изпълнителни. Не е желателно да се нарушават обещанията. Следете за думите си и изобщо е добре по-малко да се говори. Не трябва да се изричат лъжи, да се нарушават клетва или договор. Не ругайте в този слънчев ден. Сподели:", "date": "2019.08.03", "title": "АСТРОЛОГЪТ: Днес изкушения ще дебнат отвсякъде"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%87%D0%B0%D1%81%D0%BE%D0%B2%D0%B5-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D0%BB%D0%B0%D0%BC%D0%B5%D0%BD-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%BA%D0%BF%D0%BA%D0%BE%D0%BD%D0%BF%D0%B8-%D0%B3%D0%BB%D0%B0%D1%81%D1%83%D0%B2%D0%B0-%D1%87%D0%B5-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BD-news860290.html", "text": "и членовете Пламен Йоцов и Силвия Къдрева. Събират се, за да гласуват, че Че е разпоредил наема на квартирата на Генчева да се плаща от бюджета на ВВС. Че неправомерно е ползвал едновременно две ведомствени жилища в Пловдив, докато е ко уведомени. Научава се случайно, от “вътрешен човек”... Присъстват трима от петима комисари. Георгиев вече е отстранен. Антоанета Георгиева - Цонкова е в отпуска. На линия са зам.-председателят Антон Славчев, който в последните месеци откровено се дистанцира от досегашната линия на КОНПИ и Пламен Георгиев. Тук са мандвал базата в Граф Игнатиево. ПИК като жалбоподатели не са Сигналът за президента е от април. Три-четири месеца не се разглежда. Чака се точно деня, в който Пламен Георгиев е освободен. Дали е случайно? Дали е случайно, че в гласуването са участвали трима от петима комисари? И най-вече: похарчен ли е Пламен Георгиев заради оневиняването на Румен Радев? Това ли е цената на главата на Пламен Георгиев? Сподели:", "date": "2019.08.03", "title": "ИЗВЪНРЕДНО В ПИК! Часове след оставката на Пламен Георгиев КПКОНПИ гласува, че Румен Радев НЕ Е в конфликт на интереси за Десислава Генчева"}
{"url": "https://pik.bg/%D0%BF%D0%B8%D1%8F%D0%BD%D0%B0-%D0%B4%D0%B6%D0%B8%D0%B3%D0%B8%D1%82%D0%BA%D0%B0-%D1%81-15-%D0%BF%D1%80%D0%BE%D0%BC%D0%B8%D0%BB%D0%B0-%D1%81%D0%B5-%D0%BC%D0%B5%D1%82%D0%BD%D0%B0-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news860249.html", "text": "57-годишна жена, водач на лек автомобил \"Фиат\", е задържана за 24 часа, след като шофирала пияна и е катастрофирала в Благеовград, съобщава БГНЕС. Пътният инцидент станал малко след полунощ на влизане в града от път Е-79. Лекият автомобил се качва върху тротоара и събаря пътен знак. Инцидентът е станал при разделянето на ул.\"Иван Михайлов\" и \"Димитър Солунски\". Дрегерът е установил 1.5 промила алкохол, направена е и кръвна проба. Водачката на автомобила е оказала съпротива при задържането. Твърдяла, че не е пила, връщала се в града, за да се грижи за болната си майка. Сподели:", "date": "2019.08.03", "title": "Пияна джигитка с 1,5 промила се метна на тротоар в Благоевград"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B1%D1%83%D1%80%D0%B3%D0%B0%D1%81%D0%BA%D0%B8-%D0%BD%D0%B0%D1%80%D0%BA%D0%BE%D0%B3%D0%BE%D1%82%D0%B2%D0%B0%D1%87-%D0%BE%D1%82%D0%BA%D1%80%D0%B8%D1%85%D0%B0-%D1%86%D1%8F%D0%BB%D0%B0%D1%82%D0%B0-%D0%BC%D0%B5%D0%BD%D0%B4%D0%B5%D0%BB%D0%B5%D0%B5%D0%B2%D0%B0-%D1%82%D0%B0%D0%B1%D0%BB%D0%B8%D1%86%D0%B0-%D0%B2-%D0%B4%D0%BE%D0%BC%D0%B0-%D0%BC%D1%83-news860296.html", "text": "Един от най-известните и оборотни наркоготвачи в Бургас се озова зад решетките точно на старта на летния сезон. Иван Иванов е арестуван при спецакция в семейния апартамент в ж.к. „Изгрев“, точно когато готвел новата партида пико. Маскираните полицаи нахлули изневиделица и заварили почти цялата Менделеева таблица, колби и екстази за близо 2 000 лв. в жилището. Иван е бил следен изкъсо от бургаската полиция. Той живеел с майка си, но възрастната жена нямала никаква представа какви ги върши синът й, съобщава \"Флагман\". Иван изчакал тя да излезе за по-дълго време от фамилния апартамент, преди да разположи доста сериозната си нарколабораторията. При операцията са иззети куп съоръжения, специално приспособени за готвене на пико. Открити са кристали с наличие на псевдоефедрин, солна киселина, ацетон със следи от метамфетамин, толуен, йод, червен фосфор, смес от органични разтворители и натриева основа. Прави впечатление, че прекурсорите и химикалите са смесени на отделни дози. Криминалистите открили още газови горелки, противогази, маски за лице с филтри и спринцовки. Точно преди акцията Иван е спипан при продажба на около 1 гр от готовата продукция на клиент. Той се призна за виновен за държане на прекурсори и дрога, производство и разпространение на високорискови наркотични вещества. След кумулация Бургаският окръжен съд одобри общо наказание от 1 година и 6 месеца затвор при общ режим, постигнато след споразуение с прокуратурата. Иванов ще трябва да плати и глоба от 5000 лв., както и малко над 3 бона за разноски по делото. За да добият нашите читатели по-добро впечатление за мащабите на лабораторията на Иван Иванов, публикуваме дословно съоръженията, открити при спецакцията в дома на бургазлията, както са описани по делото: стъклена колба, прозрачна, с обем 1000 мл. (хиляда мл.); прозрачна, пластмасова, разграфена кана, с вместимост 1,00 л (един литър), със счупена дръжка и прикрепено към горния ръб стъклено приспособление, с отвор в единия край, във форма на тръба и сфера в другия край, със следи от ефедрин/псевфоефедрин; три стъклени тръбички с дължина 16 см. (шестнадесет см), с отвор в единия край и сфера в другия, със следи от метамфетамин; стъклена тръбички с дължина 15,5см. със следи от метамфетамин, стъклена тръбички с дължина 14 см., отвор в единия край и сфера в другия, със следи от метамфетамин; сива електронна везна с размери 6/12/2 см. със следи от метамфетамин; метална лъжичка с дължина 18,5 см.; стъклена пипета, разграфена от 0 до 25мл. със следи от метамфетамин; филтри с лилавочервени зацапвания, по които след екстракция, в екстракта са установени следи от метамфетамин; жълто, метално, газово котлонче с етикет с надпис “Harlem”; спиртен термометър до 100С с дължина 29см.; стъклена тръба с дължина 16 см. и с кафяви зацапвания по вътрешността й; стъклена тръба с дължина 14см., с поставен по средата син изолирбанд, с тъмнокафяви зацапвания по вътрешността; сива, електронна везна с размери 6/12/2см., без капак, с метално блюдо, дисплей и 5 броя бутони; стъклена пипета, разграфена от 0 до 25см.; стъклена тръбичка с дължина 17см. ,с отвор в единия край и сфера в другия, като към нея с помощта на бяло, хартиено тиксо е прикрепена прозрачна, квадратна, пластмасова част; стъклена тръбичка с дължина 16см. с кафяви зацапвания по вътрешността й; стъклена тръбичка с дължина 15,5 см. с кафяви зацапвания по вътрешността й; газова горелка, черно-оранжева на цвят, с височина 15см; бехерова чаша с вместимост 100мл.; стъклена ерленмайрова колба с шлифт и синя пластмасова тапа, предназначени за производство на синтетично високорисково наркотично вещество - метамфетамин, с цел разпространение. Сподели:", "date": "2019.08.03", "title": "Арестуваха известен бургаски наркоготвач! Откриха цялата Менделеева таблица в дома му"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B0-%D0%BF%D0%BE%D0%BC%D0%BB%D1%8F-%D0%BA%D1%8A%D1%80%D0%B4%D0%B6%D0%B0%D0%BB%D0%B8-news860323.html", "text": "Силна буря удари за пореден път Кърджали. Градушка с размерите на бобови зърна се изсипа в града. Улиците станаха реки, има поломени клони. Тепърва ще стане ясно за щети или пострадали. Жълт код за гръмотевични бури и силен вятър е обявен днес в 19 области. Сподели:", "date": "2019.08.03", "title": "ОТ ПОСЛЕДНИТЕ МИНУТИ: Градушка помля Кърджали"}
{"url": "https://pik.bg/%D0%B0%D0%BB%D0%BA%D0%BE%D1%85%D0%BE%D0%BB-%D0%B8-%D0%B4%D1%80%D0%BE%D0%B3%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B1%D0%BC%D0%B2-%D1%83%D0%B1%D0%B8-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D0%B2%D0%BE%D0%B4%D0%B0%D1%87-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news860334.html", "text": "Зовеща трагедия се е разиграла в 3,45 часа тази сутрин в Пловдив, съобщават от пресцентъра на МВР. Пиян шофьор на БМВ не е спрял на знак \"Стоп\" и е блъснал таксиметров автомобил. Тежката катастрофа е станала на бул. \"Шести септември\" при кръстовището с моста на Адата. При пътно-транспортното произшествие на място е загинал 60-годишният шофьор на таксиметров автомобил \"Дачия\". БМВ-то е било управлявано от 23-годишен шофьор, а с него е имало и пътник на 21 години. И двамата са задържани, защото са били пияни, а пътникът дори е бил и дрогиран. Сподели:", "date": "2019.08.03", "title": "АЛКОХОЛ И ДРОГА: Шофьор на БМВ уби таксиметров водач в Пловдив"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%BF%D0%BE%D0%BB%D0%B5%D0%B7%D0%BD%D0%B8%D1%82%D0%B5-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-news859879.html", "text": "Специалисти от московската Държавна инспекция за качеството на селскостопанските продукти, суровини и храни (MosGIK) съветват през август да се консумират пъпеши, дини и морски зърнастец (малки плодчета, използвани в древността за лечение на стомашни болести). “За да напълните торганизма си с витамини, не пропускайте през август пресни череши, грозде и морски зърнастец. Изненадващо, в морският зърнастец се съдържат до 8% мазнини. В медицината маслото от морски зърнастец се използва за лечение на язви и други стомашно-чревни заболявания (стомашно-чревен тракт например), съобщиха за РИА Новости в от MosGIK. Експертите съветват в горещото време да се включи в хранителния режим и диня – плод с високо съдържание на железни соли, идеално утоляващ жаждата. „Пъпешът и динята могат да запълнят организъм с липса на витамин С и каротин“, казват експертите. Сливите и ранните сортове ябълки традиционно зреят през август. Голямото количество захари в тях определено няма да оставят безразлични почитателите на гурме, а за тези, които поддържат здравословен начин на живот, е необходимо да се отбележи високото съдържание на витамини и полезни макронутриенти в състава на тези плодове и техните хранителни свойства. Последният месец на лятото ще зарадва и с много здравословни зеленчуци. Доматите, сладките чушки и патладжаните са основните компоненти на августовското меню. “И, разбира се, пресните картофи, богати на нишесте и витамин С. 300 грама картофи могат да задоволят 70-75% от дневната нужда на човека от витамин С”, отбелязват от MosGIK. Сподели:", "date": "2019.08.03", "title": "Ето кои са най-полезните плодове и зеленчуци през август"}
{"url": "https://pik.bg/%D1%83%D0%B4%D0%B0%D1%80-%D0%B1%D1%83%D1%80%D1%8F%D1%82%D0%B0-%D1%81%D0%BF%D1%80%D1%8F-%D1%82%D0%BE%D0%BA%D0%B0-%D0%B2-%D0%BF%D0%BB%D0%B5%D0%B2%D0%B5%D0%BD-news860332.html", "text": "Силна буря удари Плевен, на места е прекъснато електрозахранването, съобщават очевидци. Природната стихия повали дърво върху тролейбусни жици в близост до железопътната гара в града. Движението в района бе прекъснато, а светофаратите в града на работят. На места в Плевен действително има проблеми с електроподаването. Силната буря трая около 30 минути. Тя стана причина за наводнени улици, изпочупени клони и прозорци, съобщават \"Новини.бг\". Сподели:", "date": "2019.08.03", "title": "УДАР: Бурята спря тока в Плевен"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D0%B8-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%B7%D0%B0-%D0%B1%D0%BB%D0%B8%D0%B7%D0%BE-25-%D0%BC%D0%BB%D0%BD-%D0%BB%D0%B2-news860277.html", "text": "Ремонти за близо 2,5 млн. лв. ще бъдат направени това лято в училищата и детските градини в община Велико Търново, съобщава БНР. С финансиране за над 1,4 млн. лв. от Националния доверителен екофонд започва ремонт в училище „Емилиян Станев“. В най-голямото училище във Велико Търново ще се подменят дограми, предвидени са нова изолация и саниране. По същата програма с 600 000 лв. ще се ремонтира основно училище „Петко Славейков“ в общинския център, а за 400 000 лв. е разчетен ремонтът на основното училище в Килифарево. Директорът на образователната дирекция в общината Пенка Игнатова поясни, че остава единствено да бъдат пригодени сградите на основните училища „Бачо Киро“ и „Патриарх Евтимий“, на Природо-математическата гимназия и на Гимназията по туризъм за едносменен режим на обучение. В ремонти на кухненски блокове и санитарни възли в детските градини ще бъдат инвестирани 81 000 лв. Сподели:", "date": "2019.08.03", "title": "Ремонти на училища и детски градини във Велико Търново за близо 2,5 млн. лв."}
{"url": "https://pik.bg/%D0%B3%D1%80%D0%B8%D1%88%D0%BE-%D1%89%D0%B5-%D0%B8%D0%B3%D1%80%D0%B0%D0%B5-%D0%B2-%D0%BC%D0%BE%D0%BD%D1%80%D0%B5%D0%B0%D0%BB-%D1%87%D0%B0%D0%BA%D0%B0-%D0%B3%D0%BE-%D0%B4%D0%BE%D0%B1%D1%80%D0%B5-%D0%BF%D0%BE%D0%B7%D0%BD%D0%B0%D1%82-%D1%81%D1%8A%D0%BF%D0%B5%D1%80%D0%BD%D0%B8%D0%BA-%D0%BD%D0%B0-%D1%81%D1%82%D0%B0%D1%80%D1%82%D0%B0-news860269.html", "text": "Григор Димитров ще играе на турнира от сериите Мастърс 1000 в Монреал, който започва в понеделник (5 август). Доста от тенисистите, които бяха заявили участие в надпреварата, се отказаха и българинът, който е 57-ми в световната ранглиста, намери място в основната схема на надпреварата. Димитров дори вече знае името на първия си съперник. Роденият в Хасково тенисист ще се изправи срещу Стан Вавринка. Българинът изостава в мачовете помежду им - 4:5 победи за швейцареца. В последните 3 мача срещу Вавринка Григор записа загуби. За последно те се изправиха един срещу друг на \"Ролан Гарос\". Тогава срещата се проточи дълго и беше изиграна в два дни. В крайна сметка българинът загуби с 6:7 (5), 6:7(4), 6:7(8). Димитров има да защитава 180 точки от турнира в Монреал, след като през миналата година игра на четвъртфинал. При победа над Вавринка, българинът ще срещне Карен Хачанов, който влиза в схемата директно във втори кръг. За последно българският тенисист игра в Лос Кабос. Той победи в първия кръг Стив Джонсън, но след това загуби от Гуидо Пея. Сподели:", "date": "2019.08.03", "title": "Гришо ще играе в Монреал. Чака го добре познат съперник на старта"}
{"url": "https://pik.bg/%D0%B2%D0%BE%D0%B4%D0%B5%D0%BD-%D0%BC%D0%B0%D1%80%D0%B0%D1%82%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D1%80%D0%B5%D0%BF%D0%BB%D1%83%D0%B2%D0%B0-%D0%BB%D0%BE%D1%85-%D0%BD%D0%B5%D1%81-%D0%B7%D0%B0%D1%80%D0%B0%D0%B4%D0%B8-%D0%B5%D0%BA%D0%BE%D0%BA%D0%B0%D1%83%D0%B7%D0%B0-news860244.html", "text": "24-годишният Александър Сотиров преплува езерото Лох Нес заради екокауза, съобщи БНР. Александър живее от 8 години във Великобритания. Той предприема личното предизвикателство - да преплува студените води на шотландското езеро, за да обедини повече хора за опазване на околната среда. Лох Нес е с дължина 36 км. Сладката му вода го прави по-трудно за плуване, а температурата от 14 градуса е съпътствала Александър почти през цялото му 17-часово плуване. Неотлъчно до него са били хората от помощния му екип, които са му осигурявали вода и храна. \"Подготовката ми беше кратка. Това беше и идеята ми за кампанията. Горе-долу, колкото бях неадекватен и неподготвен за това преплуване, толкова ние, хората, сме неподготвени да се срещнем с проблема, който сме си създали със замърсяването на океаните и околната среда. Исках да направя такъв паралел\", сподели Александър. Във Фейсбук той е създал кампанията \"Необходимо е дНЕС!\", където се събират средства за дарение за каузата The ocean clean up, посветена на почистването на Тихия океан. Сподели:", "date": "2019.08.03", "title": "ВОДЕН МАРАТОН: Българин преплува Лох Нес заради екокауза"}
{"url": "https://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%B1%D1%81%D0%BF-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D0%BF%D1%83%D1%87%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D0%BB%D0%B8%D0%B2%D0%B5%D0%BD---%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82--news860340.html", "text": "Скандалните политически провокации в Сливен срещу правителството продължават, алармира читател на агенция ПИК. В протестите срещу дезинфенкцията за африканската чума освен партията на провалената Мария Капон се включиха и представители на БСП. . Районът е избран неслучайно, тъй като в Сливенско има много ромски квартали, където в задните дворове почти всички отглеждат животни, които трябва да бъдат умъртвени заради дезинфекцията. ПИК научи, че организатор на протеста е Валентина Филаделфевс, цигуларка ог партията на Мария Капон. Сред протестиращите е и Кольо Милев, който надъхва хората да искат оставка на правителството. Милев е депутат от БСП и бивш кмет на Сливен. Въпреки мераците на социалистите да се включат в пуча срещу властта заедно със скандалната Мария Капон, позната като една от рекетьорките на премиера Борисов, протестът на пътя между Ямбол и Сливен е малоброен, тъй като жителите в района ясно осъзнават, че предприетите мерки от управляващите са единствено възможните, за да се спре заразата. Сподели:", "date": "2019.08.03", "title": "СИГНАЛ ДО ПИК: БСП се включи в пуча срещу правителството в Сливен - социалисти протестират редом с провалената Мария Капон (СНИМКИ/ВИДЕО)"}
{"url": "https://pik.bg/%D0%B3%D0%B5%D1%80%D0%B1-%D0%B8-%D0%B2%D0%BC%D1%80%D0%BE-%D1%81-%D1%88%D0%B5%D1%81%D1%82-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D0%BC%D0%B5%D0%B7%D0%B4%D1%80%D0%B0-news860242.html", "text": "Шест номинации за кмет на Мездра извади бъдещата коалиция, съставена от ГЕРБ и ВМРО, съобщи „Конкурент”. Събранието за номинациите беше доста плодотворно, като според делегатите достойни за „горещия стол“ са: председателят на общинския съвет Яна Нинова, зъболекарят д-р Ивайло Тодоров, който е неин заместник в местния парламент и бившият шеф на ОП „Чистота“ Николай Несторов. Патриотичната кандидатура на Мирослав Захариев, вечният кандидат за градоначалник Стефан Красимиров и Иван Иванчев от гражданската квота допълват шесторката, измежду която Изпълнителната комисия ще трябва да се спре и утвърди само едно име. Коалиционните партньори ще издигнат няколко кандидати за кметове: Ангел Горанов в Крапец, Анюта Маньовска в Горна Кремена, Богомил Иванов в Моравица, Емил Иванчев в Боденец, Ивайло Радков в Игнатица, Румен Илков в Елисейна и Стоян Петров в Зверино. Един от трима: Георги Нончев, Ирена Иванова и Таня Панова ще е претендентът на коалицията за Долна Кремена. Доста интересни са предложенията за съветници.  При 21 свободни места в местния парламент ГЕРБ предложи 26 имена, а войводите – още 7, което ще отвори много работа на онзи, който утвърждава правилните хора. ГЕРБ номинираха: Ангел Горанов, Анюта Маньовска, Богомил Иванов, Богомил Николов, Венета Петрова, Венцислав Горанов, Веселин Иванов, Галя Конова, Грегор Данков, Деян Моновски, Ерика Йончовска, Ивайло Радков, д-р Ивайло Тодоров, Ивайло Тошев, Иван Иванчев, Красимир Мишев, Мариана Радкова, Николай Несторов, Николай Рашов, Рени Влахова, Румен Илков, Стефан Красимиров, Стоян Петров, Тихомир Тошев, Христинка Минова и Яна Нинова. Коалиционният партньор от ВМРО се доверява на 7 души: Веселка Атанасова, Иван Иванов, Красимир Тодоров, Николай Христов, Тихомир Илчев, Тони Яшова и Цветан Бойчев. Сподели:", "date": "2019.08.03", "title": "ГЕРБ и ВМРО с шест номинации за кмет на Мездра"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80---%D0%BE%D0%B3%D1%80%D0%BE%D0%BC%D0%BD%D0%BE-%D0%B4%D1%8A%D1%80%D0%B2%D0%BE-%D0%BF%D0%B0%D0%B4%D0%BD%D0%B0-%D0%B2%D1%8A%D1%80%D1%85%D1%83-%D1%81%D0%B5%D1%80%D0%B3%D0%B8%D0%B8-%D0%BF%D0%BE-%D1%87%D1%83%D0%B4%D0%BE-%D0%BD%D1%8F%D0%BC%D0%B0-news860363.html", "text": "Огромно дърво се стовари върху сергии на пазара в град Нови Искър, видя ПИК. За щастие, инцидентът се е разминал без пострадали. Местни жители споделят във Фейсбук, че дървото е паднало заради силния вятър и бурята в района, която продължава с променлива сила и в момента. От кадрите се вижда, че при инцидента няколко сергии са повалени, а корените на дървото са прекършени от напора на бурята. В града е имало проблем и с електрозахранването. Сподели:", "date": "2019.08.03", "title": "ПЪРВО В ПИК: Ужасяващ инцидент в Нови Искър - огромно дърво падна върху сергии, по чудо няма пострадали (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BD%D0%B0%D1%80%D0%BA%D0%BE%D0%B4%D1%80%D0%B0%D0%BC%D0%B0-%D0%B2-%D1%80%D0%BE%D0%B4%D0%B0%D1%82%D0%B0-%D0%BD%D0%B0-%D1%80%D0%B0%D1%87%D0%BA%D0%BE%D0%B2---%D1%80%D0%B0%D0%B7%D0%B2%D0%BE%D0%B4%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D0%B8%D0%BA%D0%B0-%D0%B8-%D0%B0%D1%80%D0%B5%D1%81%D1%82%D0%B8%D1%82%D0%B5-%D0%BD%D0%B0-%D0%B1%D1%80%D0%B0%D1%82-%D0%BC%D1%83-%D1%81%D1%8A-news860335.html", "text": "Съсипана от несполуките, които преследват синовете й, е майката на Димитър Рачков. На професионалния фронт комикът и тв водещ жъне нечовешки успехи, но личният му живот е абсолютен провал. Другият син Петър пък е издънката на фамилията, а тези дни призна пред съда, че е наркодилър. Като всяка майка, Станка не можела да преглътне неуспехите на синовете си. Жената хем се радвала за славата на Митко, хем не можела да се примири, че не съумява да си намери свястна жена. Рачкова все натяквала на чедото си да понамали работата, за да му остава повече време за личен живот. Последните три месеца били кошмарни за известната майка. Тя изпаднала в ужас само при мисълта, че братът на Рачков може да се озове в затвора. Защо обаче Петър Рачков пак може да стигне до панделата, колко хиляди лева струват прическите на Мая Манолова, какъв инцидент претърпя Дара по време на снимки и какво събра отново Сашо Диков и Аня Пенчева, гледайте сега вв \"Жълтите новини\": Сподели:", "date": "2019.08.03", "title": "САМО В ПИК TV: Наркодрама в родата на Рачков - разводите на комика и арестите на брат му съсипаха майка им"}
{"url": "https://pik.bg/%D0%B8%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B6%D0%B5%D0%BD%D0%B0%D1%82%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0-%D0%BF%D1%80%D0%B8-%D0%B1%D1%83%D1%80%D1%8F%D1%82%D0%B0-%D0%BA%D1%80%D0%B0%D0%B9-%D1%81%D0%BE%D1%84%D0%B8%D1%8F-news860359.html", "text": "В тежко състояние и с опасност за живота е жената, която пострада при снощната буря край Долни Богров. В понеделник й предстои тежка ортопедична операция, заяви Антон Луков от пресцентъра на болница „Св. Анна“, където тя е приета късно снощи, информира \"Дарик\". Бурята, която премина над страната миналата нощ, причини и смъртта на мъж край езеро в Долни Богров. Лоши са условията за туризъм в планините, а сигналите за паднали дървета, предмети и счупени клони в страната са над сто. Късно снощи бе получен сигнал за бедстващи хора в палатка край езеро в Долни Богров. Мъжът е починал на място, а жената е в тежко състояние. Тя е настанена за лечение в болница \"Св Анна\", съобщи Антон Луков от пресцентъра на лечебното заведение. 55 са сигналите за паднали дървета, предмети и счупени клони в столицата след снощната буря, съобщиха от пресцентъра на МВР, 35 са сигналите за Радомир, Брезник и Перник и 20 за Пловдив. Няма информация за наводнени мазета. Обстановката в столицата се нормализира. Лоши са условията за туризъм в планините. По билата духа умерено силен вятър. Температурите там са от 10 до 18 градуса. Очакват се и краткотрайни валежи с гръмотевици. Сподели:", "date": "2019.08.03", "title": "Има опасност за живота на жената, пострадала при бурята край София"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%82%D0%B8%D1%87%D0%BD%D0%B0-%D0%B1%D1%83%D1%80%D1%8F-%D1%83%D0%B4%D0%B0%D1%80%D0%B8-%D0%B2%D0%B0%D1%80%D0%BD%D0%B0---%D1%83%D1%80%D0%B0%D0%B3%D0%B0%D0%BD%D0%BD%D0%B8-%D0%B2%D0%B5%D1%82%D1%80%D0%BE%D0%B2%D0%B5-%D0%B8-%D0%B4%D1%8A%D0%B6%D0%B4%D0%BE%D0%B2%D0%B5-%D0%B2%D1%81%D1%8F%D1%85%D0%B0-%D0%BF%D0%B0%D0%BD%D0%B8%D0%BA%D0%B0--news860369.html", "text": "Лошото време, което се настани от вчера над България, не подмина и Черноморието. Мощна буря, придружена с ураганен вятър, удари Варна, алармира очевидец пред ПИК. Силен дъжд се е изсипал над морската ни столица в следобедните часове днес. Заедно с него през града е преминал и ураганен вятър, наподобяващ вихрушка, който е повалил шатри, чадъри и дървета. Снимки от морската столица свидетелстват за нанесени щети по автомобили и сгради. На един от кадрите се вижда, че паднало дърво е потрошило скъп Мерцедес. Лошото време е нанесло щети и по плажната ивица в града, където също са изпопадали чадърите. Във въздуха са хвърчали и други предмети, а проливният дъжд е наводнил улиците в града, което е създало хаос в трафика. Бурята във Варна е изплашила сериозно и местните жители, отишли на панаира на книгата в града, на който присъства и издателство \"Милениум. Ураганът, преминал през морската ни столица, е бутнал шатрите, където се провежда събитието, а от снимки, изпратени до редакцията на ПИК, се вижда, че върху шатрите са паднали и билбордове. Сред засегнатите е и щандът на \"Милениум\", намиращ се в шатра номер 11, където могат да се открият най-ярките литературни атракции и най-големите намаления За сега не се съобщава за ранени хора. Местните жители разказват пред ПИК, че бурята е дошла от север, преминала е през града и сега се насочва към южното ни Черноморие. Очаква се скоро да достигне и Бургас. Припомняме, че силни бури, придружени с ураганен вятър и гръмотевици, вилнеят на територията на България от вчера. Лошото време нанесе щети в десетки градове, а сред най-засегнатите са Кърджали и София. Сподели:", "date": "2019.08.03", "title": "ИЗВЪНРЕДНО В ПИК: Апокалиптична буря удари Варна - ураганни ветрове и дъждове всяха паника и по Черноморието (СНИМКИ)"}
{"url": "https://pik.bg/%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%82%D0%B0%D0%BD%D0%B5%D0%B2%D0%B0-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%BD%D0%B5-%D0%BF%D1%80%D0%B0%D0%B2%D0%B8-%D1%87%D0%B5%D1%81%D1%82-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B1%D1%81%D0%BF-%D0%B4%D0%B0-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-news860355.html", "text": "Министър Десислава Танева обясни защо не прави чест на лидера на БСП Корнелия Нинова и на партията и да се опитват да спечелят избиратели, като спекулират с африканската чумата по прасетата. В Европа заболяването африканска чума по свинете влиза през 2007 г. в Грузия. Болестта е пренесена чрез хранителни отпадъци, изхвърлени от кораб. Голяма част от Западна Европа е засегната. Заболяването е изключително устойчиво. На Испания и трябваха 30 години, за да се пребори с изкореняване на чумата. АЧС се разпространява чрез всички възможни пътища. Най-уязвими са личните стопанства, в които няма мерки за биосигурност. Дивите свине също, защото са в открита екосистема. Епизоотичната обстановка в страната е изключително сериозна. Над 23 държави на територията на три континента са засегнати от заболяването африканска чума по свинете. В България правителството предприе всички възможни мерки за ограничаване на болестта съгласно изискванията на компетентните европейски органи. Не прави чест на Корнелия Нинова и БСП да се опитват да спечелят избиратели в този тежък момент. За да успеем да се справим, и да ограничим заболяването, е необходимо всички мерки да се изпълняват стриктно. Надявам се, че в тази ситуация всеки отговорен политик ще покаже държавническо поведение и няма да допусне политическите емоции да надделеят. Това написа в профила си в социалната мрежа \"Фейсбук\" министърът на земеделието, храните и горите Десислава Танева. Държавата прави всичко възможно и допустимо като мерки за ограничаване на щетите с възможно най-щадящи последствия за населението. Отделили сме близо 4,5 млн. лева за доброволно почистване и дезинфекция на личните стопанства. Това е единствената възможна финансова подкрепа, защото тези стопанства са нерегистрирани. Всичко в посока обезщетяване на нерегламентирано отглеждане на свине, компрометира останалите мерки за борба с чумата и би поставило на риск и санкции държавата ни. 300 лв. ще получат стопанства без мерки за биосигурност, които доброволно са усвоили месото от нерегистрираните животни в 20-километровите санитарни зони около свинекомплексите. 300 лв. ще получат и стопани с унищожени прасета в 3-километровите зони около огнищата. В момента на терен, със съвместни усилия, работят Българската агенция по безопасност на храните, Центърът за оценка на риска по хранителната верига, ветеринарните служби и лекари, научната общност. Всички те правят необходимото, за да разяснят на стопаните рисковете от заболяването. Мерки за контрол на дивите прасета са взети, отстрелът не е спирал. Има стимули за отстрел на дива свиня, а подборният лов е разрешен целогодишно. Не се разрешава лов само в районите на епизоотичните огнища. Многократно бе обяснено от експертите защо в този случай не е подходящо да се използват екарисажите. В момента има два работещи екарисажа, но при такава епизоотия загробването е най-прилагания метод и в други страни. Целта е недопускане на разнасяне на заразата чрез пренасянето на контаминиран материал. Няма опасност от екологична катастрофа, те се заравят на площадки, съгласувани с всички институции, казва още Танева. Сподели:", "date": "2019.08.03", "title": "ТЕЖЪК УДАР: Министър Танева обясни защо не прави чест на Нинова БСП да се опитва да спечели избиратели, като спекулира с чумата по прасетата"}
{"url": "https://pik.bg/%D1%82%D1%80%D1%8A%D0%BC%D0%BF-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D0%B4%D0%BF%D0%B8%D1%88%D0%B0%D1%82-%D0%BD%D0%BE%D0%B2%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-news860261.html", "text": "Русия и САЩ ще могат да постигнат ново споразумение за ограничаване и редуциране на ядрените оръжия. Такова мнение изрази американският президент Доналд Тръмп пред репортери в Белия дом, предава TAСС, цитирани от „Фокес”. „Ще го кажа така: ако можем да сключим ново споразумение с Русия, чиято цел е намаляване и съкращаване на ядреното оръжие, това ще бъде от полза за целия свят. И наистина вярвам, че това може да се случи“, отбеляза Тръмп. Според собствените му думи, президентът е заинтересован от възможни контакти с руския и китайски държавен глава съответно Владимир Путин и Си Дзинпин, целящи намаляване на ядреното въоръжение в света с участието на Пекин. „Обсъдил съм това с Путин. Обсъдил съм това и с Китай - допълни Тръмп. - Китай бе доста въодушевен от тази идея, както Русия“. Сподели:", "date": "2019.08.03", "title": "Тръмп: Русия и САЩ могат да подпишат ново споразумение за ограничаване на ядрените оръжия"}
{"url": "https://pik.bg/%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2%D0%B7%D1%80%D0%B8%D0%B2%D0%B8-31-%D0%BE%D1%84%D0%B8%D1%86%D0%B5%D1%80%D0%B8-%D0%BE%D1%82-%D0%B0%D0%B2%D0%B8%D0%BE%D0%B1%D0%B0%D0%B7%D0%B0-%D0%BD%D0%B0-%D0%B0%D1%81%D0%B0%D0%B4-news860383.html", "text": "Най-малко 31 са загиналите военни и поддръжници на режима на президента Башар Асад при експлозия в сирийска авиобаза, съобщиха световните информационни агенции. За експлозията са съобщили държавната агенция САНА и базираната в Лондон Сирийска обсерватория за човешки права. Базата се намира в провинция Хомс. Тя е една от важните за властта. Там се намират иранските бойци, които се сражават за Асад. Сподели:", "date": "2019.08.03", "title": "Експлозия взриви 31 офицери от авиобаза на Асад"}
{"url": "https://pik.bg/%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BF%D1%80%D0%BE%D0%BF%D0%B8%D1%89%D1%8F%D1%85%D0%B0-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0-news860338.html", "text": "Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП) и Конфедерацията на работодателите и индустриалците в България (КРИБ) са сезирали Европейската комисия (ЕК) и Комисията за защита на конкуренцията (КЗК) за нарушения в сектор \"Енергетика\". Сигналът е изпратен в деловодството на Главна дирекция \"Конкурентоспособност\" на ЕК и Агенцията за сътрудничество между регулаторите на енергия (ACER). Писмото е подписано от от Васил Велев, Радосвет Радев, Цветан Симеонов и Кирил Домусчиев. Сигналът е бил изпратен на 22 юли и до КЗК и се отнася за нарушения по чл. 15, 21 и 22 от Закона за защита на конкуренцията. Организациите сезират КЗК, за да се разследват \"действия на група участници на свободния пазар на електрическа енергия, които считаме, че с поведението си по недопустим начин нарушават принципите на свободно договаряне и конкуренция, залегнали в българското законодателство\", пише в документа. Сподели:", "date": "2019.08.03", "title": "Работодателите пропищяха пред Европа за цените на тока"}
{"url": "https://pik.bg/%D0%BF%D0%B0%D0%BD%D0%B0%D0%BC%D0%B0-%D0%BE%D1%82%D0%BA%D1%80%D0%B8-%D1%82%D1%80%D0%B5%D1%82%D0%B8-%D0%BC%D0%BE%D1%81%D1%82-%D0%BD%D0%B0%D0%B4-%D0%BF%D0%B0%D0%BD%D0%B0%D0%BC%D1%81%D0%BA%D0%B8%D1%8F-%D0%BA%D0%B0%D0%BD%D0%B0%D0%BB-news860267.html", "text": "Панама откри тържествено трети мост, който свързва източната и западната част на страната над Панамския канал, съобщават „Асошиейтед Прес” и БТА, цитирани от Нова телевизия. Съоръжението е на стойност 380 млн. долара и е построено от правителствената агенция „Администрация” на Панамския канал 20 години след като САЩ предадоха контрола върху канала на панамските власти. Мостът дава възможност движението между източната и западната част на Панама да бъде постоянно. От десетилетия жителите на карибското крайбрежие на Панама трябваше да разчитат на фериботи и еднопосочни морски коридори, които можеха да се ползват само когато шлюзовете са затворени. Панамският президент Лаурентино Кортисо си припомни колко мъчително е било чакането да преминеш от едната на другата страна, особено при нужда от спешна медицинска помощ. Той заяви, че новият мост е огромна придобивка за местните жители. Сподели:", "date": "2019.08.03", "title": "Панама откри трети мост над Панамския канал"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D1%81%D0%B2%D0%B0%D1%82%D1%8A%D1%82-%D0%BD%D0%B0-%D1%82%D0%B0%D1%82%D0%BE-news860320.html", "text": "Сватът на Тодор Живков и тъст на сина му Владимир, Николай Костов, е починал преди няколко дни, пише столичен всекидневник. Това става само няколко дни преди годишнината от смъртта на Тато - 5 август. \"Моля ви, не безпокойте съпругата му баба Зорка, защото е много потисната от смъртта на мъжа си милата. Те двамата много се обичаха\", обясни кметицата на село Кременик Здравка Тонева. Дядо Николай и баба Зорка са бащата и майката на петричанката Валя, втората жена на сина на Тодор Живков - Владимир. Сватовете на Живков живяха доста скромно в село Кременик, Дупнишко. \"Никога не сме били богати. Нямаме пари в швейцарски банки и не сме милионери. Всичко с тези две ръце със Зорка сме си изкарали. Често се случва ние да помагаме на децата, а не те на нас\", разказа преди време през смях Николай. Преди години семейството на Костов също си пати от любовната история, която започва дъщеря им с Владимир Живков. \"Обичат се много. Запознаха се, след като първата му съпруга Маруся замина за чужбина и той се разведе. Щерка ми завърши журналистика в Софийския университет \"Св. Климент Охридски\", като известно време работи във в. \"Знаме на мира\". Оттам обаче я уволниха, след като мина под венчило с Владко. После се роди внучка ми Елизабет\", обясняваше преди време баба Зорка. Тя с умиление още помни покойния си починал сват Тодор Живков. \"Когато му отидохме за първи път на гости, каза: \"Не се притеснявай, аз съм човек от народа. И аз съм пасъл свине, какво ли не съм работил\", казал Живков. По ирония на съдбата сродяването между младите Владко и Валя става точно след събитията през 1989 г., когато Живков е в немилост и е под домашен арест в Бояна с мярка за неотклонение \"задържане под стража\". Именно тогава бившият Първи остава със заплата от 80 лева, която по-късно вдигат с 30 лв., а тогавашната готвачка леля Зорка взима телешко от кухнята, за да му готви. \"Взимах пенсията на бай Тодор. Занасях му я вкъщи, защото беше под домашен арест\", казва Николай и добавя: \"Който каквото иска да ми каже, но при него идваха всички политици. Говорили сме си и знам, че имаше добро отношение към Александър Лилов, но не харесваше Жан Виденов. Обясняваше, че по негово време сме имали дългове наистина, но само към чуждите страни. Хората бяха доволни и имаха работа. Аз съм костовист и винаги ще уважавам Иван Костов. За мен той е голям икономист, но сега искам правителството на Бойко Борисов да успее\", споделяше приживе сватът на Тато. Сподели:", "date": "2019.08.03", "title": "ТЪЖНА ВЕСТ: Почина сватът на Тато"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D1%82%D0%BE%D0%B2%D0%B0-%D0%B5-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%BD%D0%B0-%D0%BE%D0%B1%D1%80%D0%B5%D1%87%D0%B5%D0%BD%D0%BE%D1%81%D1%82-news860307.html", "text": "Говорителят на руското външно министерство Мария Захарова определи новите американски санкции срещу Москва като „демонстрация на обреченост“, пише руското издание “Взгляд“, цитирано от „Фокус”. „За последните години инициаторите на санкции срещу Русия усетиха техния ефект много повече, отколкото ние – анализира Захарова в официалната страница на ведомството. - Курсът да се накара Русия да се отклони от спазването на своите интереси в полза на световното господство на САЩ се провали тотално“. Според нея, този факт „нагледно демонстрира неефективността на старите санкции и обречеността на новите. „Вашингтон всеки път демонстрира нагледно своето безсилие - допълни тя. - Русия ще продължи да следва своето развитие, укрепва икономиката и отбраната и да засилва своето влияние на международната сцена“. Сподели:", "date": "2019.08.03", "title": "Москва за новите американски санкции срещу Русия: Това е демонстрация на обреченост"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%BE%D1%88%D0%BC%D0%B0%D1%80-%D0%B2-%D1%82%D0%B5%D0%BA%D1%81%D0%B0%D1%81-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0---%D1%80%D0%B0%D0%BD%D0%B5%D0%BD%D0%B8%D1%82%D0%B5-%D1%81%D0%B0-%D0%BD%D0%B0%D0%B4-22-%D0%BC%D0%B0-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B5-%D0%BE%D1%89%D0%B5--news860397.html", "text": "Над 22-ма са ранените след стрелбата в мол Тексас, за която ПИК съобщи по-рано. Има хора с опасност за живота, а броят на загиналите остава неуточнен. Властите обявиха, че има трима задържани заподозрени. По-малко от час след разпространяването на новината униформените обявиха, че вече няма непосредствена опасност. По непотвърдена информация на свидетели в магазин от веригата „Уолмарт” са нахлули двама мъже с пушки. В социалните мрежи се появиха и снимки на един от предполагаемите стрелци. На мястото има много линейки и пожарни. ФБР е поело разследването по случая. От Белия дом съобщиха, че следят случващото се. Един от заподозрените Сподели:", "date": "2019.08.03", "title": "ИЗВЪНРЕДНО: Кошмар в Тексас след стрелбата - ранените са над 22-ма, броят на жертвите е още неизвестен (СНИМКИ/ВИДЕО)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%83%D0%B6%D0%B0%D1%81-%D0%B2-%D1%81%D0%B0%D1%89---%D0%BE%D1%82%D0%BA%D1%80%D0%B8%D1%85%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D1%80%D0%B0%D0%BD%D0%B5%D0%BD%D0%B8-%D0%B2%D0%B8%D0%B4%D0%B5%D0%BE-news860396.html", "text": "Стрелба беше открита в търговски център в американския град Ел Пасо, щата Тексас. По информация на местната полиция, цитирана от Си Ен Ен, при нападението има много жертви. Техният брой, както и този на ранените все още не е уточнен. Някои медии съобщават за 18 убити. В социалните мрежи някои очевидци твърдят за 18, други за 22 убити, от които 4 деца. Властите обявиха, че има трима задържани заподозрени. По непотвърдена информация на свидетели в магазин от веригата „Уолмарт” са нахлули двама мъже с пушки. На мястото има много линейки и пожарни. Сподели:", "date": "2019.08.03", "title": "ИЗВЪНРЕДНО: Ужас в САЩ - откриха стрелба в търговски център, има загинали и ранени (ВИДЕО)"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6-%D0%B2-%D0%BD%D0%B0%D0%BD%D1%82-news860390.html", "text": "Полицаи във френския град Нант влязоха в схватки с участници в протестна демонстрация по повод смъртта на млад мъж, чието тяло бе извадено наскоро от река Лоара, предадоха ДПА и Ройтерс. 24-годишният Стив Мая Канико е бил видян жив за последно по време на фестивал за национална музика на брега на реката на 21 юни. Тогава полицията се намесва, за да въведе ред в среднощната проява, като използва сълзотворен газ. Голям брой хора падат във водата, но биват спасени. Тялото на Канико бе намерено във вторник от лодкар на един километър от мястото на инцидента. Преди това в продължение на пет седмици в града имаше протести и кампания в социални медии под наслов \"Къде е Стив?\". Протестът започна спокойно, като стотици хора стояха мълчаливо на брега на Лоара в памет на загиналия. Но по-голяма демонстрация в центъра на Нант започна да хвърля предмети по полицаите, които отвръщаха със сълзотворен газ и водни оръдия. Френските власти обещаха прозрачност в разследването на действията на полицията на 21 юни. В доклада на полицейския инспекторат, огласен след намирането на тялото, се твърди, че действията на полицаите тогава са били \"оправдани и няма признаци за непропорционална употреба на сила\", тъй като някои от празнуващите са хвърляли бутилки и камъни по полицаите. Във вторник френският премиер Едуар Филип обяви, че няма връзка между изчезването на Канико и намесата на полицията на 21 юни. Сподели:", "date": "2019.08.03", "title": "Полиция и протестиращи влязоха в сблъсъци заради смъртта на младеж в Нант"}
{"url": "https://pik.bg/%D1%82%D0%B8%D1%87%D0%B0%D1%82%D0%B5-%D0%BB%D0%B8-%D0%B2-%D0%BF%D0%B0%D1%80%D0%BA%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D1%82%D0%B5-news859155.html", "text": "Най-хубавото време за тренировка навън е лятото. Чисто синьо небе, хубава температура, по-дълги дни и красива природа. Според психолози, бягането има по-добър ефект върху тялото ни, когато заобикалящата ни среда и времето навън ни карат да се чувстваме добре, пише \"Тялото\". В момента обаче в Европа и у нас температурите са едни от най-високите за последните години. Затова трябва да внимавате кога точно излизате не само за тичане, но и за разходка. По-добре е да стоите вкъщи или в помещение с добра вентилация през обедните часове на деня, когато времето поставя нови горещи рекорди. Според спортния диетолог Лиъм Холмс, ако хидратацията в тялото ви спадне дори с 5%, силата ви за упражнения намалява с цели 20%. Затова, преди да решите да излезете за едно добро кардио, трябва да се съобразите с няколко фактора. От пиенето на достатъчно вода до дрехите, които ще изберете. Ето няколко съвета, които да спазите преди да сложите маратонките и да се отправите към парка. Благодарение на високите температури, ще се потите доста повече от обикновено. Затова е хубаво да пиете повече течности както преди тичането, така и по време и след това. Ако тялото ви не получава достатъчно течности, това ще се отрази на енергичността ви и след това на самото възстановяване. Дори може да изпитате лошо главоболие и крампи. Не трябва обаче и да се наливате. Прекаленият прием на вода може да повиши нивата на натрий и това отново да попречи на организма ви да се пригоди към обстановката и да откаже да тренира. Вместо това, трябва да имате време, през което да пиете вода. Опитайте се равномерно да разпределите приема на вода по време на тренировката. Няма смисъл да изпиете голямо количество течности наведнъж, защото тялото ви няма да има време да ги обработи и да ви снабди с нужната енергия. Когато се стопли времето, не бързайте да излизате за дълги бягания. Оставете време на тялото ви да се пригоди към температурите навън. Съставете си график, през който времето ви за бягане се увеличава с всеки изминал ден. Така ще имате време да свикнете с горещината и тялото ви ще издържа повече на високите температури. Винаги носете леки дрехи, които не са направени от синтетична материя. Те ще попият по-бързо потта и ще помогнат на тялото ви да се охлади по-бързо. Ако времето навън е много слънчево, не забравяйте да облечете нещо, което привлича по-малко слънцето. Не слагайте черни тениски или клинове, защото това ще ви накара да ви е още по-топло. Ако все пак имате само такъв нюанс дрехи, то по-добре излезте да тичате сутринта или вечер след работа. Също така, не забравяйте и за слънцезащитните кремове. Ако имате определен маршрут, през който минавате, уверете се, че той ви предлага и сенчести места. Хубаво е да бягате през гора или парк, където дърветата ще ви осигурят необходимата хладинка по време на тичането. Що се отнася до това кога точно трябва да правите кардиото си, хубаво е да използвате по-ранните часове на деня. Ако все пак не искате да ставате рано, изберете времето след 18 ч., когато силата на слънцето започва да отслабва. Ако мислите да бягате повече време, то задължително трябва да си направите график за почивка. През определени периоди спирайте за лека разходка и да пиете вода. Така тялото ви ще почине, но няма да се отпусне. Сподели:", "date": "2019.08.03", "title": "Тичате ли в парка? Ето какво трябва да знаете"}
{"url": "https://pik.bg/%D0%BF%D0%BB%D0%B0%D0%BD%D0%BE%D0%B2%D0%B5-%D1%81%D0%B0%D1%89-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B0%D1%82-%D0%BD%D0%BE%D0%B2%D0%B8-%D1%80%D0%B0%D0%BA%D0%B5%D1%82%D0%B8-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%BE%D0%B1%D1%81%D0%B5%D0%B3-%D0%B2-%D0%B0%D0%B7%D0%B8%D1%8F-news860316.html", "text": "САЩ искат бързо да разположат нови ракети в Азия, по възможност още в следващите месеци, за да контрират нарастващата военна мощ на Китай в региона. Това обяви новият шеф на Пентагона Марк Еспър, цитиран от „Франс Прес” и Нова телевизия. \"Да, бих искал да го направя\", заяви министърът на отбраната на САЩ в отговор на въпрос възможно ли е САЩ да разположат в Азия нови конвенционални оръжия със среден обсег, след като вече не са обвързани от американско-руския Договор за ликвидиране на ракетите със среден и малък обсег, от който САЩ се оттеглиха вчера. \"Бихме искали да го направим колкото се може по-скоро\", призна Еспър в самолета на връщане от посещение в Сидни и преди обиколка в Азия. \"Бих искал да го смятам в месеци, но тези неща имат склонност да отнемат повече време от предвиденото\",  разясни той. Еспър не уточни къде САЩ възнамеряват да разположат новите ракети. \"Не искам да спекулирам, защото това са неща, които винаги се обсъждат със съюзниците\", каза той. Еспър добави, че Китай не бива да се изненадва от американските намерения. \"Не би трябвало да е изненада, защото отдавна го обсъждаме – допълни шефът на Пентагона. - Бих искал да подчертая, че 80 процента от арсенала им се състои от оръжия от типа, който се забраняваше в договора (между САЩ и Русия, по който Китай не е страна). Така че не би трябвало да е изненадващо, че искаме подобен капацитет\". Сподели:", "date": "2019.08.03", "title": "Планове: САЩ искат да разположат нови ракети със среден обсег в Азия"}
