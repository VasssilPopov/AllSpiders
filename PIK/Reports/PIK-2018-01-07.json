{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B5%D0%B3%D0%B8%D0%BF%D0%B5%D1%82-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news717762.html", "text": "Бившият министър-председател на Египет Ахмед Шафик обяви в неделя, че няма да се кандидатира за президентските избори в страната, които ще бъдат проведени по-късно тази година, предава AФП, цитирани от фокус. Така Шафик се отказа от направените по-рано обещания да премери сили с настоящия държавен глава на северноафриканската държава Абдел Фатах Сиси. „Реших да не се кандидатирам на предстоящите президентски избори през 2018 г.\", обяви Шафик в изявление, като добави: „Видях, че няма да бъда най-добрият\".", "date": "2018.01.07", "title": "Бившият премиер на Египет няма да се кандидатира за президентските избори"}
{"url": "http://pik.bg/%D0%BA%D0%B8%D1%80%D1%8C%D0%BE%D1%81-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%B2-%D0%B1%D1%80%D0%B8%D0%B7%D0%B1%D0%B5%D0%B9%D0%BD-news717717.html", "text": "Австралиецът Ник Кирьос спечели турнира по тенис в Бризбейн с награден фонд 468 910 долара. Представителят на домакините победи американеца Райън Харисън с 6:4, 6:2 за точно 74 минути игра. Кирьос, който в полуфиналите отстрани и поставения под №1 Григор Димитров, взе първа титла от 2016 година насам и общо четвърта в кариерата си. Австралиецът срази съперника си по същия начин, както го направи и срещу Гришо – с бомбастичен начален удар. Ник записа на сметката си 17 аса, като успеваемостта на първия му сервис бе 71%. Той направи само една двойна грешка, но пък удари 34 уинъра. С показаното в Бризбейн Кирьос, който е 21-и в световната ранглиста, се нарежда сред потенциалните фаворити за спечелване на Australian Open, пише \"Новспорт\". Преди това обаче той трябва да реши проблема в лявото си коляно, което го мъчи по време на целия турнир и се наложи да играе с превръзка на крака. За успеха си в Бризбейн Кирьос си осигури 250 точки за световната ранглиста и 83 650 долара от наградния фонд. Те ще му помогнат да се придвижи с няколко места напред в класирането на АТР и от понеделник той ще е под №17. Харисън пък ще вземе 150 точки за ранглистата и 44 055 долара.", "date": "2018.01.07", "title": "Кирьос триумфира в Бризбейн!"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%87%D0%B0%D1%81%D1%82-%D0%BE%D1%82-%D0%BA%D0%B0%D0%B7%D0%B8%D1%87%D0%B5%D0%BD%D0%B5-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-8-%D1%8F%D0%BD%D1%83%D0%B0%D1%80%D0%B8-news717713.html", "text": "„Софийска вода” временно ще прекъсне водоснабдяването в част от село Казичене на 8 януари (понеделник), съобщиха от пресцентъра на дружеството, цитирани от Фокус. Във връзка с подмяна на пожарен хидрант на ул. „Георги Бенковски” в село Казичене се налага спиране на водоподаването от 09:30 до 15:30 часа на клиентите на „Софийска вода”, живеещи по ул. „Георги Бенковски“ от ул. „Младост“ до ул. „Околовръстна“ и ж.п. гара Казичане. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Бенковски“ ъгъла с ул. „Околовръстна“.", "date": "2018.01.07", "title": "Важно: Част от Казичене остава без вода на 8 януари"}
{"url": "http://pik.bg/450-000-%D0%BB%D0%B5%D0%B2%D0%B0-%D1%81%D0%B0-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D1%81%D0%B2%D0%B8%D1%89%D0%BE%D0%B2-news717778.html", "text": "450 000 лева са дълговете на свищовската болница, предаде БНТ. Здравното заведение посреща новата година със стари задължения за ток вода и медикаменти, които остават непогасени. То е единствено за града и евентуално негово закриване ще принуди местните пациенти да пътуват до други болници, за да получат лечение, което е опасно за състоянието им. Лекарите от болницата пък са с намалени заплати отново поради липса на пари. В момента те получават с 20% по-малко. В болницата работят все още 28 лекари, а някои отделения вече са били закрити по-рано. По думите на управителя д-р Венцислав Михов, болницата не разполага със скенер и се очаква през април да има нов такъв по проект на общината. За тези месеци обаче заведението губи три пътеки - две неврологични и една от физиотерапията, което означава 14 000 лева на месец по-малко. Най-малко 12 общински болници са пред фалит заради дългове. Това твърдят от националното сдружение на болниците. Особено тежко е финансовото състояние на здравните заведения в Омуртаг, Тутракан, Белоградчик, Димитровград, Гоце Делчев и Петрич.", "date": "2018.01.07", "title": "450 000 лева са дълговете на болницата в Свищов "}
{"url": "http://pik.bg/%D0%BF%D0%B5%D1%87%D0%B5-%D1%81%D0%B5-%D0%BE%D1%89%D0%B5-%D0%B5%D0%B4%D0%B8%D0%BD-%D0%B3%D0%BE%D0%BB%D1%8F%D0%BC-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B0%D0%BB%D0%B5%D0%BA%D1%81%D0%B8%D1%81-%D1%81%D0%B0%D0%BD%D1%87%D0%B5%D1%81-%D0%B1%D0%BB%D0%B8%D0%B7%D0%BE-%D0%B4%D0%BE-%D0%BF%D0%BE%D0%B4%D0%BF%D0%B8%D1%81-%D1%81-news717736.html", "text": "Манчестър Сити ще отправи оферта на стойност 25 милиона паунда за Алексис Санчес, пише \"Гол\", позовавайки се на информация от Острова \"Гражданите\" са убедени, че ще могат да привлекат чилиеца, който е с договор до края на сезона с Арсенал, срещу тази сума. В противен случай лондончани рискуват да го изпуснат без нито пени през лятото. Пеп Гуардиола смята, че Санчес може да помогне много на неговия отбор в битката за няколко трофея през сезона. Сити усилено търси вариант да засили атакуващата си мощ, след като стана ясно, че Габриел Жесус ще бъде аут за два месеца заради контузия. Очаква се до броени дни да има яснота, дали Алексис Санчес ще акостира на \"Етихад\".", "date": "2018.01.07", "title": "Пече се още един голям трансфер! Алексис Санчес близо до подпис с..."}
{"url": "http://pik.bg/%D1%8F%D0%B2%D0%BB%D0%B5%D0%BD%D0%B8%D0%B5-%D1%81%D0%B8%D0%BD%D1%8F-%D0%B8-%D0%BA%D1%8A%D1%80%D0%B2%D0%B0%D0%B2%D0%B0-%D0%BB%D1%83%D0%BD%D0%B0-%D1%89%D0%B5-%D1%81%D0%B5-%D1%81%D1%8A%D1%87%D0%B5%D1%82%D0%B0%D1%8F%D1%82-%D0%B2-%D0%BA%D1%80%D0%B0%D1%8F-%D0%BD%D0%B0-%D1%8F%D0%BD%D1%83%D0%B0%D1%80%D0%B8-news717750.html", "text": "Пълно лунно затъмнение ще се съчетае с второто пълнолуние през месеца - синята луна, на 31 януари за първи път от 150 години, съобщи Фокс нюз. Синята луна на 31 януари, подобно на вълчата от началото на месеца, ще е суперлуна - пълната луна се нарича така, когато е на по-малко от 364 000 километра от Земята. Когато Луната е в най-близката си точка до Земята (перигей), тя изглежда с 14 процента по-голяма и с 30 процента по-ярка, отколкото когато е в най-далечната (апогей). Заради затъмнението тя ще е червена (или кървава), макар и яркостта й да намалее, когато навлезе в земната сянка. Само една нощ преди пълнолунието Луната ще е в най-близката точка на орбитата си около Земята. Лунното затъмнение ще продължи 3,5 часа, като пълното ще е 77 минути. То ще е пълно над страните от Тихоокеанския басейн - от Аляска и Северозападна Канада до Централна и Източна Азия, Индонезия, Нова Зеландия и Австралия. Тъй като ще е посред нощ, в зависимост от това откъде се наблюдава, ще е или на 31 януари, или на 1 февруари. Лунното затъмнение ще е частично над Централна Северна Америка, Западна Азия, Индия, Близкия изток и Източна Европа, пише сайтът Спейс. От Северна Америка ще го наблюдават сутринта на 31 януари, а от противоположната част на света - когато Луната изгрява. Следващото съчетание на синя и кървава луна ще е през 2028 г. Следващата синя луна за тази година ще е на 31 март.", "date": "2018.01.07", "title": "Явление! Синя и кървава луна ще се съчетаят в края на януари"}
{"url": "http://pik.bg/%D1%81%D0%BB%D0%B5%D0%B4-%D0%BE%D0%B1%D0%B8%D1%80%D0%B0-%D0%BD%D0%B0-%D0%BC%D0%B0%D1%80%D1%82%D0%B8%D0%BD-%D0%BF%D0%B5%D1%82%D1%80%D0%BE%D0%B2-%D0%B8%D0%B7%D1%80%D0%B8%D1%82%D0%B0%D1%85%D0%B0-%D0%B1%D0%B0%D0%BD%D0%BA%D0%B5%D1%80%D0%BA%D0%B0%D1%82%D0%B0-%D0%B8%D1%80%D0%B8%D0%BD%D0%B0-%D0%B0%D1%82%D0%BE%D0%B2%D0%B0-%D0%BE%D1%82-%D0%BC%D0%B0%D1%81%D0%BE%D0%BD%D1%81%D0%BA%D0%B0-%D0%BB%D0%BE%D0%B6%D0%B0-news717028.html", "text": "Банкерката на Мартин Петров, Ирина Аткова, е демонстрирала много нисък стандарт и е живяла под наем в центъра на София. Това разкри близък до нея човек, който е останал много изненадан от шокиращия скандал с източените сметки на футболиста. Бившият национал подал сигнал до прокуратурата, че от неговите авоари във водеща българска банка липсват 3.8 млн. лв. Личната банкерка на Петров е заминала за чужбина, добави още източникът на столичен ежедневник. От Министерството на вътрешните работи не бяха започнали издирване на банковата служителка в дните, след като стартира разследването на прокуратурата. \"Не мога да повярвам, че Ирина е способна да открадне толкова много пари. Тя живееше под наем в центъра на София. Никога не е показвала висок стандарт. Караше автомобил \"Смарт\". Не личеше по дрехите да е извършила нещо подобно\", коментира пред изданието приятелят на Аткова. Заради събитията в последните два месеца мистичната Ирина Аткова е била изключена от масонската ложа, в която членуваше. Причината е уронване на престижа.", "date": "2018.01.07", "title": "СЛЕД ОБИРА НА МАРТИН ПЕТРОВ! Изритаха банкерката Ирина Атова от масонска ложа"}
{"url": "http://pik.bg/%D1%89%D0%B5-%D1%81%D0%B5-%D0%BF%D1%80%D0%BE%D1%87%D1%83%D0%B5%D0%BC-70-%D0%BC%D0%B5%D1%82%D1%80%D0%BE%D0%B2-%D0%B8%D1%81%D1%83%D1%81-%D1%81%D0%BC%D0%B5%D0%BD%D1%8F-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0-news717744.html", "text": "70-метровият пилон на Чинията на връх Бузлуджа да бъде превърнат във величествена статуя на Исус Христос, предлага старозагорец в официално писмо до областния управител Гергана Микова, която като представител на държавната власт е прекият стопанин на някогашния емблематичен за БКП монумент. Това е едно от най-дръзките предложения за бъдещето на уникалното съоръжение, чакащо реда си за проучване от комисията, която ще трябва в скоро време да вземе решение как сградата да бъде санирана и запазена. Авторът на предложението напомня, че най-яркият символ на Рио де Жанейро - монтираната върху 709-метровия хълм Корковадо през 1931 г. статуя на Спасителяу е само 39,6 м високе, а нашата щяла да стане допълнителен магнит за туристи и поклонници със 70-те си метра.", "date": "2018.01.07", "title": "ЩЕ СЕ ПРОЧУЕМ! 70-метров Исус сменя паметника на Бузлуджа?"}
{"url": "http://pik.bg/%D0%B1%D0%B0%D1%80%D1%81%D0%B0-%D1%81%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D1%80%D0%B5%D0%B0%D0%BB-news717725.html", "text": "С трансфера на Филипе Коутиньо - Барселона, успя да подобри рекорд на големия си съперник Реал Мадрид, който досега се считаше за недостижим. Каталунците похарчиха над 300 милиона евро за транфери през тази кампания и така надминаха убедително постижението на \"белия балет\" от 2009-2010, когато купиха играчи за 257 милиона. По онова време Флорентино Перес избухна, като привлече на \"Сантяго Бернабеу\" суперзвездите Кристиано Роналдо и Кака, а освен тях в тима дойдоха за солидни суми Карим Бензема, Чаби Алонсо и Раул Албиол, акцентира \"Гол\". Сега обаче Барса с лекота надмина постижението, след като привлече през лятото Усман Дембеле за 105 милиона, сега Коутиньо за 120, а освен тях даде 40 милиона за Паулиньо, 30,5 за Семедо, 12 за Деулофеу и 5 за Марлон, с което общата сума стигна 312,5 милиона. Интересно е, че сумата може и да се увеличи още, тъй като се очаква Барса да завърши трансфера и на Йери Мина. Иначе от ПСЖ щяха убедително да надминат това постижение още през лятото с привличането на Килиан Мбапе, но не успяха да го направят заради финансовия феърплей и взеха французина първо под наем за кампанията.", "date": "2018.01.07", "title": "Барса счупи рекорд на Реал!"}
{"url": "http://pik.bg/%D0%B2%D0%BB%D0%B0%D0%B4%D0%B8-%D0%B3%D0%B0%D0%B4%D0%B6%D0%B5%D0%B2-%D1%81-%D0%BF%D1%8A%D1%80%D0%B2%D0%B8-%D0%B3%D0%BE%D0%BB-%D0%B7%D0%B0-%D0%B0%D0%BD%D0%BE%D1%80%D1%82%D0%BE%D0%B7%D0%B8%D1%81-news717782.html", "text": "Владимир Гаджев вкара първия си гол за Анортозис при победата с 3:1 срещу гостуващия АЕК Ларнака в мача от 19-ия кръг на кипърската футболна първа дивизия. Гаджев се разписа четвърт час преди края, когато беше изведен сам срещу вратаря Хуан Пабло, преодоля го и пусна топката в опразнената мрежа за 2:1. В 87-ата минута българинът беше заменен от Йоргос Економидес, а малко по-късно Секу Сисе реши всичко с трети гол за домакините. Иван Бандаловски не беше в групата за мача на Анортозис и изгледа срещата от трибуните. Така АЕК Ларнака прекъсна серия от 13 поредни мача без поражение в кипърския шампионат от края на септември насам, предава Спортал. С по 40 точки АЕК и Анортозис водят във временното класиране, а Аполон е трети с 36 точки, но има три мача по-малко.", "date": "2018.01.07", "title": "Влади Гаджев с първи гол за Анортозис"}
{"url": "http://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D1%82%D0%BE%D1%80%D0%B8-%D1%87%D0%BE%D0%B2%D0%B5%D0%BA-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-news717779.html", "text": "Кола помете и уби двама пешеходци във вилна зона край Враца. Общо трима души пресичали 4-лентовото шосе на пешеходна пътека. Те отивали към близката спирка на градския транспорт. Докато пресичали обаче кола връхлетяла върху тях. На място загина единият от мъжете. Другият, който е бил транспортиран в болница, е починал от нараняванията си след час, съобщава Нова тв. Оцеляла е само жена, която заедно с двамата мъже отивала към спирката. Тя е била прегледана в болницата, но е без сериозни наранявания. Водачът на автомобила е възрастен мъж. Не е употребил алкохол. Катастрофата стана на място, на което заради пешеходната пътека ограничението на скоростта е до 60 километра в час.", "date": "2018.01.07", "title": "ТОТАЛНА ТРАГЕДИЯ! Втори човек почина от катастрофата край Враца"}
{"url": "http://pik.bg/%D1%88%D0%B8%D0%B8%D1%82%D1%81%D0%BA%D0%B8%D1%82%D0%B5-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86%D0%B8-%D1%81%D0%B2%D0%B0%D0%BB%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B2%D0%BE%D0%B4%D0%B5%D0%BD%D0%B0-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news717766.html", "text": "Самолет на водената от Саудитска Арабия регионална коалиция се разби на територията в Йемен, предава Ройтерс, цитирани от Фокус. По данни на местни медии изтребителят е свален от шиитските бунтовници, като се пояснява, че машината е „Юрофайтър Торнадо“, британско производство. Саудитският телевизионен канал Al Arabiya предаде, че двамата пилоти са оцелели след инцидента. Други подробности към момента не се привеждат.", "date": "2018.01.07", "title": "Шиитските бунтовници свалиха самолет на коалицията, водена от Саудитска Арабия"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-%D0%B2-%D0%B1%D0%B0%D1%80%D1%81%D0%B0-news717705.html", "text": "Звездата на Барселона - Лионел Меси, е дал на своите шефове списък с играчи, които иска да бъдат привлечени на \"Камп Ноу\", пише \"Топспорт\", позовавайки се на информация от Острова. \"Каталунците\" вече взеха Фелипе Коутиньо от Ливърпул. За бразилеца бяха платени 160 млн. евро, което прави трансфера втори рекорден в история, след този на Неймар. Въпреки това, аржентинецът желае за съотборници още четирима футболисти. Става дума за Месут Йозил, който има договор с Арсенал до края на сезона. Меси иска и двама халфове на Ман Юнайтед - Хуан Мата и Ерера. Последният в списъка на звездата е Леон Горецка от Шалке 04. Германският национал има договор с \"кралскосините\" до края на сезона, а според последните информации е предпочел да продължи кариерата си в Байерн (Мюнхен).", "date": "2018.01.07", "title": "Сензационен трансферен списък в Барса!?"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D0%B3%D0%BE%D0%BB-%D0%B8-%D0%B0%D1%81%D0%B8%D1%81%D1%82%D0%B5%D0%BD%D1%86%D0%B8%D1%8F-%D0%B2-%D0%B4%D0%B5%D0%B1%D1%8E%D1%82%D0%B0-%D1%81%D0%B8-%D0%BD%D0%B0-%D0%B0%D0%BF%D0%B5%D0%BD%D0%B8%D0%BD%D0%B8%D1%82%D0%B5-news717781.html", "text": "Сърбинска, която пристигна на Апенините благодарение на усилията на родния мениджър Коста Стоянов, изравни за 1:1 и асистира за втория гол на своя тим при загубата с 2:7 като гост на последния в подреждането Реал Коломбо. Загубата остави Катания на девето място в подреждането с актив от 11 точки. Лидер в Серия “Б” при жените е Рома с 30. Няколко часа след блестящия дебют за Катания девойката бе класирана на второ място в женския футбол на България за 2017 година, предава Спортал. Една от най-талантливите български футболистки - Вени-Дони Сърбинска, започна по невероятен начин престоя си в Италия. Доскорошната състезателка на Спортика (Благоевград) вкара гол и записа асистенция още при дебюта си на Ботуша.", "date": "2018.01.07", "title": "Българка с гол и асистенция в дебюта си на Апенините"}
{"url": "http://pik.bg/%D1%83%D0%B6%D0%B0%D1%81-30-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%81%D0%B5%D1%80%D0%B8%D1%8F-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%B2-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B8%D0%B4%D0%BB%D0%B8%D0%B1-news717787.html", "text": "Anadolu Agency, цитирана от Фокус. Най-малко 30 души са загинали, а повече от 70 са ранени при четири експлозии в северозападната сирийска провинция Идлиб, предава Четирите експлозии са избухнали в центъра на едноименния град в провинцията. Ранените са откарани в болница. Според местни източници експлозиите са от коли-бомби.", "date": "2018.01.07", "title": "УЖАС! 30 души са загинали при серия взривове в сирийската провинция Идлиб"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD-%D0%BE%D0%B1%D1%8F%D0%B2%D0%B8%D1%85%D0%B0-%D1%87%D0%B5-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BB%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8-news717740.html", "text": "Властите в Иран обявиха, че са задържали организаторите на антиправителствените протести, които разтърсиха страната в края на миналата година, съобщава PressTV. Представителят на полицията Саид Монтазер ал Махди уточни, че участниците в протестите, които са имали само законни искания, са били отделени от истинските организатори и са освободени. Той коментира, че властите са освободили по-голямата част от задържаните, оставайки в ареста само „бунтовниците“, които са науршили закона и са нанесли щети на частна и обществена собственост.", "date": "2018.01.07", "title": "Властите в Иран обявиха, че са задържали организаторите на антиправителствените протести"}
{"url": "http://pik.bg/%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%BA%D0%B0-%D0%BC%D0%B0%D1%80%D0%B8%D1%8F-%D1%8F%D0%BD%D0%B0%D0%BA%D0%B8%D0%B5%D0%B2%D0%B0-%D0%B3%D0%BB%D0%B5%D0%B4%D0%B0-%D0%BF%D1%80%D0%B0%D0%B2%D0%BD%D1%83%D1%87%D0%B5-news717748.html", "text": "Мария Янакиева четеше новините на БНТ по времето на соца и популярността ѝ бе сравнима с тази на партийните вождове. Днес славната водеща на „По света и у нас“ е потънала в забрава, но се радва на правнуче. Със съпруга ѝ Веско Цоневски, който дълги години се изявява в известния хор „Гусла“, имат дъщеря. Тя ги дарила с двама внуци, които вече са големи и се гордеят с кариери. Внучка им се омъжила във Франция, където родила момченце. Бебето било голяма радост за Мария, която не вярвала, че ще доживее подобно събитие. Понякога ходела на гости там, но предпочитала младите да я посещават в България, защото постепенно закъсала със здравето. С напредването на годините я стегнали болежки в кръста, а кръвното ѝ започнало да шари. Дори в пенсионна възраст не отказвала работни ангажименти и се радвала, когато я канели в предавания или за водеща на различни събития. Макар да имала дълъг трудов стаж, пенсията ѝ била малко над 400 лева, от които не останала доволна. Навремето обаче в БНТ не им плащали така, както аудиторията смятала. Мария вземала към двеста и няколко лева месечно възнаграждение и затова пенсията ѝ останала толкова ниска. Сега се чудела как е възможно водещите на новините в Нова и Би Ти Ви да се разписват срещу десет бона на месец, които тя в живота си не била виждала накуп. За времето, прекарано в екипа на телевизията майка, не съжалявала, още повече че с изненада установила, че хората още я разпознавали. Случвало се само по гласа да я различат в тълпата в магазина и често израсналите с нейния глас и образ някогашни младежи ѝ разказвали истории, засипвали я със спомени и комплименти. Янакиева смятала, че колегите от нейните времена били много по-достъпни и никак не се звездеели, както правели днешните водещи. И сред тях обаче си имала любимци. Най-много симпатизирала на Юксел Кадриев и Виктория Петрова, въпреки че в началото ги приела с резерви.", "date": "2018.01.07", "title": "Легендарната говорителка Мария Янакиева гледа правнуче"}
{"url": "http://pik.bg/%D0%BB%D0%B5%D0%B2%D1%81%D0%BA%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-news717739.html", "text": "Част от футболистите на Левски стартираха медицинските изследвания, които са задължителни преди началото на дългата зимна подготовка. Други от играчите на Делио Роси минаха през фитнеса на \"Герена\", за да бъде тествано функционалното им състояние, пише \"Гонг\". Един от първите, който се появи на стадиона бе капитанът Божидар Митрев. Делио Роси от вчера е в София, неговият италиански екип пък кацна в столицата късно вечерта и вече се захвана за работа. На този етап Левски успя да привлече само Аймен Балаид. Клубът си върна Ники Кръстев от Ботев Враца, а неговото място в тима от \"Б\" група зае Сашо Любенов. Същинската част от подготовката на \"сините\" започва утре, а във вторник Левски пътува за Малта.", "date": "2018.01.07", "title": "Левски стартира подготовка!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BF%D0%B5%D1%86%D1%8A%D1%82-%D0%BE%D1%82-%D0%BC%D0%B2%D1%80-%D0%B1%D0%BE%D1%82%D1%8C%D0%BE-%D0%B1%D0%BE%D1%82%D0%B5%D0%B2-%D0%BE%D1%82%D1%81%D0%B5%D1%87%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%B2%D0%B8%D0%BD%D0%B0%D0%B3%D0%B8-%D0%B5-%D0%B1%D0%B8%D0%BB%D0%BE-%D0%B0%D1%85%D0%B8%D0%BB%D0%B5%D1%81%D0%BE%D0%B2%D0%B0%D1%82%D0%B0-%D0%BF%D0%B5%D1%82%D0%B0-%D0%BD%D0%B0--news717776.html", "text": "Издирването винаги е било ахилесовата пета на криминалната работа. Това каза пред БиТи Ви бившият началник на отдел „Убийства” Ботьо Ботев, който коментира разследването на шесторното убийство в Нови Искър и самоубийството на извършителя Росен Ангелов. \"В сферата на издирвани лица, особено изчезнали след 1990 г. повече от 60% са убийства. Този момент се губи – по отношение на събирането на информацията и работата като за един тежък случай”, посочи той. Според него при издирването се допускат грешки, а често са ангажирани и по-слабо квалифицирани кадри. Затова и той призна, че даже когато говорим за бегълци от правосъдието като Ангелов, вероятно става дума за \"доста опасни за обществото хора\". По отношение на конкретния случай Ботев посочи, че \"човек трябва да бъде психопат или ненормален, за да извърши такова убийство”, но \"подобни хора не вземат мерки по отношение на прикриване на това, което са направили, а обикновено деянията се извършват нагло, брутално и жестоко”, докато в този случай са извършвани \"действия от гледна точка да прикрие това, което е направил”. Той обаче подчерта, че е възможно в рамките на 48 часа ДНК профил да свърже Росен Ангелов с убийството. По думите му при денонощна работа на експертите това може да стане даже в рамките на ден. Ботев коментира и смъртта на българка и германския й приятел в Гърция, която, според медиите в южната ни съседка е станала по време на сатанински ритуал. По думите му разследващите трябва да подходят много внимателно, защото може да става дума и за прикриването на престъпление с различни мотиви.", "date": "2018.01.07", "title": "ИЗВЪНРЕДНО! Спецът от МВР Ботьо Ботев отсече: Издирването винаги е било ахилесовата пета на криминалната работа"}
{"url": "http://pik.bg/%D0%B3%D1%80%D0%B8%D1%88%D0%BE-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-news717728.html", "text": "Григор Димитров отпадна на полуфинал в Бризбейн и вече мисли за Откритото първенство на Австралия, където трябва да брани полуфинала си от миналия сезон. Преди това обаче на Гришо му предстои демонстративен мач на двойки по време на турнира FAST4 в Сидни. \"Доволен съм, че поне успях да достигна до такива мачове, в които има толкова ключови моменти. За мен бе важно да спечеля първата си среща, в която отразих мачбол\", посочи Гришо. „Подобрявам нивото си след такъв тип двубои. Играх добре в първия сет от полуфинала, след това нямаше много какво да сторя. Той сервира просто изумително (явно визира Кирьос). Може да изглежда, че някак небрежно удря, но изпълненията му се получаваха. Беше твърде добър\", призна световният №3, който вече гледа към Мелбърн с мисълта за полуфинала от преди година, когато бе победен от Рафаел Надал в един от най-добрите мачове през сезона, акцентира \"Новспорт\". \"Малко съм уморен, но всичко е наред. Чудесно е, че успях да изиграя такива мачове още в началото. Нужни ми бяха такива трисетови срещи, за да видя в какво състояние ще бъде тялото ми след два часа и половина игра. А тялото ми реагира отлично. Както казах - малко съм уморен, но след няколко дни почивка и възстановяване, всичко ще бъде наред\", заяви българинът и се отдаде на отдих в Сидни.", "date": "2018.01.07", "title": "Гришо с важно изказване!"}
{"url": "http://pik.bg/%D1%81%D0%B2%D0%B8%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B4%D0%B2%D0%B0-%D0%BF%D1%8A%D1%82%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BB%D0%B8%D1%87%D0%BD%D0%B8-%D0%B0%D1%81%D0%B8%D1%81%D1%82%D0%B5%D0%BD%D1%82%D0%B8-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news717723.html", "text": "Много хора с тежки заболявания в Монтана остават без помощ от лични асистенти и рехабилитатори, тъй като държавата е намалила наполовина парите по проекта. За това  алармира пред Конкурент кметът на града Златко Живков. От 400 човека, ползвали услугите до края на миналата година, сега те са намалени на 160. От началото на 2018 проектът „Независим живот“ се финансира от Агенцията за социално подпомагане, а до 31 декември 2017 общината сама работеше по европейска програма. „ През миналата година общината бе един от големите бенефициенти с проект по оперативна програма „Развитие на човешките ресурси” – коментира Живков. -  По него повече от  400 души  с различни заболявания са ползвали услуги. 150 имаха личен асистент, за останалите -  специализирани услуги от медицинско лице, рехабилитатор и психолог. След споразумение между община Монтана и държавната агенция  потребителите са намалени до 160“. 61 000 лв са необходими месечно за финансирането на проекта. От  държавата са одобрени 28 000 лв за община Монтана. Това налага ново предоговаряне с наетите хора. До края на2017 година  за четиричасов работен ден един личен асистент е получавал чисто 326 лв, вероятно месечното му възнаграждение сега ще падне до 246 лв и ще е за по-кратък работен ден.", "date": "2018.01.07", "title": "Свиват повече от два пъти средствата за лични асистенти в Монтана"}
{"url": "http://pik.bg/%D1%81%D0%B0%D0%BC%D0%BE%D1%83%D0%B1%D0%B8%D1%82-%D0%BD%D0%B5-%D0%BA%D0%B0%D0%B7%D0%B0%D1%85%D0%B0-%D1%81%D0%B0%D0%BC%D0%BE-%D1%81-%D0%BA%D0%BE%D0%BB%D0%BA%D0%BE-%D0%BA%D1%83%D1%80%D1%88%D1%83%D0%BC%D0%B0-news717774.html", "text": "Не казаха само с колко куршума. Впрочем експертите казват, че технически е доста трудно да се гръмнеш със заглушител, да си извиеш ръката дори. Намериха го самоубит. Колко удобно. Пистолетът му бил със заглушител. Кой се самоубива със заглушител? Може би се е притеснявал да не изплаши комшиите, като вдигне шум? Девет години се крил, корав бил, воин, железен, легионер. Сега се самоубил. Защо, от угризение ли, съвестта му ли е заговорила? Или от уплаха, видял е неустрашимите полицейски хайки и е усетил безнадеждност? Но страхливият човек не се самоуби ва. Би могъл евентуално да се предаде. Или да влезе в престрелка... Намерен във вила край Луково. Вилата била близо до неговата собствена, представете си. Нали четири дни ги претърсваха всички вили, защо чак сега го откриват? Не знам за вас, аз лично не вярвам. В друг коментар вчера се зачудих какъв ли ще е жанрът към финала на цялата история. Е, оказа се водевилен. Предвидимо.", "date": "2018.01.07", "title": "Самоубит. Не казаха само с колко куршума. "}
{"url": "http://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%BE-%D1%81%D0%BA%D0%BE%D0%BA-%D0%BD%D0%B0-%D1%81%D1%82%D1%80%D0%B0%D0%B4%D0%B0%D1%89%D0%B8%D1%82%D0%B5-%D0%BE%D1%82-%D0%BE%D1%81%D1%82%D1%80%D0%B8-%D1%80%D0%B5%D1%81%D0%BF%D0%B8%D1%80%D0%B0%D1%82%D0%BE%D1%80%D0%BD%D0%B8-%D0%B8%D0%BD%D1%84%D0%B5%D0%BA%D1%86%D0%B8%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news717722.html", "text": "Все повече варненци са с остри респираторни инфекции, съобщава Дарик-Варна. Според информацията само за последната седмица са регистрирани 307 страдащите от остри респираторни заболявания. Предходната седмица те са били 138, показват данните на Регионалната здравна инспекция. .", "date": "2018.01.07", "title": "Тревожно! Скок на страдащите от остри респираторни инфекции във Варна"}
{"url": "http://pik.bg/%D0%B0%D1%80%D1%81%D0%B5%D0%BD-%D0%B2%D0%B5%D0%BD%D0%B3%D0%B5%D1%80-%D0%B2%D1%81%D0%B5-%D0%BC%D0%B5-%D0%BF%D0%B8%D1%82%D0%B0%D1%82%D0%B5-%D0%B7%D0%B0-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D1%81%D1%8A%D1%81%D1%82%D0%B0%D0%B2-%D0%BD%D0%BE-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D1%81%D0%B0-%D0%B4%D1%80%D1%83%D0%B3%D0%B8-news717783.html", "text": "Мениджърът на Арсенал Арсен Венгер очаквано не беше в добро настороение след изненадващата загуба от Нотингам Форест с 2:4. По този начин “топчиите” отпаднаха още в третия кръг на ФА Къп - нещо, което не им се беше случвало под ръководството на французина. В изказването си след двубоя той изтъкна причините за поражението и коментира съдийството на Джонатан Мос. “Слаб мач и няма как да не сме разочаровани от резултата. Срещу нас имаше сериозен съперник, който действаше много остро в атака. Решаващи за загубата се оказаха многото единоборства, в които отстъпихме. Няма спор, че трябва да умеем да побеждаваме отбори като Нотингам. Ние обаче допуснахме прекалено много грешки и закономерно бяхме наказани”, коментира Венгер. “Избрах този състав, защото в сряда ни предстои нов мач. След всеки лош резултат ме питата за състава. Лесно е проблемът винаги да се търси в това. Истината е, че 8 или 9 от футболистите, които играха днес, са национали на страните си”, добави французинът, цитиран от Спортал. “Не видях втората дузпа. Вече казах на съдиите това, което исках да им кажа”, завърши видимо изнервеният Венгер.", "date": "2018.01.07", "title": "Арсен Венгер: Все ме питате за избора на състав, но причините за загубата са други"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%BE-%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BA%D0%B0%D0%BC%D0%B8%D0%BE%D0%BD%D0%B8-%D0%BC%D0%B5%D0%B6%D0%B4%D1%83-%D1%81%D0%B5%D0%BB%D0%BE-%D0%BB%D0%BE%D0%B7%D0%B5%D0%BD-%D0%B8-%D0%BF%D0%BE%D0%BB%D1%81%D0%BA%D0%B8-%D1%82%D1%80%D1%8A%D0%BC%D0%B1%D0%B5%D1%88-news717761.html", "text": "Ограничено е движението за товарни автомобили над 12 тона по пътя между село Лозен и Полски Тръмбеш. Причината е лошо експлоатационно състояние, а срокът за приключване на ремонтите е краят на днешния ден. Обходният маршрут е през селата Драганово, Янтра и Поликраище. Това съобщиха за Фокус от Агенция „Пътна инфраструктура“. Условията за пътуване във Великотърновска област са добри. Настилките са сухи, а времето предимно ясно. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т по път ІІІ-4082 Чешма-Кесарево. Обходният маршрут е през Чешма-Сливовица-Горско Ново село-Джулюница-Кесарево. Проходът на Републиката е отворен за движение на всички МПС, но там остава в сила предупреждението за опасност от падащи камъни.", "date": "2018.01.07", "title": "ВАЖНО! Ограничено е движението за камиони между село Лозен и Полски Тръмбеш"}
{"url": "http://pik.bg/%D0%B8%D0%B4%D0%B2%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%B6%D1%8A%D0%BB%D1%82%D0%BE%D1%82%D0%BE-%D0%B7%D0%B5%D0%BC%D0%BD%D0%BE-%D0%BA%D1%83%D1%87%D0%B5-%D0%BA%D0%B0%D0%BA%D0%B2%D0%BE-%D0%BD%D0%B8-%D1%87%D0%B0%D0%BA%D0%B0-news717745.html", "text": "Източният календар повелява, че 2018 ще бъде годината на Жълтото земно куче. Червеният огнен петел ще спре да кукурига през нощта на 16 февруари и ще отстъпи трона на четириногия си другар. Кучето по природа е пръв приятел на човека и ще охранява нашето благополучие до 4 февруари 2019 година. То олицетворява справедливостта и лоялността, поради което никога няма да ни предаде в годината, в която управлява. През 2018 година можем смело да се заемем с всякакви дейности, тъй като новият ни покровител се хвърля в бой, без да се замисля за последствията. Стихията на земята е свързана със закони и традиции, затова в годината на Жълтото земно куче е важно да се придържаме към своите принципи. През периода се очаква мнозина да подобрят жилищните си условия. Важното е да вярваме в чудеса, а Жълтото земно куче с радост ще ни подкрепи. То ще ни съпроводи и с финансов успех – жълтият цвят на годината ще примами парите. Разбира се, това важи за тези, които са трудолюбиви и настойчиви, мързеливите не трябва да очакват повишение и поощрение и всякакви блага. При това жълтият цвят се асоциира с енергията на слънцето, която през 2018 ще ни зарежда с позитивност, бодрост и добро настроение. През 2018 година ще диктуват качества като дружелюбност и честност Дори в общуването с конкурентите ние трябва да загърбим лицемерието и да не отстъпваме от правилата – в годината на Жълтото земно куче никой няма да посмее да ни измами или да измисли някаква мошеническа схема. Творческата дейност ще е поощрена през периода на Кучето. Дори ежедневието ни да преминава в сива и скучна работа, можем да постигнем огромни резултати, ако дадем живот на фантазията си. За хората с интелектуални професии в годината на Жълтото куче ще гори зелена светлина – много проекти и открития, които светът не е предполагал, че са възможни, ще бъдат създадени. В годината на Жълтото земно куче не се очакват проблеми със здравето, тъй като закаленото животно няма да ни позволи да кихаме и кашляме. Но ще се наложи да кажем „сбогом“ на вредните си навици, тъй като Кучето не одобрява да се харчат пари за продукти като цигари и алкохол. По-добре е да се купи вкусна хапка и да се осигури нов покрив за колибата. Жълтото земно куче е авантюрист - обича да пътешества и картинката пред очите му да се сменя. През 2018 година ще имаме все повече възможности да обиколим целия свят – така ще срещнем много нови приятели и ще натрупаме впечатления за няколко години напред. През периода е много важно да общуваме, да завързваме нови приятелства. Сродната душа ще усетим мигновено, а всякакви враждебни лица ще ни заобикалят отдалече. Любовта през 2018 година ни посреща с приказни и вълшебни промени, съпроводени с интересни срещи и запознанства. Семейните двойки ще заровят томахавката и периодът ще им се стори като втори меден месец. А необвързаните ще загърбят самотата и ще срещнат партньорите на мечтите си. Точно заради това през 2018 година ще има много сватбени церемонии. А двойките, създали семейство през годината на Кучето, могат да разчитат на дълъг и задружен съюз. Децата, които ще се появят на бял свят в управлението на Жълтото земно куче, ще се отличават с добро здраве, весел характер и висок интелект. За да ни донесе 2018 година щастие, любов и мечтаните блага, трябва да запомним няколко правила – да не хапем, да не джавкаме за дребни неща, да вярваме в доброто у хората и да не ръмжим, а да решаваме въпросите с дипломатичност и неистово търпение. Тогава и господарят на годината радостно ще върти опашка, с готовност ще легне пред нас по гръб, а животът ни няма да бъде като на улично псе. Символът на 2018 година ще е най-благоприятен за три от зодиакалните знаци а именно Козирозите, Скорпионите и Водолея, въпреки че началото на периода ще бъде труден за тях. Лъвовете и Близнаците пък ще получат знаци, които ще ги накарат да се раздвижат. Овен ще намери семейното щастие, но Дева и Рак, напротив, рискуват да загубят своите близки. Стрелците ги очаква радостен живот и благополучие във финансов план в идната 2018 година. Те няма да се ядосват както заради работа, така и заради любовния си живот. Стрелците ще намерят взаимно разбирателство с дружелюбното Жълто земно куче моментално. Хороскопът за 2018 предсказва на Стрелците защита от страна на четириногото животно. Важно е да не губят оптимистичното си настроение, за да вървят по живота уверено. Голяма слава очаква Стрелците, които ще се справят бързо с конкурентите и ще поемат юздите в собствените си ръце. А на завистниците не трябва да обръщат внимание. С времето те ще разберат, че от огнена зодия само могат да взимат пример. Стрелците ги чака успех в личния бизнес и в комерсиалните дела. Семейните от знака ще се отправят на приятно пътешествие със съпруга/та и децата, впечатлението от което ще остане за дълги години. Тези, които още не са пронизани от стрелите на Купидон, ги очаква съдбоносна среща. Сватбата и планирането на дете не са много далече. Хороскопът за 2018 година обещава на Везните добро материално положение. Очаквайте не само стабилни доходи, но и удачно влагане на финансите в изгодни проекти. Още през март Жълтото земно куче ще подскаже на представителите на знака къде да заровят сандъчето със златните монети. Важно е да намерите по-голям контейнер, за да се събере прилична сума за лятната почивка и за подаръци на близките. Ще има много предложения, сделки и важни срещи. От радост, на Везните ще им се завие свят, но Кучето ще види, че те не са заслепени и не са под влияние на користни личности. През март и април 2018 година те ще се прибират у дома с огромни букети от рози, подарени им от поклонници и почитатели на техния талант. Но не трябва да се водят по чувствата си. Защото те наистина ще се изгубят в любовните срещи и ще изпуснат възможността да създадат трайни отношения. Самотните Везни ще срещнат любимия човек, ако се вгледат в своето обкръжение. Честното и вярно по природа Куче ще им подскаже в какво направление да се движат и с кого да общуват, за да се окажат във властта на истински и искрени чувства. А семейните двойки ги очакват много приятни изненади и новости. За да успеят да направят дома си комфортен, трябва да купят качествени строителни материални, да направят ремонт и да го преустроят. Жълтото земно куче ще приветства Телците с радостно помахване на опашката. Хороскопът за 2018 година им обещава успех, но само ако се вслушват в съветите на стопанина на този период. До 16 февруари те ще благодарят на Петела за всички добрини. Но след това на Телците им предстои да установят приятелски отношения с Жълтото куче, което се отличава с миролюбив характер. Знакът е под покровителството на планетата Венера, затова представителите няма да бъдат лишени от таланти и оригинални идеи. Пролетният хороскоп за Телец предсказва немалко шансове да преуспеят във важните дела. Те могат да се занимават с всичко, което им е по душа - рисуване, танци и дори да отворят собствена фирма за производство на модни дрехи. Финансовото благополучие на Телците е обезпечено, а също и изгодни договори и сделки. Кучето ще ги подкрепя във всички начинания, ще им помогне да се придвижат напред по кариерната стълбица и ще им подари вдъхновение за написване на шедьоври. Телците дори ще започнат да съчиняват музика. Ако в предишните години Рибите са търсели успех, то при Жълтото земно куче ще бъдат насочени към активна работа. Защото стопанинът на 2018 година обича трудолюбивите и упорити личности. Родените под водната стихия могат да постигнат много, ако спрат да плуват по течението. Хороскопът за идните месеци ги съветва още от 16 февруари да се сприятелят с Кучето, за да постигнат успех, по-бързо от конкурентите. Още повече че имат талант, а съществуват и предпоставки. Рибите ги чака перспективна работа с творчески елементи. Те ще се хвърлят с главата напред в тези сфери на дейност, които са им по душа. От тях може да се получат страхотни литературоведи, художници и актьори. Нищо чудно, нали Рибите са покровителствани от Нептун, който придава вдъхновение, ентусиазъм и помага за развитието на способностите в изкуството. Хороскопът за 2018 година за Риби препоръчва на тези, които имат семейство, да не се отдават на флиртове и да не търсят извънбрачни връзки. Най-добре е да изгладят отношенията със съпрузите си, по-често подарявайте цветя и организирайте вечеря на свещи. С роднини Рибите ще имат чудесни отношения, ако не се взимат под внимание дребните спорове на битова и жилищна основа.", "date": "2018.01.07", "title": "Идва годината на Жълтото земно куче! Какво ни чака?"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D0%B8-%D1%81%D0%B0%D0%BB%D0%B8%D1%87-%D1%81%D1%8A%D1%81%D0%B8%D0%BF%D0%B0-%D0%B1%D1%80%D0%B0%D0%BD%D0%BA%D0%BE-news717684.html", "text": "Ани Салич е изпила силите на бившия си мъж Бранко. Раздялата се отразила пагубно на продуцента, който се e занемарил тотално. Отскоро сърбинът се появявал на работа брадясал и неподстриган като клошар. Буквално за няколко месеца се състарил с десетилетие, а проблемите със здравето му се задълбочили. Припомняме, че преди месеци Бранко бе приет по спешност в благоевградска болница, след като припаднал по време на оглед на помещение в родния град на новинарката. Впоследствие се оказало, че имал възпалена язва, която лекарите му обяснили, че се обостря предимно при стресирани хора. Такъв бил и неговият случай, защото откакто жена му го напуснала, телевизионерът минал през деветтe кръга на ада. Свадите между двамата съвсем не приключили след напускането на общия им дом в Рударци. В момента тв водещата и доскорошният ѝ любим водели спорове за децата. Бранко се виждал единствено с дъщеря си Хана, но не и със сина си Лазар. Не е ясно дали бившите съпрузи са разделили родителските права върху двамата си наследници, или просто момчето, което е в тийнейджърска възраст, е взело страната на майка си. Все пак по време на семейния им живот сърбинът неведнъж е разстройвал съпругата си с краткотрайните си афери с други жени. Докато тв продуцентът скърбял по разпада на брака си, а мъката се отразила и на външния му вид, Ани разцъфтявала. Новинарката най-сетне успяла да влезе във форма, а източници от нюзрума на Нова телевизия разкриват, че идвала на работа с приповдигнато настроение и вече не вдигала скандали за щяло и нещяло. Самата журналистка в навечерието на Коледа се изтърва, че има нов човек до себе си, пускайки музикален поздрав за приятелите си в социалните мрежи. Романтичното парче на „Джипси Кингс” бе придружено и с не по-малко трогателно послание, което гласеше: „Дами, тази красива музика е за всички нас, защото и по време на празници, когато радваме мъжете си и служим на децата си, имаме нужда от истинска любов! Бъдете обичани и в празник, и в делник!“. От думите на водещата става ясно, че в живота ѝ има нов човек, когото да обгрижва. Такива слухове се носели и в телевизията, където Ани вече избягвала да споделя подробности за интимния си свят, защото публичността, с която подплатила брака си с Бранко, също повлияла негативно на връзката им.", "date": "2018.01.07", "title": "САМО В ПИК И \"РЕТРО\"! Ани Салич съсипа Бранко"}
{"url": "http://pik.bg/%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%BF%D0%BE%D1%87%D0%B8%D0%BD%D0%B0%D0%BB%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%B2-%D0%BA%D0%BE%D0%BD%D0%BA%D1%83%D1%80%D1%81%D0%B0-%E2%80%9E%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F%E2%80%9C-%D0%BF%D1%80%D0%B5%D0%B7-1965-%D0%B3%D0%BE%D0%B4%D0%B8%D0%BD%D0%B0-news717730.html", "text": "На 71-годишна възраст във Франция е починала известната френска изпълнителка Франс Гал, съобщава радио France Info. Посочва се, че причина за смъртта на Гал е онкологично заболяване. В средата на декември миналата година изпълнителката бе приета по спешност в болница в предградие на Париж. Естрадната си кариера изпълнителката, чието истинско име е Изабел Женевиев Мари Ан Гал, започва още преди да е навършила пълнолетие. През 1965 година, като представител на Люксембург на песенния конкурс „Евровизия“, Гал печели състезанието си песента си Poupee de cire, poupee de son. В кариерата си Гал си е сътрудничила с имена като Серж Генсбур и Мишел Берже. От последния си брак Франс Гал има две деца – момиче и момче. Дъщеря й почина от муковисцидоза.", "date": "2018.01.07", "title": "Във Франция е починала победителката в конкурса „Евровизия“ през 1965 година"}
{"url": "http://pik.bg/%D0%B8%D0%B2%D0%B5%D0%BB%D0%B8%D0%BD-%D0%BF%D0%BE%D0%BF%D0%BE%D0%B2-%D1%81%D1%82%D0%B0%D0%BD%D0%B0-%E2%80%9E%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0%E2%80%9C-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-news717773.html", "text": "Най-добрият футболист на България отново се казва Ивелин Попов. Звездата на Спартак (Москва) получи приза за трети пореден път, след като събра 248 точки и се нареди сред най-успешните футболисти в българския футбол. Капитанът на националния отбор стана шампион на Русия и спечели Суперкупата на Русия, като участва и в груповата фаза на Шампионската лига през изминалата година, съобщава Спортал. Лидерът на \"трикольорите\" спечели 57-ата анкета \"Футболист на годината\", в която гласуваха 104-има спортни журналисти от 48 медии, изпреварвайки пловдивските любимци Мартин Камбуров (124 точки) и Тодор Неделев (48 точки). Преди 12 месеца Попето изпревари Светослав Дяков от Лудогорец с едва три точки, а този сезон има двойно повече гласове от Камбуров. При първия му триумф пък спечели с още по-голяма преднина от 133 точки пред Ивайло Чочев (Палермо). Така за първи път от седем години футболистът на България печели приза в три поредни години. За последно това стори рекордьорът Димитър Бербатов, който спечели последните четири от своите седем отличия между 2007 и 2010 година. Ивелин Попов се изравни с легендата на \"смърфовете\" и националния отбор на България Христо Бонев, който също три пъти е бил №1 у нас. Зума триумфира през - 1969, 1972 и 1973 година. След тях по два успеха имат Александър Шаламанов (Славия), Димитър Пенев (ЦСКА), Кирил Ивков (Левски), Красимир Балъков (Щутгарт) и Георги Иванов-Гонзо (Левски). Още 31 играчи са ставали \"Футболист на годината\" на България. За 22-и път през последните 27 години футболист, който играе в чужбина, печели този приз. В този период единствените, нарушили хегемонията на легионерите, са Александър Александров (Левски) през 1999 година, Георги Иванов-Гонзо с Левски през 2000 и 2001 година, както и Георги Миланов (Литекс) през 2012 г. и Владислав Стоянов (Лудогорец) през 2014 година.", "date": "2018.01.07", "title": "Ивелин Попов стана „Футболист на годината“ за трети пореден път "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B0%D0%B4%D0%B2%D0%BE%D0%BA%D0%B0%D1%82-%D0%BB%D1%8E%D0%B4%D0%BC%D0%B8%D0%BB-%D1%80%D0%B0%D0%BD%D0%B3%D0%B5%D0%BB%D0%BE%D0%B2-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D0%BC%D0%B8-%D1%81%D0%B5-%D1%81%D0%B1%D1%8A%D0%B4%D0%BD%D0%B0-%D0%BD%D0%BE-%D0%B8%D0%B7%D0%BD%D0%B8%D0%BA%D0%B2%D0%B0%D1%82-%D0%B8-%D0%BD%D0%BE%D0%B2%D0%B8-%D0%B2%D1%8A%D0%BF%D1%80%D0%BE%D1%81-news717758.html", "text": "Прогнозата ми се сбъдна, но поне обществото вече е спокойно. Прогнозирах, че може да се стигне до подобен изход в случая. Това коментира пред ПИК адвокат Людмил Рангелов, който има и дълъг опит като следовател. Преди дни той разви тезата, че Росен Ангелов може да е сложил край на живота си. „Че има развръзка на случая е добра новина за всички. Сега ще е интересно да разберем какво е оръжието. Защото то пряко може да се свърже с убийството на шест човека. Интересно е да се види и кога се е самоубил. Дали веднага след избиването на хората в къщата, или е в последващ ден“, коментира Рангелов. Припомняме, че по-рано днес убиецът от Нови Искър Росен Ангелов бе намерен мъртъв. Той се е самоубил с изстрел в главата. Тялото му е намерено в района на село Луково. Става въпрос за друга вило в селото, като до него е намерено и оръжието. В 17,30 от МВР ще дадат специален брифинг по темата. Според разследващите на пистолета му е имало поставен заглушител.", "date": "2018.01.07", "title": "ИЗВЪНРЕДНО В ПИК! Адвокат Людмил Рангелов: Прогнозата ми се сбъдна, но изникват и нови въпроси - кога се е самоубил Росен Ангелов?   "}
{"url": "http://pik.bg/%D0%B2%D0%B0%D1%81%D0%BA%D0%BE-%D0%BE%D1%81%D1%82%D0%B0%D0%B2%D0%B0-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D0%BD%D0%B0-13-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BC%D1%83-%D0%B3%D0%BE-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BC%D1%83-%D0%BF%D1%8A%D1%82-news717731.html", "text": "Днес е тъжен ден за всички! Васил Хаджимарков си отиде от нас! Да почива в мир! Това написаха близки на малкия Васко, който вчера по обяд загина при падане от скала край Асенова крепост. Васко е седмокласник в ОУ \"Ангел Кънчев\" в Асеновград. Момчето паднало от височина 13-14 метра на пътното платно за Бачково, най-вероятно след подхлъзване. Вчера той се е разхождал с трима свои приятели в местността \"Метоха\" на разклона за Асеновата крепост. Профилите на негови съученици в социалните мрежи осъмнаха с траурни панделки и тъжни послания. \"Бог да те прости, приятел! Ще бъдеш в сърцето ми и никога няма да те забравя и нека силата бъде с тебе. Почивай в мир\", пише приятел на Васко. Васко е внук на пенсиониран учител по физическо възпитание в асеновградското школо. Всички учители скърбят от голямата трагедия, сполетяла детето, което те определят като невероятно учтиво, съобщава \"Трафик Нюз\". Погребението бе днес от 16 часа, а час по-рано се проведе траурно бдение, което тръгна от кръгово кръстовище в града в посока Смолян. Междувременно стана ясно, че в Районната прокуратура в Асеновград е образувано досъдебно производство за смъртта на 13-годишното момче. Извършен е оглед на мястото на трагедията, разпитани са свидетели и ще бъдат назначени експертизи, уточниха от прокуратурата.", "date": "2018.01.07", "title": "Васко остава завинаги на 13. Близките му го изпратиха в последния му път"}
{"url": "http://pik.bg/6-%D0%B7%D0%B0%D0%B4%D0%B0%D1%87%D0%B8-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B2%D1%8A%D1%80%D1%88%D0%B8%D1%82%D0%B5-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B7%D0%B0-%D0%B4%D0%B0-%D0%B8%D0%BC%D0%B0%D1%82%D0%B5-%D1%83%D1%81%D0%BF%D0%B5%D1%88%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-news717726.html", "text": "За да се събуждате в понеделник с прояснен ум, целеустремени и организирани, важно е да подходите съзнателно в неделния ден. Именно тогава можете да отметнете няколко задачи, които да ви заредят с оптимизъм и готовност. Няма нищо по-лошо от това да осъзнаете, че ви предстоят пет срещи подред в понеделник следобед. Колкото по-рано се подготвите за тях, толкова по-добре. Ами пътуването в сряда? Работната среща в четвъртък? Партито в детската градина в четвъртък следобед? За да държите всичко под контрол, необходимо е да си припомните, че предстои. Задължително отделете време за нещата, които ви носят удовлетворение: една нощ навън с приятели, чаша вино с най-добрата приятелка, разходка с кучето и др. Ако планирате в неделя как ще се справите с подготовката на храната през седмицата, това ще ви спести доста главоболия. Решете какво може да сготвите, кое не изисква кой знае колко време и дали може още в неделя да отметнете някоя част от менюто. Отбийте се до магазина за най-необходимите продукти. Точно така. Не е необходимо да се втурвате в генерално почистване. Достатъчно е да забършете праха, да минете с прахосмукачка и други такива дребни ходове. Почистете кухненския плот, забършете огледалото в банята, сгънете хавлиите, изхвърлете боклука и т.н. Случвало ли ви се е да посвещавате няколко часа от понеделнишкия ден, за да се ориентирате как да планирате седмицата? За да избегнете това, още в неделя хвърлете поглед на задачите. Повтаряме. Отидете в леглото рано. По този начин ще сте пълноценно отпочинали за понеделника. Може да ви звучи като съвет от ученическите години, но със сигурност ще сте ни благодарни, ако последвате съвета ни, съобщава \"Профит.бг\". Постелете чисти чаршафи и се насладете на приятната почивка. Много хора посвещават съботата на по-активни занимания, а неделята – на грижа за себе си. Именно тогава отиват на час по йога, четат книга, хранят се здравословно, наваксват с приятели, продължително се излягат във ваната, правят си маска на лицето, гледат филм и т.н. Направете го и вие. Отпуснете се максимално!", "date": "2018.01.07", "title": "6 задачи, които трябва да свършите в неделя, за да имате успешна седмица"}
{"url": "http://pik.bg/%D0%BC%D1%8A%D1%80%D0%B8-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%BB%D0%B5%D0%B2%D1%81%D0%BA%D0%B8-news717702.html", "text": "\"Тази година ще бъде интересна, тъй като има и Световно първенство. Надявам се Левски да бъде сред отборите у нас, които ще спечелят отличие. По този начин ще покажат, че вървят по правилен път и всички левскари ще бъдем доволни. Жребият не бе благосклонен към Лудогорец, защото Милан може да изпитва затруднения, но винаги е бил в Топ 5 на Европа. Искрено пожелавам успех на Херо в тези мачове. Сигурен съм, че Лудогорец ще се представи достойно и се надявам да победи. Сигурно в главите на играчите на Милан се върти, че ще преодолеят с лекота българския отбор, но съм сигурен, че няма да им е лесно. До 2-3 дни ще стане ясно моето бъдеще. Чакам това да се случи, за да спрат всички спекулации. Водят се финални преговори и не мога да ви кажа в кой отбор ще продължа кариерата си. Водя преговори и с Астана\", заяви доказаният наставник - Станимир Стоилов, пред \"Спортал\".", "date": "2018.01.07", "title": "Мъри със силни думи за Левски"}
{"url": "http://pik.bg/%D1%80%D0%BE%D0%BA%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D0%BD%D0%B0%D1%80%D0%B8%D1%82%D0%B5-news717715.html", "text": "Ботев Пловдив не се е отказал от идеята да вземе офанзивния халф на Дунав Васил Шопов. Това ще стане, ако пловдивчани успеят да изиграят добре картите си с полузащитника Яя Меледже. Както е известно, договорът на последния с клуба изтича през лятото и засега той отказва да го продължи. Столичният Септември предлага по-висока заплата на Меледже. Собствеността на футболиста е поделена между Ботев и благодетеля на новака в елита Румен Чандъров (б.р. - бивш собственик и на Ботев). Сумата, за която претендира Ботев за Меледже, е 60 000 лева. Срещу тази сума играчът ще може да премине в Септември още по време на зимната пауза. Ако Ботев я получи, то ще я използва за откупуването на Шопов от Дунав, пише \"Тема Спорт\".", "date": "2018.01.07", "title": "Рокада при \"канарите\"?"}
{"url": "http://pik.bg/%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BC%D0%BB%D0%B0%D0%B4%D0%B8-%D1%85%D0%BE%D1%80%D0%B0-%D1%81%D0%B5-%D0%B3%D1%80%D0%B8%D0%B6%D0%B0%D1%82-%D0%B7%D0%B0-%D1%81%D0%B0%D0%BC%D0%BE%D1%82%D0%BD%D0%B8-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news717716.html", "text": "Млади хора помагат на самотни възрастни в няколко села в Северозападна България, съобщи Нова телевизия. Фондация „Бикоуз” осигурява домашни помощници. Към момента те се грижат за около 30 възрастни в шест села. Доброволците споделят, че дейността им доставя удоволствие. „Младежите помагат за много неща – коментира Яна Рупева от фондация „Бикоуз. – Дори най-прости неща, като да се запали печка на възрастен човек. Средствата са изцяло осигурени от дарители. В малките населени места и селата няма магазин дори, нито аптека. Лекарите не ги посещават редовно. Въэзрастните хора не можеха да повярват, че някой влиза при тях за да им окаже помощ. Те се притесняваха, че чужди хора ще влязат в дома им и ще видят, че им е разхвърляно“. „Като ми се обадят, помагам – коментира един от доброволците Стоян, който се грижи за баба Милка от Лютиброд. – За дърва – цепя й, внасям й, редя до печката. Наистина ми е приятно да го правя. Трябва да се помага на тези хора. Ако всички ги изоставят, няма как да се справят“.", "date": "2018.01.07", "title": "За пример! Млади хора се грижат за самотни възрастни в Северозападна България"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%B0%D0%BA%D0%B8-%D1%81%D0%BB%D0%BE%D0%B6%D0%B8-%D1%87%D0%B8%D0%BF%D0%BE%D0%B2%D0%B5-%D0%BD%D0%B0-%D0%B1%D0%B5%D0%B1%D0%B5%D1%82%D0%B0%D1%82%D0%B0-%D1%81%D0%B8-news717686.html", "text": "Мания за отвличане и преследване тресе издирваният доскоро от органите у нас и от Интерпол подземен бос Христофорос Аманатидис-Таки. Наследникът на Георги Илиев във ВИС дотолкова се страхува от посегателство върху живота си и този на близките си, че ги е снабдил с последно поколение техника за защита. Жена му Боряна Шехтова, която го дари с двама синове, както и самите деца, едното от които - новородено бебе, вече носят в телата си импланти. Таки прибягнал до крайните мерки и е пръснал 30 хил. евро, за да вградят израелски специалисти специалните проследяващи устройства в телата на своите любими. Това разказват пред „Ретро” близки до манекенката, която била сащисана от празничния подарък на мъжа си. Шехтова се притеснявала чиповете да не навредят на децата, но в крайна сметка била уверена от експертите, че те само могат да им помогнат. Освен че следят локацията им, устройствата дават данни и за здравословното им състояние – пулс, кръвно и други важни показатели. Христофорос Аманатидис се страхувал, че макар и в Дубай, някой може да посегне на любимите му хора за отмъщение. Припомняме, че както „Ретро” първи съобщи в нoщтa нa 5-и cpeщy 6 дeĸeмвpи – Hиĸyлдeн, Боряна дари Таки с втори наследник, като избра да се прибере у нас за раждането, а след това веднага се върна в Дубай при своя любим. Бopянa Шexтoвa и Taĸи вeчe имaт eдин cин - двyгoдишният Aлeĸcaндpoc, ĸoйтo cъщo пpoплaĸa ĸpaй Πepcийcĸия зaлив. Aннa Шexтoвa пък бе зaceчeнa нa caмoлeтa зa Дyбaй. Явнo близнaчĸaтa e билa дo cecтpa cи пo вpeмe нa paждaнeтo. Аманатидис е взел всички мерки семейството му да е в безопасност не само у нас, но и в емирството и пръскал над половин милион за охрана годишно, като около жена му и сина му, а сега и около бебето, денонощно бдели минимум по 4-ма яки гардове. Това обаче не стигало на Таки и той решил да се довери на новите технологии, които вече се използват от много международни компании. Припомняме, че наследниците на Таки са буквално милиардери още от раждането си. В палата им, който се намира на изкуствения остров Джумейра в Дубай, е направил сериозни преобразувания, за да може бебетата да растат комфортно. Само детската стая на Николай била с размерите на училищен физкултурен салон. За отглеждането на синовете му на майката Боряна помагат три детегледачки. На наследниците на ВИС се взимат само най-качествените детски храни и специална вода, която се кара чак от Швейцария. На денонощно разположение били и двама лекари педиатри. Шехтова е заедно с митичния бос на ВИС още от 2009 г. Преди това той имаше връзка с моделката Диляна Попова. Шехтова пък, преди да се залюби с Аманатидис, беше гадже на телевизионния продуцент Евтим Милошев. Боряна обаче напуснала внезапно Евтим, когато се запознала с Таки. Тя буквално за една нощ се изнесла от апартамента на Милошев, без да му дава каквито и да било обяснения. През онези години Боряна беше една от най-известните манекенки на Розалия Тинкова. В същата модна агенция “Ексграунд” работеше и близначката ѝ Анна Шехтова.", "date": "2018.01.07", "title": "САМО В ПИК И \"РЕТРО\"! Таки сложи чипове на бебетата си"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5-%D0%B7%D0%B0-%D0%BA%D0%BE%D1%83%D1%82%D0%B8%D0%BD%D1%8C%D0%BE-%D0%BF%D1%80%D0%B8-%D0%B1%D0%BB%D0%B0%D1%83%D0%B3%D1%80%D0%B0%D0%BD%D0%B0%D1%81-news717729.html", "text": "Една от звездите на Барселона - Луис Суарес, лично посрещна на летището новото попълнение на тима - Филипе Коутиньо. Трансферът на плеймейкъра стана факт вчера, а вечерта бразилецът кацна в каталунската столица, за да парафира споразумението си. Там той бе посрещнат от сериозен кортеж от лимузини, които да превозят него и семейството му. Бразилецът подписа договор за пет години, а Ливърпул ще получи около 142 милиона паунда, което пък превръща сделката във втората най-голяма след тази за Неймар. Малко по-късно каталунците излязоха и със специално клипче, което бе част от приветствието, което клубът отправи към новото си рекордно попълнение, акцентира \"Спортал\".", "date": "2018.01.07", "title": "Радост в Барселона! Невероятно посрещане за Коутиньо при \"блаугранас\""}
{"url": "http://pik.bg/%D1%82%D1%80%D1%83%D1%81-3-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%BF%D0%B5%D1%82%D1%80%D0%B8%D1%87-news717742.html", "text": "Земетресение с магнитуд 3 е регистрирано в района на село Скрът, Община Петрич, в 14.32 часа българско време, сочи справка на сайта на Националния институт по геофизика, геодезия и география (НИГГГ) към БАН.", "date": "2018.01.07", "title": "ТРУС! 3 по Рихтер разлюля Петрич"}
{"url": "http://pik.bg/%D0%B3%D1%80%D0%B8%D1%88%D0%BE-%D0%B8%D0%B7%D0%BB%D0%B8%D0%B7%D0%B0-%D0%B2-%D1%81%D1%83%D0%BF%D0%B5%D1%80-%D0%BC%D0%B0%D1%87-news717704.html", "text": "Българският тенисист Григор Димитров отново ще се изправи срещу австралийския ветеран Лейтън Хюит в мач на двойки. Това ще стане в понеделник по време на турнира FAST4 в Сидни. Хасковлията ще си партнира с четвъртия в световната ранглиста Александър Зверев. Двамата ще срещнат на корта изцяло австралийския тандем Хюит - Ник Кирьос. Димитров вече победи Хюит на двойки през тази година. Българинът и Райън Харисън надвиха австралиеца и Джорджан Томпсън в първия кръг на турнира в Бризбейн, акцентира \"Топспорт\". \"Александър и Григор са изключителни съперници и се надявам много фенове да дойдат да ни подкрепят. Нивото на турнира FAST4 миналата година беше много високо, но сега очаквам да е още по-високо, при положение че ще играем с Димитров и Зверев. Ще бъде вълнуващо и забавно\", коментира Хюит. Гришо пък ще получи шанс за частичен реванш спрямо Кирьос. Припомняме, че Ник отстрани Григор на полуфиналите на сингъл в Бризбейн.", "date": "2018.01.07", "title": "Гришо излиза в супер мач!"}
{"url": "http://pik.bg/%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F%D1%82%D0%B0-%D0%B4%D0%BE-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D1%81%D1%82%D0%BE%D0%BA%D1%85%D0%BE%D0%BB%D0%BC-news717743.html", "text": "Двама души бяха ранени при експлозия в близост до вход на метрото в Стокхолм, съобщават от полицията, цитирани от БТА. Засега остават неясни причините за взрива, избухнал около 11.00 ч. местно време (10.00 ч. по Гринуич) на площад близо до станция \"Ворби горд\", в южната част на шведската столица. Тежко ранен е мъж на възраст 60 години, жена на възраст около 45 години е пострадала по-леко. \"Според свидетели мъжът вдигнал от земята предмет, който избухнал\", се казва в комюнике на полицията. Според властите експлозията не е свързана с тероризъм. Метростанцията и близкия площад са затворени, за да могат сапьорите да ги проверят.", "date": "2018.01.07", "title": "Двама ранени при експлозията до метрото в Стокхолм "}
{"url": "http://pik.bg/%D1%80%D0%B0%D0%BA-%D0%BF%D0%BE%D0%B3%D1%83%D0%B1%D0%B8-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-%D1%84%D1%80%D0%B0%D0%BD%D1%81-%D0%B3%D0%B0%D0%BB-news717747.html", "text": "Френската певица Франс Гал почина на 70 години от рак, съобщи АФП. \"Има думи, които човек иска никога да не произнася. Франс Гал отиде в \"Белия рай\" на 7 януари, след като две години се бори с рака дискретно и с достойнство\" - каза пресаташето на певицата Женвиев Салама. Гал беше в болница от средата на декември миналата година. Франс Гал става известна още на 16 години. Сред най-популярните й песни са \"Poupеe de cire, poupеe de son\", \"La Groupie du pianiste\", \"Si, Maman, si\", \"Ella, elle l'a\", \"Quelques mots d'amour\", \"Rеsiste\". В живота на Франс Гал има няколко лични драми. Тя се разболява от рак на гърдата година след като съпругът й Мишел Берже умира от инфаркт на 42 години през 1992 г. Франс Гал се оттегля от сцената след смъртта на дъщеря си Полин от муковисцидоза през 1997 г. През 2015 г. обаче се завръща за музикалната комедия \"Rеsiste\", която подновява популярността на песните й с Мишел Берже.", "date": "2018.01.07", "title": "Рак погуби френската певица Франс Гал!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%B1%D0%B5%D1%80%D0%B5%D1%82-news717757.html", "text": "Само преди няколко часа стана ясно, че издирваният пет дни шесторен убиец от Нови Искър Росен Ангелов е бил намерен мъртъв. По първоначална информация тялото му е открито в съседна къща в село Луково, където той е живял последните години, като се беше самонастанил в една от къщите. Издирваният за зверските убийства в Нови Искър на шест души беше обявен за общодържавно издирване, в което се включиха и военни и барети и хеликоптер. Акцията беше безпрецедентна за родните ни ширини. Прокуратурата и МВР заявиха преди дни на пресконференция, че има безспорни доказателства за вината на Росен Ангелов, който е имал връзка с убитата Кети. Именно това е провокирало агресията в него, той е убил първо нея, а след това мъжът й Неделчо, синът му Георги, дъщерята на Кети Нанси, нейният приятел Боби, майката на Кети и семейното куче. Припомняме, че Росен Ангелов е бил обявен за общодържавно издирване и преди повече от 8 години, когато е получил присъда за блудство с малолетно момиче. „Намерено е тяло на мъж, след като се претърсваха вила по вила. В една от стаите е намерено тялото на мъж, който отговаря на описанието на Росен Ангелов. В ръката му е имало оръжие - пистолет \"Берета\", обяви главен комисар Младен Маринов. \"Огледът на място продължава и в момента. Към този момент не може да се каже кога се е самоубил. Дали веднага след инцидента в Нови Искър, или по-късно. Това ще стане ясно след аутопсията. С това работата по случая не свършва, защото има още много какво да се изяснава\", добави Маринов. \"Целта на операцията беше първо да гарантираме сигурността на гражданите, да бъде притиснат и да няма възможност да се придвижва свободно и междувременно да извършваме претърсване дом по дом. За провеждането на тази операция бяха включени сили на МВР и на Българската армия. Методичното претърсване продължава вече трети ден. Около 14.00 часа в една от стаите на изоставена къща е намерено тялото на мъж, който по възраст и описание отговаря на издирваното лице и държи в ръката си пистолет. Огледът тепърва започва, има огнестрелна рана в областта на слепоочието\", каза още Маринов.", "date": "2018.01.07", "title": "ИЗВЪНРЕДНО В ПИК! Главният секретар Младен Маринов: Росен Ангелов е използвал пистолет \"Берета\"! Оръжието е намерено в ръката му! (ОБНОВЕНА)"}
{"url": "http://pik.bg/%D0%B4%D0%B8%D0%BB%D1%8A%D1%80-%D1%81%D0%BA%D1%80%D0%B8%D0%BB-%D0%B4%D1%80%D0%BE%D0%B3%D0%B0-%D0%B7%D0%B0-12-%D0%B1%D0%BE%D0%BD%D0%B0-%D0%B2-%D0%BF%D0%BE%D1%87%D1%82%D0%B8-%D0%BE%D0%B1%D0%B5%D0%B7%D0%BB%D1%8E%D0%B4%D0%B5%D0%BD%D0%BE-%D1%81%D0%B5%D0%BB%D0%BE-%D1%81%D0%B5-%D0%BE%D1%82%D1%8A%D1%80%D0%B2%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-news717727.html", "text": "Кюстендилецът Николай Николов бе осъден на лишаване от свобода за срок от  три години с четиригодишен изпитателен срок, както и на глоба в размер на 2 000 лв., след като бе хванат да държи наркотици под керемидите на дядовата си къща в почти обезлюденото село Габрешевци, община Трекляно, съобщи Струма.бг. На три места в жилището при полицейска проверка на 6 ноември миналата година служители на Граничния полицейски участък „Олтоманци“ откриват 3 кг и 55 г марихуана на обща стойност 12 220 лв. Николов ще трябва да плати и разноски по делото в  размер на 119.93 лева по сметка на  ОД на МВР. От години мъжът работи в столицата, но всеки уикенд се прибирал в родния си град, а от време на време навестявал имота, предимно при ловните си излети с приятели. Кюстендилецът поиска споразумение с Районната прокуратура, призна фактите и обстоятелствата в обвинителния акт, а съдът свали наказанието под минимума, определен от законодателя.", "date": "2018.01.07", "title": "Дилър, скрил дрога за 12 бона в почти обезлюдено село, се отърва от затвора"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%BE%D1%87%D0%B8%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BE%D1%82-%D0%B2%D0%B7%D1%80%D0%B8%D0%B2%D0%B0-%D0%B2-%D1%81%D1%82%D0%BE%D0%BA%D1%85%D0%BE%D0%BB%D0%BC-news717752.html", "text": "Мъж на 60-годишна възраст, който пострада при експлозията до метростанция в югозападната част на шведската столица Стокхолм, е починал в резултат на получените рани, предава AФП, цитирани от Фокус. По-рано полицията съобщи, че по данни на очевидци мъжът е „вдигнал предмет от земята, който е избухнал“. По-късно той е починал в болница. Жена на 45 г. също бе ранена при взрива. След инцидента метростанцията и разположен в близост площад са евакуирани и достъпът до тях бяха блокирани. Говорител на полицията изключи възможността за терористичен фон на инцидента. Местни медии съобщиха, че експлозията е предизвикана от граната.", "date": "2018.01.07", "title": "ТРАГЕДИЯ! Почина един от ранените от взрива в Стокхолм   "}
{"url": "http://pik.bg/%D1%81-%D0%BA%D0%B0%D0%BA%D0%B2%D0%BE-%D1%89%D0%B5-%D0%B3%D0%BB%D0%B5%D0%B7%D0%B8%D0%BC-%D0%BD%D0%B5%D0%B1%D1%86%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8%D1%82%D0%B5-news717721.html", "text": "Шестте месеца на българското европредседателство са шанс да ни забележат както на политическата, така и на европейската кулинарна сцена. Първи с разнообразието на българската кухня ще се запознаят еврокомисарите, които на 11 януари пристигат в страната ни. Панирани люти чушки с пълнеж от саламурено сирене, традиционна българска скара, погача – това са малка част от менюто, подбрано за политическия елит на Европа. Целта е съчетанието на вкусовете и визията да отговаря на идеята за семпло и вкусно. Това е принципът, от който 24 години се ръководи в кухнята Андрей Стоилов - председател на Българската асоциация на професионалните готвачи, съобщава Нова телевизия. Той е капитан на националния отбор, който на всеки четири години щурмува световния кулинарен Олимп. Както спортните, така и кулинарната олимпиада се провежда в различни дисциплини. В една от тях  – категория „Ресторант”, осем отбора приготвят тристепенно меню в продължение на шест часа, като порциите са за 120 души. За няколко поредни участия представянето на българите е повече от задоволително – три бронзови медала.", "date": "2018.01.07", "title": " С какво ще глезим небцето на еврокомисарите"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%81%D0%B8%D1%85%D0%BE%D0%BB%D0%BE%D0%B3%D1%8A%D1%82-%D1%85%D1%80%D0%B8%D1%81%D1%82%D0%BE-%D0%BC%D0%BE%D0%BD%D0%BE%D0%B2-%D0%B8%D0%BC%D0%B0%D0%BC-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%BE%D0%B1%D0%BD%D0%BE%D0%B2%D0%B5-news717756.html", "text": "Имам съмнения за самоубийството на Росен Ангелов! Аз продължавам да твърдя, че шесторното убийство в Нови Искър е дело на социопат, а социопатите не са склонни към самоубийство. Ще видим и какво ще кажат разследващите. Това обяви пред ПИК психологът Христо Монов. \"Давам ви пример със социопата Брейвик, който изби близо 100 души в Норвегия. Той нямаше намерение да се самоубива. Така че пред мен остават и други възможности за развитие на нещата, но не бих коментирал повече. Обществото поне ще е спокойно\", добави той. Припомняме, че по-рано днес убиецът от Нови Искър Росен Ангелов бе намерен мъртъв. Той се е самоубил с изстрел в главата. Тялото му е намерено в района на село Луково. Става въпрос за друга вило в селото, като до него е намерено и оръжието. В 17,30 от МВР ще дадат специален брифинг по темата. Според разследващите на пистолета му е имало поставен заглушител.", "date": "2018.01.07", "title": "САМО В ПИК! Психологът Христо Монов: Имам съмнения за самоубийството на Росен Ангелов! (ОБНОВЕНА)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%B5-%D0%BD%D0%B0%D0%BC%D0%B5%D1%80%D0%B5%D0%BD-%D0%BC%D1%8A%D1%80%D1%82%D1%8A%D0%B2-%D1%81%D0%B0%D0%BC%D0%BE%D1%83%D0%B1%D0%B8%D0%BB-%D1%81%D0%B5-%D0%B5-%D0%BD%D0%B0-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D0%BC%D1%83-%D0%B8%D0%BC%D0%B0%D0%BB%D0%BE-%D0%B7%D0%B0%D0%B3%D0%BB%D1%83%D1%88-news717755.html", "text": "Убиецът от Нови Искър Росен Ангелов е намерен мъртъв. Той се е самоубил с изстрел в главата. Тялото му е намерено в района на село Луково. Става въпрос за друга вило в селото, като до него е намерено и оръжието. В 17,30 от МВР ще дадат специален брифинг по темата. Според разследващите на пистолета му е имало поставен заглушител. ОЧАКВАЙТЕ ПОДРОБНОСТИ!", "date": "2018.01.07", "title": "ИЗВЪНРЕДНО В ПИК! Росен Ангелов е намерен мъртъв! Самоубил се е, на пистолета му имало заглушител! (ОБНОВЕНА) "}
{"url": "http://pik.bg/%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D0%B8-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D0%B1%D0%B0%D0%BD%D1%81%D0%BA%D0%BE-%D0%B1%D1%8A%D0%B4%D0%B5%D1%82%D0%B5-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%B8-news717763.html", "text": "Движението по път II-19 Симитли - Банско в района на Градево се осъществява в една лента, двупосочно, с пропускателен режим, поради ПТП. Това съобщиха от пресцентъра на Агенция \"Пътна инфраструктура\". Както съобщихме, тежка катастрофа има и край Враца!", "date": "2018.01.07", "title": "КАКВО СТАВА! Катастрофа затапи и пътя край Банско! Бъдете внимателни"}
{"url": "http://pik.bg/%D1%81%D0%BC%D1%8A%D1%80%D1%82-%D0%BD%D0%B0-%D0%BF%D1%8A%D1%82%D1%8F-%D0%BA%D0%BE%D0%BB%D0%B0-%D0%B5-%D1%83%D0%B1%D0%B8%D0%BB%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-news717767.html", "text": "Кола помете и уби пешеходец във вилната зона край Враца, предаде Нова телевизия. Човекът отивал към автобусната спирка и пресичал 4-лентовото платно на пешеходна пътека, когато бил ударен и подхвърлен на няколко метра. Загинал на място. Още не се знае самоличността му. Ограничението в този участък е 60 километра в час, но почти не се спазва. Водачът на автомобила е възрастен мъж. Не е употребил алкохол.", "date": "2018.01.07", "title": "СМЪРТ НА ПЪТЯ! Кола е убила пешеходец край Враца"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-news717760.html", "text": "Временно движението по път II-15 Враца - Борован в района на спирка \"Череша\" при км 8 се осъществява в една лента поради тежко ПТП. Това съобщиха от пресцентъра на Агенция \"Пътна инфраструктура\".", "date": "2018.01.07", "title": "ВНИМАНИЕ! Тежка катастрофа край Враца!"}
{"url": "http://pik.bg/%D1%82%D1%80%D0%B8-%D0%BA%D0%BE%D0%BB%D0%B8-%D1%81%D0%B0-%D1%81%D0%B5-%D0%BD%D0%B0%D1%81%D0%BC%D0%B5%D0%BB%D0%B8-%D0%BA%D1%80%D0%B0%D0%B9-%D0%B1%D0%B0%D0%BD%D1%81%D0%BA%D0%BE-%D0%B6%D0%B5%D0%BD%D0%B0-%D0%B5-%D1%80%D0%B0%D0%BD%D0%B5%D0%BD%D0%B0-news717765.html", "text": "41-годишна жена пострада след катастрофа между три автомобила, затворила пътя Банско - Симитли. В 16.00 ч. днес на изхода на с. Градево в посока Симитли, според свидетели, водачът на \"Хонда-Сивик\" с пернишка регистрация, движещ се към Симитли, предприема изпреварване на \"Тойота\" със софийска регистрация. Насреща му обаче идва \"Опел\" с благоевградска регистрация. За да не последва челен удар с \"Хонда\"-та, водачът на \"Опел\"-а, завива рязко наляво, така се блъска челно в \"Тойота\"-та. \"Хонда\"-та минава покрай опела, но с лявото си предно колело се блъска в подпорната стена и спира едва след 20 м заради спукана гума. След челния удар \"Тойота\"-та е натикана със задната си част в мантинелата. Заради катастрофата пътят бе затворен за движение и в двете посоки, само 40 минути по-късно откъм Симитли опашката бе 2 км, а откъм прохода \"Предел\" - двойно по-голяма заради завръщащите се от Банско. Пострадалата е приета в МБАЛ-Благоевград с гръдна травма, тя е от \"Тойота\"-та, няма опасност за живота й.", "date": "2018.01.07", "title": "Три коли са се насмели край Банско! Жена е ранена! "}
{"url": "http://pik.bg/%D0%BD%D0%B0%D0%B4-1-200-%D0%BA%D1%83%D0%BA%D0%B5%D1%80%D0%B8-%D1%83%D1%87%D0%B0%D1%81%D1%82%D0%B2%D0%B0%D1%85%D0%B0-%D0%B2%D1%8A%D0%B2-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%BD%D0%B0-%D0%BC%D0%B0%D1%81%D0%BA%D0%B0%D1%80%D0%B0%D0%B4%D0%BD%D0%B8%D1%82%D0%B5-%D0%B8%D0%B3%D1%80%D0%B8-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news717734.html", "text": "Над 1200 кукери участваха във фестивала на маскарадните игри в Благоевград, съобщи Би Ти Ви. Те представиха традиционните обичаи и показаха забавни сцени по злободневни теми. В града се стекоха хиляди любопитни посетители и централният булевард „Св. св. Кирил и Методи“ бе блокиран. В надпреварата за най-хубав костюм, най-добре представени традиции и сценки се включиха 13 групи. Награди получиха почти всички.", "date": "2018.01.07", "title": "Над 1 200 кукери участваха във фестивала на маскарадните игри в Благоевград"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%B4%D0%B2%D0%BE%D0%BA%D0%B0%D1%82-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%88%D0%B5%D1%81%D1%82%D0%BE%D1%80%D0%BD%D0%B8%D1%8F-%D1%83%D0%B1%D0%B8%D0%B5%D1%86-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%B8-%D0%B2%D1%8A%D0%BF-news717759.html", "text": "Винаги ще има доза съмнение за това дали той е убиецът. Лично мен този развой на събитията не ме изненадва. Това заяви ексклузивно и само пред агенция ПИК топадвокатът Марин Марковски по повод последната информация, че шесторният убиец от Нови Искър Росен Ангелов е намерен мъртъв. Адвокат Марковски, който има повече от 30 години стаж с тежки криминални престъпления, заяви, че за да е сигурно обществото в истината на това самоубийство, трябва да се покажат безспорни доказателства, че издирваният престъпник е сложил сам край на живота си. \"За няколко часа може да се установи, че е самоубийство. Но независимо от това трябва да се направят подробни изследвания - дали има барут по ръцете, дали оръжието е достатъчно късо, за да може човек, ако се прострелва в главата да обърне ръката си. Това са много важни детайли. Основното обаче е, че трябва да се дадат фактите и доказателствата, за да е сигурно и спокойно обществото. Това е естествено съмнение, защото не могат да хванат истинския убиец са набелязали този и накрая са го самоубили. Това е напълно естествено, защото не сме роботи. Но за да може да се отговори на всички тези въпроси, ще трябва да бъдат показани на журналистите фактите такива, каквито са. Това са отговорите на въпросите за механизма на самоубийството\", обясни той. На въпрос на ПИК дали не е странно, че при подобна акция, при която бяха претърсени всички къщи и се включиха военни и хеликоптер, трупът е бил пропуснат и открит едва днес, Марковски каза: \"Това е поради небрежност, аз нямам друг отговор на този въпрос.\" Относно използваното оръжие от Росен за самоубийството и заглушителя, адвокат Марковски заяви, че дали това е същото оръжие, с което е убита Кети и цялото й семейство, може да се установи единствено със съдебно балистична експертиза. По думите му, малокалибреното оръжие има специфични нарези, имат специфични характеристики и когато се вземе гилзата от местопрестъплението, простреля се на стрелбище и се провери на електронен микроскоп, се установява идентичност с пълна точност подобно на отпечатъци. \"Много е интересно, когато има пистолет със заглушител. Първо има пистолет, после заглушител - дължина на заглушителя. Трябва да се направи един прост експеримент дали може да се извие ръката. Прави се дървен макет и се измерва разстоянието. Всичко подлежи на проверка\", заяви категорично Марковски. Попитан какъв е този човек, който близо 10 години успешно се е укривал от полицията за друго престъпление, убил е шест души и е стигнал до там, че да сложи край на живота си, адвокатът разкри: \"По някой път успешното криене се дължи на това, че има немърливо търсене на този, който трябва да търпи присъда. Има доста хора, които се крият и не са хванати дълго време. Защото има един екип с полицаи, които издирват, но някой път се пада човек, който е натоварен с много работа. Още повече, че Росен Ангелов е издирван за не толкова тежка присъда. Може да са проявили небрежност в търсенето. Въпросът е следният - дали той е прострелял онези хора?\" \"Това, което буди въпроси за размисъл, е, че по думите на полицията той е убил жената, която хвърля в кладенеца. След това е отишъл да се преоблече и се връща да убие останалите. Първо, защо ще ходи да убива останалите, той не е познавал тези хора. Още повече, ако е убил тази жена и я е хвърлил в кладенеца, отишъл е да се преоблече, той е трябвало да съобрази, че като е изчезнала тази жена, останалите може да повикат полиция, защото е изчезнала. Има елементи, които будят своите сериозни въпроси. Но понякога човек не винаги постъпва правилно и разумно\", заяви адвокат Марковски. Все пак един от най-добрите защитници у нас заяви, че реалността понякога опровергава нелогичните неща, както и това да убиеш човек или да блудстваш с него.", "date": "2018.01.07", "title": "САМО В ПИК! Адвокат Марковски с ексклузивен коментар за шесторния убиец Росен Ангелов и въпросите, които будят размисъл"}
{"url": "http://pik.bg/%D0%B4%D0%BE-%D1%87%D0%B0%D1%81%D0%BE%D0%B2%D0%B5---%D1%86%D1%81%D0%BA%D0%B0-%D0%BE%D0%B1%D1%8F%D0%B2%D1%8F%D0%B2%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BF%D0%B0%D1%80%D0%B0%D1%84%D0%B8%D1%80%D0%B0%D1%82-%D1%81-news717699.html", "text": "Третото ново попълнение на ЦСКА - Жеферсон, вече е в България. Той летя вчера сутринта от родината му Бразилия. Левият бек е бил посрещнат от човек на клуба и настанен в квартира, пише \"Тема спорт\". \"Червените\" все още не са обявили официалното му привличане, като това най-вероятно ще се случи утре, когато тимът започва подготовка. Очаква се бранителят да подпише за 2 години. Той идва като свободен агент, след като разтрогна договора си с Интернасионал. За старта на подготовката ще се явят и другите две нови попълнения на ЦСКА - холандецът Роланд Алберг и колумбиецът Хеан Карлос Бланко.", "date": "2018.01.07", "title": "До часове - ЦСКА обявява трансфер! \"Червените\" парафират с..."}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BB%D0%B0-%D0%BA%D1%80%D0%B0%D0%B4%D1%86%D0%B8-%D0%BD%D0%B0-%D1%82%D0%BE%D0%BA-%D0%B2-%D0%B1%D0%B5%D0%BB%D0%BE%D1%81%D0%BB%D0%B0%D1%82%D0%B8%D0%BD%D1%81%D0%BA%D0%BE-%D1%81%D0%B5%D0%BB%D0%BE-news717679.html", "text": "Полицията е установи неправомерни прикачвания към електропреносната мрежа на ЧЕЗ в белослатинското село Алтимир, съобщават в бюлетина на ОД на МВР, цитирани от Конкурент. Само за ден са били спипани двама крадци на ток, уточняват от полицията. В събота ченгета и служители на енергодружеството са установили нарушението в дома на Т.М., на 56 години от населеното място, за което е образувано бързо производство. При проверка в къща на 27-годишния Г.О., също от Алтимир, е констатирано същото нарушение, поради което е образувано досъдебно производство.", "date": "2018.01.07", "title": "Полицията е задържала крадци на ток в белослатинско село"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BE%D1%82-%D0%BF%D1%85%D0%B5%D0%BD%D1%8F%D0%BD-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D0%B5%D1%83%D0%BB-news717672.html", "text": "Премиерът на Япония Шиндзо Абе оцени положително готовността на Северна Корея да изпрати свои спортисти на зимните Олимпийски игри в южнокорейския град Пьончан, но отново подчерта необходимостта от конкретни стъпки от страна на Пхенян за установяването на значим диалог между страните, съобщава РИА Новости, цитирани от Фокус. Японският премиер заяви това в ефира на местния телевизионен канал NHK. „Северна Корея демонстрира взаимодействие по въпроса за Олимпийските игри в Пьончан. Олимпиадата е тържество за света. Ние ценим подобни изменения в позицията на Пхенян“, подчерта Абе. В същото време, японският лидер предупреди, че воденето на „диалог заради самия диалог“ е безполезно. „Необходимо е Северна Корея да предприеме конкретни ходове и да унищожи напълно своето ядрено и ракетно въоръжение и това да може да се провери. Само след това е възможен значим диалог“, добави той.", "date": "2018.01.07", "title": "Премиерът на Япония очаква конкретни стъпки от Пхенян в преговорите със Сеул"}
{"url": "http://pik.bg/%D0%B1%D0%B0%D0%BD%D0%B4%D0%B8%D1%82%D0%B8-%D0%BE%D1%82%D0%B0%D1%80%D0%B0%D1%88%D0%B8%D1%85%D0%B0-%D0%BA%D1%8A%D1%89%D0%B0-%D0%B2-%D0%BC%D0%B5%D0%B7%D0%B4%D1%80%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%BB%D1%8E%D1%82%D0%B8-%D0%B4%D0%BE%D0%BB-news717690.html", "text": "Къща в мездренското село Люти дол е била обрана, информират от полицията във Враца, цитирани от Булнюз. На 6 януари около 09:30 часа сутринта в РУ-Мездра е получена жалба от жител на селото. Той съобщил, че в дома му е проникнато с взлом, като крадецът е разбил катинара, който държал вратата на мазето заключена. По думи на обрания, са разбити и ключалките на две от вратите на втория етаж. Крадецът е разбивал наред, докато не открие нещо ценно и годно за продан. Така той си е тръгнал от имота с моторен трион и ъглошлайф. Крадецът не е оставил следи, отвеждащи до самоличността му. По случая тече разследвване. В РУ Мездра е заведено Досъдебно производство.", "date": "2018.01.07", "title": "Бандити отарашиха къща в мездренското село Люти дол"}
{"url": "http://pik.bg/%D1%86%D1%81%D0%BA%D0%B0-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D1%80%D0%B5%D0%BE%D0%B1%D1%80%D0%B0%D0%B7%D0%B8-%D0%B0%D1%80%D0%BC%D0%B8%D1%8F%D1%82%D0%B0-news717693.html", "text": "Ръководството на ЦСКА планира да прави поетапна реконструкция на стадион \"Българска армия\". Идеята на клуба е да прави сектор по сектор, докато преобрази напълно съоръжението. \"Червените\" са наясно със своя проект, но той ще извърви дълъг път докато бъде одобрен от всички институции. Инвестициите ще бъдат внушителни, а \"Армията\" ще придобие модерен вид, пише \"Тема спорт\". Плановете са стадионът да може да приема поне мачове от груповата фаза на евротурнирите. На Панчарево ще се събори старото стрелбище, което е в окаяно състояние. На негово място ще се вдигне общежитие за школата, което ще включва ресторант и модерна фитнес зала. Ще има и още нови терени. ЦСКА окончателно си върна базите на 4 януари, когато подписа договор с дружеството \"Сердика спортни имоти\" за стопанисването им в срок от 10 години.", "date": "2018.01.07", "title": "ЦСКА планира да преобрази \"Армията\"!"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B8-%D0%B4%D1%80%D1%83%D0%B3%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BA%D0%B0%D1%82%D0%BE-%D1%82%D0%BE%D0%B2%D0%B0-%D0%B2-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-news717706.html", "text": "„Системата беше разграждана през годините, моделът на насилие беше култивиран, без да бъде изграждан надежден инструментариум на регулация на тези отношения. Можем да очакваме и други такива престъпления. Не е вярно, че не са ставали други такива масови убийства”. Така експертът по сигурността Тихомир Стойчев коментира пред Булнюз шесторното убийство в Нови Искър и работата на разследващите. Той сравни настоящият случаяй със случая „Ганеца”. „Той беше обявен за извършител на множество криминални престъпления, преследван дълго, воден на външно наблюдение, постоянно му е дишано във врата. Ганеца обаче разкрил външното наблюдение, тръгнал да бяга, стрелял по хора и след това се оказа, че се е самопрострелял”, коментира Стойчев. Експертът отправи критики за политизиране на системата на МВР. „Разговорът за проблемите с престъпността трябва да продължат”, категоричен бе Стойчев.", "date": "2018.01.07", "title": "Експерт по сигурността: Няма да са изненада и други престъпления като това в Нови Искър"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%B8%D0%BA-%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B0%D0%BE%D1%81-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%E2%80%9E%D1%81%D0%BE%D1%84%D0%B8%D1%8F%E2%80%9D-%E2%80%93-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B8-%D0%BE%D0%BF%D0%B0%D1%88%D0%BA%D0%B8-%D0%B1%D0%B0%D0%B2%D1%8F%D1%82-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D1%81-%D1%87%D0%B0%D1%81%D0%BE%D0%B2%D0%B5-%D0%B3-news717720.html", "text": "Тотален хаос цари на летище „София” в натоварения празничен ден в неделя, когато стотици българи ползвали почивните дни около Коледа и Нова година, за да се приберат в родината, опитват отново да отпътуват в чужбина, алармира човек на ПИК на място. Напускането на страната през аерогарата се оказва мисия невъзможна и полетите закъсняват с часове заради абсурдната организация на родните летищни власти. Шокиращия хаос на софийското летище е причинило буквално километрична опашка на терминала за отпътуване, показва видео, изпратено до ПИК. „Подобен хаос е невиждан дори в страните от третия свят. Летище „София” трябва да отговаря пред властите за този абсурд, който причинява невиждани загуби и за самолетните компании и за пътниците. Някои полети закъсняват с часове, само заради невъзможността хората да се чекират. Никой не дава обяснение, защо опашките са километрични и толкова бавно се извършват проверките”, потресени са читатели на ПИК. Припомняме, че агенция ПИК още преди месеци алармира в свое разследване, че на столичното летище има огромен проблем със скенерите, проверяващи пътниците и багажа, а вероятно сега той е утежнен заради засилените проверки покрай българското европредседателство. Явно обаче проблемът тежи с пълна сила още от месици насам и показателен е днешният хаос на столичната аерогара. Потърпевши се оплакаха, че за да успее да мине, човек трябва да дойде 3 часа по-рано, а организацията определят като пълна липса на съдействие.", "date": "2018.01.07", "title": "ЕКШЪН В ПИК! Тотален хаос на летище „София” – километрични опашки бавят полетите с часове, гаврата с пътниците е пълна (ВИДЕО)"}
{"url": "http://pik.bg/%D0%BC%D0%B8%D1%80%D0%B8%D0%B7%D0%BC%D0%B0%D1%82%D0%B0-%D0%BE%D1%82-%D0%B4%D1%80%D0%B5%D1%85%D0%B8%D1%82%D0%B5-%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%8F-%D1%87%D0%BE%D0%B2%D0%B5%D0%BA-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%BD%D0%B8%D0%B2%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B5%D1%81-news717658.html", "text": "Ароматът на любимия човек може да помогне за намаляването на стресовите нива в най-напрегнатите дни, показа проучване, цитирано от в. \"Дейли мейл\". Жените имат по-ниски нива на стрес , когато помиришат риза , която партньорът им е носил. Мирисът на непознат човек от друга страна изнервя повече дамите. Проучването било направено от учени от университета на Британска Колумбия в Канада. С него експертите показват, че миризмата не е просто част от първоначалното привличане , а от цялостно усещане за безопасност , поне при хетеросексуалните жени. За целта били избрани 96 двойки, разделени на три групи по равно. В първата жените помирисали нова риза, във втората - носена от непознат, а в третата - от партньора им, съобщава БТА. Включените в експеримента мъже трябвало да бъдат 24 часа с една и съща дреха, като два дни не са ползвали дезодорант. Жените от своя страна трябвало да вършат стресиращи дейности. Разпозналите миризмата на своя партньор върху дрехата били по-спокойни и нивата им на кортизол по-бързо се върнали в нормални граници.", "date": "2018.01.07", "title": "Миризмата от дрехите на любимия човек намалява нивата на стрес"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B8%D0%BC%D0%B0-%D0%B4%D0%B0%D0%BD%D0%BD%D0%B8-%D1%87%D0%B5-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%B5-%D0%B8%D0%B7%D0%B1%D1%8F%D0%B3%D0%B0%D0%BB-%D0%B2-%D0%BF%D0%BE%D1%81%D0%BE%D0%BA%D0%B0-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-news717698.html", "text": "Акцията по издирването на шесторния убиец от Нови Искър Росен Ангелов в района на село Луково продължава, съобщава Би Ти Ви. Районът остава отцепен от органите на реда, като в селото се допускат само местните жители. По информация на Би Ти Ви, Ангелов, който е опитен планинар, е избягал по билото на планината в посока Нови Искър.", "date": "2018.01.07", "title": "ОТ ПОСЛЕДНИТЕ МИНУТИ! Има данни, че Росен Ангелов е избягал в посока Нови Искър"}
{"url": "http://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%B4%D1%83%D0%BC%D0%B8-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0%D1%85%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news717696.html", "text": "Възстановяването на българската църква „Свети Стефан” в Истанбул е важно послание към международната общност. Единството е в различието. Това каза турският президент Реджеп Ердоган по време на официалната церемония по откриването на укрепения храм. Държавният глава подчерта, че страната му се опитва да възстанови всички храмове на различни религии, разположени на територията й. „Вярваме, че всички трябва да извършват своите религиозни обреди свободно. Нашата отговорност е бъдещите поколения да могат да видят ценните паметници на културата”, каза още Ердоган. „Турция е най-големият съсед на Европа. Ние сме длъжни, по време на европредседателството ни, да нормализираме отношенията между ЕС и Анкара и да ги направим такива, каквито бяха само преди няколко години”, заяви от своя страна българският премиер Бойко Борисов. \"Предстои сериозен дебат за бъдещето на Европейския съюз в светлината на Брекзит, но страната ни ще положи усилия за възстановяване на добрия тон и отношенията на партньорство между Турция и страните от ЕС, посочи министър-председателят Бойко Борисов. Борисов и Ердоган, които разговаряха след официалната церемония по откриването на реставрираната българска църква „Св. Стефан“ в Истанбул, оцениха високо положителната динамика между двете страни, както и приносът на Турция за овладяване на мигрантския натиск по българската граница и към Европа. Подчертано беше, че активизирането на двустранните контакти на политическо и експертно равнище през последните месеци е стимулирало развитието на отношенията във важни за България и Турция области като земеделието, транспорта, енергетиката. Премиерът Бойко Борисов благодари на президента Ердоган за личната му ангажираност и за усилията на турската държава за възстановяването на храма. Той посочи, че днешното събитие е не просто доказателство за сътрудничество между страните ни и толерантността между религиите, но и пример, че разбирателството и мирът са пътят за постигане на напредък по всички въпроси. Той отбеляза в словото си, че днешното събитие е много важно послание към международната общност в контекста на българското европредседателство. „С това Истанбул показва, че различните религии и култури живеят заедно в този град и още един път ние показваме това на целия свят”, подчерта турския президент. По думите му църквата „Св. Стефан” е храм на българската общност в Истанбул, освен това тя дава принос и за красотата града и неговото богатството. Той отбеляза, че реставрацията е била продължителна и трудна, а разходите средства са в размер на около 15 млн лири. В същото време екипът е проявил голям професионализъм и чувствителност. „Лошите спомени от историята не би трябвало да хвърлят сянка върху надеждата и възможността да живеем заедно. Затова ние смятаме, че трябва да има обединение. Това е и нашето отношение към всичките религии”, подчерта още турският президент. В тази връзка той посочи, че се опитват да поддържат храмовете на всички религии в страната им. \"През последните 15 години Турция е реставрирала много обекти както в страната си, така и на Балканите, Близкия Изток, Северна Африка, Средна Азия, Мала Азия и Източна Африка. Това са над 5 000 обекти, чиито реставрации са осъществени с подкрепата на Турция. Съхраняването на тези обекти е наша отговорност към бъдещите поколения”, заяви Ердоган.", "date": "2018.01.07", "title": "ИСТОРИЧЕСКИ ДУМИ! Ето какво казаха Борисов и Ердоган в Истанбул "}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-21-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D0%BB%D0%B0%D0%B4%D0%B5%D0%B6-%D1%81-%D0%BD%D0%B0%D0%B4-12-%D0%BF%D1%80%D0%BE%D0%BC%D0%B8%D0%BB%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9-news717681.html", "text": "Пиян шофьор от монтанското село Златия е бил спрян за проверка рано тази сутринта в Козлодуй, съобщават от полицията, цитирани от Конкурент. Автопатрул засякъл „Рено Меган Сценик“, зад чиито волан бил 21-годишния К.Ф., който живее в монтанското село Златия. При проверката с дрегер, уредът отчел над 1.2 промила алкохол. На шофьора е съставен акт и му е издаден талон за кръвна проба. Отделно от това проверката на ченгетата доказала, че водачът е неправоспособен, поради което му е съставен и фиш.", "date": "2018.01.07", "title": "Спипаха 21-годишен младеж с над 1,2 промила алкохол да шофира без книжка в Козлодуй"}
{"url": "http://pik.bg/%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B8%D1%8F%D1%82-%D0%B1%D0%B8%D0%BB%D0%B5%D1%82-%D0%B7%D0%B0-560-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BB%D0%BE%D1%82%D0%B0%D1%80%D0%B8%D1%8F-%D0%B5-%D0%B1%D0%B8%D0%BB-%D0%B7%D0%B0%D0%BA%D1%83%D0%BF%D0%B5%D0%BD-%D0%B2-%D1%89%D0%B0%D1%82%D0%B0-%D0%BD%D1%8E-%D1%85%D0%B5%D0%BC%D0%BF%D1%88-news717683.html", "text": "Печелившят билет от американската лотария Powerball, който донесе на притежателя си джакпот от 559 700 000 долара, е бил закупен в щата Ню Хемпшир, съобщи ABC. „Радваме се да съобщим, че билет, продаден в Ню Хемпшир, е спечелил джакпот в размер на 559 700 000 долара“, заяви представител на лотарията. Отбелязва се, че печелившите числа са били 12, 29, 30, 33, 61, а числото-бонус - 26. Според правилата на лотарията, печелившият може да получи цялата сума наведнъж, като ще му бъдат приспаднати съответните данъци. Възможен е и вариант сумата да бъде изплатена на части, в продължение на няколко години.", "date": "2018.01.07", "title": "Печелившият билет за 560 млн. долара от американската лотария е бил закупен в щата Ню Хемпшир"}
{"url": "http://pik.bg/%D1%81%D0%B8%D0%BD%D0%B8%D1%82%D0%B5-%D0%B2%D0%B0%D0%B4%D1%8F%D1%82-%D0%BE%D0%B3%D1%80%D0%BE%D0%BC%D0%BD%D0%B0-%D1%81%D1%83%D0%BC%D0%B0-%D0%B7%D0%B0-%D0%BD%D0%BE%D0%B2%D0%B8-%D0%B8%D0%B3%D1%80%D0%B0%D1%87%D0%B8-news717708.html", "text": "Ръководството на Левски е принудено да отпусне повече средства за селекция, след като опитите на клуба да се подсили с набелязаните играчи не се увенчават с успех. Исканите свободни агенти вече отказаха на \"сините\" и поради тази причина шефовете ще преминат към привличане на играчи с трансферни суми. Треньорът Делио Роси иска в отбора да бъдат взети поне още трима нови - ляв бек, халф и нападател. Към момента 26-кратните шампиони парафираха договор само с Аймен Белаид. Това е втори престой за тунизийския защитник на \"Герена\", пише \"Тема спорт\". За да осигури желаните играчи от своя наставник, ръководството на Левски е готово да отпусне 1 млн. лева. Тази сума ще трябва да покрие разходите за трансферни суми, както и парите, които ще отидат за посредниците по сделките. Не е изключено босът Спас Русев да се опита да доведе още една голяма звезда в тима, след като през лятото привлече Габриел Обертан. Все по-малък изглежда шансът Левски да успее да се подсили с нападателя на Валядолид Хайме Мата. Според медиите в Англия, той е желан от Норич, където могат да му предложат далеч по-изгодни финансови условия от \"Герена\".", "date": "2018.01.07", "title": "\"Сините\" вадят огромна сума за нови играчи!?"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D0%B2-%D0%B4%D0%BE%D0%BC%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%BD%D0%B0%D0%B3%D1%8A%D0%BB-%D1%87%D1%83%D0%B6%D0%B4%D0%B5%D0%BD%D0%B5%D1%86-news717700.html", "text": "Поредна „заложническа“ драма се разигра в Пловдив, съобщава Трафикнюз. Жена, живуща в Кючука, се оказа в абсурдната ситуация да не може да излезе от дома си, защото достъпът до гаража й е блокиран от друг автомобил. В събота дамата решила да излезе на разходка с автомобила си, но не успяла заради паркирал пред вратите на гаража й. Въпросната кола била с чужд регистрационен номер. Потърпевшата потърсила виновника, но от него нямало следа. Пловдивчанката позвънила на спешен телефон 112, за да сигнализира за случая. Екип на полицията обаче така и не дошъл. След няколко часа чакане, заложническата драма приключила, сед като колата изчезнала и жената успяла да излезе. снимка: Трафикнюз.бг", "date": "2018.01.07", "title": "Екшън! Пловдивчанка остана блокирана в дома си заради автомобила на нагъл чужденец"}
{"url": "http://pik.bg/%D0%BC%D0%B0%D0%BD%D0%B8%D1%8F%D1%82%D0%B0-%D0%BA%D1%8A%D0%BC-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8-%D0%B8%D0%B3%D1%80%D0%B8-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B8%D0%B7%D0%BD%D0%B0%D1%82%D0%B0-%D0%B7%D0%B0-%D0%B1%D0%BE%D0%BB%D0%B5%D1%81%D1%82-news717701.html", "text": "Световната здравна организация смята да включи манията към компютърни и видео игри в списъка на психическите разстройства, който е част от международния класификатор на болестите, съобщава РИА Новости. 11-тата версия на класификатора ще бъде публикувана в средата на годината, съобщи говорителят на СЗО Тарик Ясаревич. Манията към компютърни и видео игри се характеризира с нарушен контрол над игровите процеси и засилване на приоритета на играта в сравнение с други дейности дотолкова, че играта започва да доминира над останалите интереси и всекидневни занимания и мащабът й се увеличава, въпреки възникващите негативни последици. Според СЗО, за да бъде поставена такава диагноза, описаната поведенческа схема, влияеща върху личния, семейния, социалния, образователния и професионалния живот на пациента, трябва да се наблюдава поне в продължение на една година.", "date": "2018.01.07", "title": "Манията към компютърни игри ще бъде призната за болест"}
{"url": "http://pik.bg/%D0%BF%D1%83%D1%82%D0%B8%D0%BD-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B8%D1%82%D0%B5-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8-%D0%B7%D0%B0-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2%D0%BE-news717664.html", "text": "Президентът на Русия поздрави православните християни за Рождество Христоворезидентът на Русия Владимир Путин поздрави православните християни и всички граждани на Русия, празнуващи Рождество Христово (б.р Коледа по стар стил), съобщиха от пресслужбата на Кремъл, цитирани от ТАСС. „Поздравявам ви сърдечно с Рождество Христово. Този светъл празник ще дари милиони вярващи с радост и надежда, ще ги приобщи към духовните извори и отческите традиции, ще ги обедини около непреходните християнски ценности и многовековното историческо и културно наследство на руския народ“, се казва в поздравлението. „С чувство за дълбоко удовлетворение отбелязвам плодотворната, истинска подвижническа дейност на Руската православна църква и другите християнски конфесии, съдействащи за поддържането на гражданския мир и съгласието в нашата страна, развиването на междурелигиозния и междунационалния диалог. И, разбира се, значимият им принос в укрепването на висок морал и нравственост в обществото, възпитанието на подрастващото поколение и решението на насъщните социални проблеми“, отбеляза руският президент. Путин пожела на всички православни християни, които отбелязват Рождество Христово, здраве, успехи и благополучие. Фокус", "date": "2018.01.07", "title": "Путин поздрави православните християни за Рождество Христово"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B1%D1%81%D0%BF-%D0%B7%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B8-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BD%D0%B8%D1%8F-%D0%B2%D0%BE%D1%82-%D0%BD-news717676.html", "text": "Заместник-председателят на ГЕРБ Цветан Цветанов направи остър коментар по адрес на БСП във връзка с последните скандали около Истанбулската конвенция. „В България явно от всичко се търси извличането на политически дивиденти – коментира пред сутрешния блок на Би Ти Ви лидерът на парламентарната група на ГЕРБ. – Евродепутатите от БСП са гласували в Европейския парламент „против“ конвенцията. Атанас Джамбазки е бил „въздържал се“. В интерес на истината трябва да кажа, че настоящият вицепрезидент Илиана Йотова като евродепутат е работила много по Истанбулката конвенция и позицията и е по-различна от тази на БСП, като тя заслужава уважение. Иначе ние в ГЕРБ сме провели обсъждания по темата с представители на Хелзинския комитет и с други неправителствени организации. Ще организираме дискусия. Ясно е, че е не е нормално приемането на една ратификация да предизвиква толкова остри дискусии в обществото.“ Цветан Цветанов бе категоричен, че няма разцепление в ГЕРБ, като това е позицията и на премиера. Той добави, че коалицията е стабилна, като в края на 2017 година наистина е имало горещи точки, но всичко с Валери Симеонов и с Красимир Каракачанов е уточнено. Във връзка със строежа на втори лифт на Банско заместник-председателят на ГЕРБ заяви, че правителството е било единодушно, че такъв ще има, като ще бъдат спазени и всички екологични норми и изисквания. Цветан Цветанов подчерта, че в зоната на новия лифт няма да се строят нови хотели. Той каза още, че акцентът в момента трябва да пада върху европредседателството. „Само до края на януари България ще бъде домакин на над 20 важни мероприятия, свързани с европредседателстово ни – разясни Цветанов. – Сега сме в изключително силна позиция и трябва максимално да се възползваме от това, за да излезем на първия ред. Трябва да извлечем максисума от европредседателството ни, като това го е заявил многократно и премиера Борисов. Имаме икономически растеж, разчетите са, че и през следващата година тази тенденция ще продължи. Трябва да работим в тази насока и да използваме максимално всичко това“. Лидерът на парламентарната група на ГЕРБ изрази позицията си и около предстоящия вот на недоверие срещу правителството, който се очаква да бъде внесен от БСП. „Това е поредният парадокс – заяви Цветан Цветанов. – По време на председателството ни БСП да искат вот на недоверие. Не вярвам, че както твърдят, до 17 януари ще успеят да внесат мотивите си за този вот. Самите те саботират приемането на антикорупционния закон, а говорят за корупция“.", "date": "2018.01.07", "title": "Цветан Цветанов с разбиваща атака срещу БСП за Истанбулската конвенция и подготвяния вот на недоверие"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BE%D0%BA%D0%BE%D0%BB%D0%BE-%D0%B8%D0%B7%D0%B3%D0%BE%D1%80%D1%8F%D0%BB%D0%BE-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%B6%D0%BA-%D1%81%D0%BB%D0%B0%D0%B2%D0%B5%D0%B9%D0%BA%D0%BE%D0%B2%E2%80%9C-news717694.html", "text": "Сериозна мистерия е обвита около пожара в бургаския жк \"Славейков\", при който изгоря заведение \"Ред Корнер\" и магазин за домашни потреби, съобщава Флагман. Докато разследващите органи правеха повторен оглед на изгорелите обекти, на място пристигнаха и собствениците, както и наемателят на кръчмата. Те разкриха, че нито заведението, нито магазинът имат застраховка. Така отпада една от версиите - умишлен палеж с цел покриване на щетите от застрахователна компания. Ясно е, че огънят е тръгнал от \"Ред Корнер\". Наемателят на обекта - млад мъж с малко име Васил, обясни, че вчера им е бил последният работен ден. \"Работихме докъм 17:00 часа и затворихме обекта. Изнесохме каквото имаме. Отказахме се от заведението, тъй като нямаше работа. Трябваше днес да сдаваме обекта. Странно е съвпадението с пожара и нашето изнасяне\", коментира той. По информация на близки на собствениците наемателят искал по-нисък наем, за да може да поддържа обекта. Те обаче не са се съгласили и решили да прекратят договора. Васил обаче отказал, което наложило спиране на тока на заведението от страна на притежателите, за да ги изгонят, научи Флагман.бг. Тодор Велков е баща на единият от собствениците. Неговата дъщеря живее в Германия със семейството си и основно той помага на дейността. Разкрива, че това е вторият удар срещу тях. Семейството му държи капан на плажа в кв. Крайморие, който преди години е бил запален умишлено. Снимки: Флагман.бг", "date": "2018.01.07", "title": "Мистерия около изгоряло заведение в бургаския жк \"Славейков“"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%B8%D1%80%D0%B0%D0%BD-%D0%B4%D0%BE%D1%81%D1%82%D0%B8%D0%B3%D0%BD%D0%B0-51-%D1%87%D0%BE%D0%B2%D0%B5%D0%BA%D0%B0-news717689.html", "text": "Броят на пострадалите при земетресението в иранската провинция Керманшах достигна 51 души, съобщава агенция IRNA, позовавайки се на източници от местната администрация. Трус с магнитуд 5.1 по Рихтер бе регистриран в събота през деня в провинцията, като епицентърът бе на осем километра югоизточно от град Сер Пол Захаб. Първоначално бе съобщено за около 20 пострадали. Реза Махмудиан, който е ръководител на службата за управление в кризисни ситуации в провинция Керманшах, 41 от пострадалите са от град Касре Ширин. Още девет пострадали има в град Гилиан е Герб.", "date": "2018.01.07", "title": "Броят на пострадалите при земетресението в Иран достигна 51 човека"}
{"url": "http://pik.bg/%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B7%D0%B2%D0%B5%D1%80%D1%81%D0%BA%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B6%D0%B5%D0%BB%D1%8F%D0%B7%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BE%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B5%D1%80%D0%B4%D0%BE-news717656.html", "text": "Жестоки мерки за сигурност са въвели турските спецслужби и полиция часове преди да бъде открита обновената Желязна църква \"Св. Стефан\" в Истанбул. На тържественото откриване на ремонтирания български храм ще присъстват премиерът Бойко Борисов и турският президент Реджеп Ердоган. Програмата на двамата ръководители бе променяна най-малко три пъти, отново заради мерките за сигурност. Храмът претърпя реставрация в продължение на 7 години. Министър-председателят Бойко Борисов ще открие реставрирания български православен храм „Свети Стефан“ заедно с президента на Турция Реджеп Тайип Ердоган. Премиерът Борисов пътува за Истанбул заедно с българския патриарх Неофит и с главния мюфтия на мюсюлманите в България Мустафа Хаджи. В официалната делегация на Борисов  са още външният министър Екатерина Захариева, министърът на културата Боил Банов, министърът на икономиката Емил Караниколов, министърът на земеделието Румен Поражанов и депутати, съобщиха от правителствената пресслужба. Първоначално ще бъде отслужено богослужение от Вселенския патриарх Вартоломей в молитвеното присъствие на Негово Светейшество българския патриарх Неофит, а след това се очаква слова да произнесат министър-председателят на Република България Бойко Борисов, президентът на Република Турция Реджеб Тайп Ердоган, председателят на българската общност в Истанбул Васил Лиязе.", "date": "2018.01.07", "title": "В ИСТАНБУЛ: Зверски мерки за сигурност за откриването на Желязната църква от Борисов и Ердоган "}
{"url": "http://pik.bg/%D0%B4%D0%BD%D0%B5%D1%81-%D0%B5-%D0%B8%D0%B2%D0%B0%D0%BD%D0%BE%D0%B2%D0%B4%D0%B5%D0%BD-%D0%B8%D0%BC%D0%B5%D0%BD%D0%B8%D1%86%D0%B8%D1%82%D0%B5-%D0%B4%D0%B0-%D0%BF%D0%BE%D1%87%D0%B5%D1%80%D0%BF%D1%8F%D1%82-%D0%B0-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BF%D0%BE%D0%B2%D0%B5%D0%BB%D1%8F%D0%B2%D0%B0-news717645.html", "text": "Християнската църква отрежда 7 януари на най-великия от пророците, който ревностно проповядва идването на Христос сред хората - на Йоан Кръстител или Предтеча. Светецът се почита като покровител на кумството и побратимството. На Ивановден продължават обичаите и обредите, свързани с вярата в чудодейната здравеносна сила на водата. Къпят се булките и младоженците, които са се оженили през тази зима до Ивановден; къпят се всички именици; къпят се годените моми и ергени. На Ивановден на обед младоженците отиват на гости в дома на своите кумове и им носят кравай, млин, ракия и вино. Кумовете ги канят на тържествена трапеза. Младите гостуват и на девера. На Ивановден ергените къпят момите, окъпвани са младите мъже и имениците. В Югозападна България къпят младоженките и малките момиченца до 1 г. Обредното къпане включва и разменянето на подаръци, както и гостувания и празнична трапеза. Народната представа за св. Иван като покровител на кумството и побратимството определя гостуванията у кумовете. В тракийските земи на Ивановден или по-късно - на Бабинден или зимния Атанасовден, се предприемат обредите за побратимяване на момците - \"хващане на арътлици\". Ако трима другари искат да станат побратими, в този ден те последователно се събират в дома на всеки от тях, като започват от дома на най-възрастния. Майката посреща тримата и ги закичва с по една китка от бръшлян и чимшир. На всяка китка е вързана златна паричка с червен конец. Като ги закичва, майката ги благославя: \"Оттук нататък чимшир побратими да станете! Да не се карате и лоши думи да не си изричате, да се обичате и уважавате като братя!\" Ритуалът се повтаря в дома на всеки момък. В Ямболско обредът на побратимяване е значително по-разгърнат. Там момците или женените мъже, които ще станат арътлици, стъпват символично с десния крак едновременно върху живи въглени, след което си раздават специални обредни хлябове и отпиват последователно от паница с червено вино. В Родопската област на Ивановден сгодените ергени отиват тържествено на гости заедно с родителите си и свои роднини в дома на своите годеници. След като бъдещата свекърва умие лицето на девойката и я закичи с китка и златна паричка, всички сядат край софрата и се угощават богато", "date": "2018.01.07", "title": "ДНЕС Е ИВАНОВДЕН! Имениците да почерпят, а традицията повелява..."}
{"url": "http://pik.bg/%D0%BA%D0%BE%D1%82%D0%B5%D1%88%D0%BA%D0%B8%D1%8F%D1%82-%D1%85%D0%B0%D1%80%D0%B0%D0%BA%D1%82%D0%B5%D1%80-%D1%81%D0%BF%D0%BE%D1%80%D0%B5%D0%B4-%D1%86%D0%B2%D0%B5%D1%82%D0%B0-%D0%BD%D0%B0-%D0%BA%D0%BE%D0%B7%D0%B8%D0%BD%D0%B0%D1%82%D0%B0-news717626.html", "text": "Ветеринари от университета на Калифорния в Дейвис установиха връзка между цвета на козината на котката и склонността й към агресивно поведение към хората, съобщи в. \"Индипендънт\". Трицветните, черно-белите и сиво-белите котки по-често са агресивни към хората. Черно-белите котки са особено зли, като бъдат хванати, а сиво-белите обикновено съскат ужасно, когато ги водят на ветеринар. Трицветните са агресивни дори в ежедневното общуване с хората. Трицветните котки обикновено са женски, защото гените за оранжева и черна козина са в хромозомата Х. Тъй като женските имат две такива хромозоми, те могат да носят и двата гена. Нито един от гените не е доминантен и затова двата цвята се разпределят случайно по козината. Идеалните котки за гушкане са черните, белите, сивите и тигровите. Ветеринарите са решили да проверят разпространеното схващане, че женските трицветни котки са по-зли от останалите. Те са работили с анкета в интернет, в която са се включили 1274 собственици на пухкави създания. Те са дали информация са честотата и степента на проявяваната от котката им агресивност във всекидневието и когато я хващат и водят на ветеринар. По тези отговори ветеринарите са оценили котките по агресивност.", "date": "2018.01.07", "title": "Котешкият характер според цвета на козината"}
{"url": "http://pik.bg/%D0%BA%D1%80%D0%B8%D0%B7%D0%B0-%D1%81-30-000-%D1%81%D0%B0-%D0%BD%D0%B0%D0%BC%D0%B0%D0%BB%D0%B5%D0%BB%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D1%83-%D0%BD%D0%B0%D1%81-%D0%B7%D0%B0-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-news717607.html", "text": "С 30 000 са намалели медицинските сестри у нас през последните две години. Данните са на Асоциацията на професионалистите по здравни грижи. Според тях в момента у нас работят малко над 26 000 сестри. Почти половината от тях обаче са в пенсионна и предпенсионна възраст. В извънболничната помощ недостигат 11 000 сестри, а в болниците дефицитът е близо три пъти по-голям, отбелязва БНТ. За последните 20 години акушерките са намалели наполовина. В \"Майчин дом\" свободните места за акушерки са 20. Болницата е база за обучение и може да подбира кадри директно от университета, въпреки това трудно намират акушерки и медицински сестри. \"Започваме от това, че са ни все още ниски стартовите заплати на акушерките и медицинските сестри. Друга причина е, че относително малък е приемът във висшите учебни заведения за подобен вид кадри\", споделя Росица Георгиева - главна акушерка на СБАЛАГ \"Майчин дом\". През тази учебна година във висшите училища в страната са разкрити над 100 нови места за медицински сестри. В София са приети 160 студенти. \"Няма много голям интерес към тази професия и ние си го обясняваме така, защото това е една доста отговорна професия\", признава проф. Галина Чанева - ръководител на катедра \"Здравни грижи\" във Факултета по обществено здраве на Медицинския университет-София. През миналата година здравното министерство е издало 10 удостоверения за работа в чужбина на медицински сестри. Според изискванията на Световната здравна организация за европейския регион на всеки 100 000 души трябва да има по 740 сестри и акушерки, у нас се падат по 485. Средната възраст на медицинските сестри у нас е 58 години. \"В рамките на близките 5 до 10 години ние ще останем без този персонал. Това ще доведе до влошено качество на грижите. Една сестра работи на две-три места да може да скалъпи някакъв бюджет, за да изхрани семейството, децата\", алармира Петя Найденова - зам.-председател на Българската асоциация на професионалистите по здравни грижи. Средната заплата на сестрите е около 600 лева. Съсловната организация настоява за среща със здравния министър.", "date": "2018.01.07", "title": "КРИЗА! С 30 000 са намалели медицинските сестри у нас за две години"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B8%D1%8F%D1%82-%D0%BA%D0%BE%D0%B4-%D0%B2%D0%B5%D1%89%D0%B0%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B2%D0%B0%D0%BB-%D0%B7%D0%B0-%D1%88%D0%B5%D0%BD%D0%B3%D0%B5%D0%BD-%D0%B8-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%86%D0%B0%D1%80%D1%8F-%D0%BA%D0%B0%D0%BA%D0%B2%D0%BE-%D0%BE%D1%89%D0%B5-news713728.html", "text": "Преди време шоуменът и фитнес гуру Кирил Вълчев-Киро Скалата в непринуден разговор споделя на своята бизнес-партньорка Никол Стоянова, че някой й е изготвил херменевтична карта. В нея се дава ясен знак, че й предстои сериозна опасност за здравето. За нейна неприятна изненада, това \"предсказание\" се превръща в реалност - наистина я сполетява нещо сериозно, касаещо здравето ми. Никол решава да разуча въпросния мъж, който стои зад прогнозата. Неговото име е Красимир Куртев. Стоянова предостави на Агенция ПИК интервюто си с него: - Може би се вписвам в паранормално изследователско общество, сиреч езотеричен изследовател на \"скритите светове\". Когато учените стигнат до ръба на своите изследвания те определят дадени явления като паранормални. Припознат съм като Херменевтик. ( ) Тълкуването предполага преди всичко знание не само за изследваното явление, но и за неговия контекст. Трябва да са известни мястото, участниците, времето, в което се разглежда дадения обект. След това идва интерпретацията - да се открие значението на явлението, да се анализира през гледната точка на съвремието и изследователя. Накрая идва разбирането - гледните точки се съпоставят и след тяхното обобщение се достига до по-пълно знание за нещата. Бих желал да обясня, че има съществена разлика между езотерика и окултизъм. Окултното работи против свободната свещена воля на човека, докато езотериката е наука, занимаваща се в полза на човечеството, без да има намеса в личното пространство. Ще дам пример - екзо е това, което петте човешки сетива долавят: хубава гледка, ароматни цветя, очарователна музика и прочие, и прочие. Езо е това, което предполагаме или знаем, ала не го виждаме. Езотеричната философия, която разглежда всяко преходно нещо като Майа или илюзията на неведението, а както знаем всичко е преходно. Разглеждайки дадени вътрешнокосмическа планета и тяло, те са организирани, тоест преходни. Затова езотеричното работи на принципа \"Преминаване отвън навътре\". - Не навлизам в подобен режим, а режим на изследване - Алетея (Истина) - \"Това, което се разкрива, всъщност се скрива\". Използвам Тората или така наречения Стар завет, също и останалите свети книги, разбира се. И така, първо задавам координати на лице и предстоящо или отминало събитие на база Небе (паралел) и Земя (меридиан). След като имам тези данни засичам слънчевите печати чрез календарите на древните маи за даден период или личност. И едва тогава започвам с индификацията на съответните кодове. В Библията са разкодирани 9 кода или матрици, които започват с думата \"Армагедон\", 15 кода с израза \"Трета световна война\", 14 кода с \"Атомна бомба\", 31 със \"Смърт\", 10 с \"Кръв\" и 19 с \"Терор\". Библейските кодове (глифове) са равноотстоящи букви на еднакво разстояние и се използват да определят местоположението на ключа или началото на търсения код. Числото на еднакво отстоящите букви могат да бъдат някъде от едно до много хиляди. Търсеният код в Библията може да бъде име на лице, място или нещо, той може също да определи името на дадено събитие. Понякога правя тройни анализи включващи Таро, Нумерология, Кабала и радиестезия физикална. - С печал прочитах, слушах и гледах подобни словоблудства, граничещи с невежество… Съществуват двадесет свещени календари на древните маи. Една от версиите е, че маите са ги получили в наследство от олмеките ( ) Колкото до слънчевите печати вкратце бих дал следните дефиниции: Слънчевият печатът се отнася към първия вид Галактически импулси. Той носи информация за призванието и отговаря на въпроса: Кой съм аз? Вторият вид импулси е Тонът на Творчеството. Той дава отговора на въпроса: Какъв съм аз? Какъв е моят творчески потенциал? Всеки един може свободно да се запознае в сайта Мрежата за Планетарно Изкуство www.pan-bg.com - За мен хората са еднакви и респективно не ги деля на касти. Колкото и не скромно да прозвучи факт е, че не малко ВИП-персони са се допитвали до мен по една или друга причина. Имал съм честа да се срещам с величествената Силвия Кацарова, българския славей Теди Кацарова, гуруто на фитнеса Кирил Вълчев-Скалата и редица други звезди на българския небосклон. Бизнесмени, политици, народни представители и министри, чиито имена не бих споменал по разбираеми причини. Не са малко и такива популярни люде извън пределите на родната татковина. - С цялото си уважение към вас и хората, четейки това интервю, признавам, че въпреки моите мега мащабни познания в областта на езотеричното, живея на ръба на бедността. Може би тук е мястото да поднеса моите най-сърдечни благопожелания към Силвия и Теди Кацарова, както и на Кирил Вълчев. Те ме дариха с безценни дарове - Храна. Сиреч със самата божественост благословена. - Разбира се, че Сатаната е неизменно в нас, преди всичко в мисли и поведение. Бог има споразумение с Деница (сатана) ,като например: \"А един ден, като дойдоха Божиите синове да се представят пред Господа, между тях дойде и Сатана. И Господ рече на Сатана: \"Ето, в твоята ръка е всичко!\" - Йов (1:6-12). Ще предоставя и друг аргумент, който дава отговор на въпросите, че Сатаната е в нас и Защо Бог не е унищожил Луцифер. Св. Паисий Светогорец пише: \"Ако не ни изкушаваше дяволът, можеше да си мислим, че сме станали и светии. Бог постоянно ни призовава, но ние обикновено се отдалечаваме от Бога и само, ако се появи някоя опасност, тичаме към Него. Във всеки случай Лукавият ни прави добро, помага ни да се осветим. Затова и Бог го търпи. Бог е оставил свободни не само хората, но и демоните, тъй като те не вредят на човешката душа, защото не могат. Освен, ако сам човекът не поиска да навреди на душата си. Напротив, носят награда на душите ни - както лошите хора, така и невнимателните, които не по свое желание причиняват зло в живота ни\". Ние постоянно сме в изкушение и поради тази причина твърдя, че \"Сатаната е в нас\". Прекалено сме си задушили егото и последното не пропуска алтруизма, това означава, че зацикляме в суеверия и дребнави традиции, които са в наш ущърб. Празнуваме прасето, а не Рождество, кланяме се на идоли и прочие. На практика Божията ръка се отдръпва постепенно от нас, тъй като обществото е по-скоро езическо, отколкото християнско… Суеверието и езичеството са греховните близнаци на Изкушението, чиито отец е Сатаната. - \"Търсачката\" издирва моите зададени данни за България през 2018 година и разкрива 28 кода. Единият о т тях \"Срамът\": \"Защо излязох из утробата да гледам труд и скръб, И дните ми да се довършат от срам\" - Еремия (20:18). Тълкуванието на този код е следното: Трудна година, през която трудът все повече ще се обезценява. Идат дни, в които България ще бъде посрамена многократно. Българите все повече ще се разболяват. 2018-та е годината на болестта, каквото и да означава това. Вторият код е \"Провалът\": \"Аз ви заявявам днес, че непременно ще загинете; няма да се продължат дните ви на земята, към която преминавате през Йордан, за да влезете да я притежавате\" - Второзаконие (30:18). Повечето реформи ще се сринат, законите ще се променят, ала само за про-форма. \"Няма да преминете през Йордан, за да я притежавате\" - тук вероятно се визира поставянето на бариера за влизането в Шенген или отлагане. Третият код е \"Заличаването\": \"Ето, Аз ще те отпратя от лицето на земята! Тая година ще умреш, защото си проповядвал бунт против Господа\" - Еремия (28:16). В този стих не визира катаклизми за България като бури, пожари и земетресения. Такива е имало, има и ще има, докато свят светува. Дава се знак да се задейства изваждането на страната ни от дъното, ала всяко отлагане ще ни \"отпрати от лицето на земята\" и това ще евентуално ще е началото на заличаването ни като нация. Четвъртия код е \"Царят\": \"И духът му закоравя, та да постъпва гордо, той биде свален от царския си престол, славата му се отне от него, и биде изгонен\" - Данаил (5:21). Тук знакът е персонален, нека властимащите да се замислят. Име или имена няма да конкретизирам. Обобщено, библейски кодове за България предупреждават, че 2018 година е предпоследен божествен звън камбанен на надеждата, за да се превърне в реалност. Ала Надеждата се изразява в написаното от Метерлинк: \"Ето, идат мили и любезни щастия, те ще ни напътят…\".", "date": "2018.01.07", "title": "САМО В ПИК! Библейският код вещае за България: Провал за Шенген и падането на \"Царя\"! Какво още ни предстои според свещените книги?"}
{"url": "http://pik.bg/%D0%B1%D1%80%D0%B0%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87---%D1%86%D0%B5%D1%86%D0%BE-%D1%81%D0%BE%D0%BA%D0%BE%D0%BB%D0%BE%D0%B2-%D1%81-%D1%84%D1%83%D1%80%D0%BE%D1%80-%D0%B2-%D0%B8%D1%82%D0%B0%D0%BB%D0%B8%D1%8F-news717601.html", "text": "Националът по волейбол Цветан Соколов и шампионът на Италия Кучине Лубе Чивитанова стартираха перфектно 2018 година, след като надиграха категорично при визита Бундже (Равена) с 3:0 (25:17, 25:20, 25:9). Мачът от 15-ия кръг на Суперлигата се игра пред 2254 зрители в \"Пала де Андре\". Соколов се представи много силно и записа 15 точки (1 ас, 3 блока, 52% ефективност в атака), с което стана и най-резултатен в срещата, пише \"Фокус\". Иржи Коварж и Енрико Честер се отчетоха с по 9 точки. Американският разпределител на Лубе Мика Кристенсън записа  4 точки (1 ас, 1 блок) и бе определен за MVP. За Равена Красимир Георгиев игра цял мач и завърши с 4 точки (1 ас, 50% ефективност в атака), а най-резултатен бе австрийският диагонал Паул Бухегер с 9 точки.", "date": "2018.01.07", "title": "Браво! Български бомбардировач - Цецо Соколов с фурор в Италия"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news717697.html", "text": "Защитникът на Левски - Димитър Пиргов, ще остане на \"Герена\" и през пролетния дял на първенството. Такова е решението на треньора Делио Роси. Бранителят е силно желан от Ботев (Пловдив), но на този етап \"сините\" нямат никакво намерение да се разделят с него, твърди \"Тема спорт\". 26-кратните шампиони вече разполагат с четирима централни защитници. Твърди титуляри са Холмар Ейолфсон и Давид Яблонски. В средата на декември бе привлечен и Аймен Белаид. Това прави Пиргов едва четвърти избор на този позиция. Въпреки това Роси го иска в състава са, предвид сгъстената програма, която чака Левски през втория дял на шампионата. Твърде възможно е италианецът да промени схемата на игра на \"сините\" на 3-5-2. Тогава Димитър се очертава като първа резерва. Договорът на бранителя с Левски изтича в края на юни, а той все още не е получил предложение за нов. Пиргов вече може да преговаря с други клубове, които го искат в състава си. Заговори се, че към него интерес проявяват отбори от Полша.", "date": "2018.01.07", "title": "Важно решение на \"Герена\""}
{"url": "http://pik.bg/%D1%81%D0%BE%D1%86%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0%D1%82%D0%B0-%D0%B4%D0%B5%D0%BD%D0%B8%D1%86%D0%B0-%D0%B7%D0%BB%D0%B0%D1%82%D0%B5%D0%B2%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B1%D0%B0%D0%BB%D0%B0%D0%BD%D1%81-%D0%B7%D0%B0-%D0%B2%D1%82%D0%BE%D1%80%D0%B8%D1%8F-%D0%BB%D0%B8%D1%84%D1%82-%D0%BD%D0%B0-%D0%B1%D0%B0%D0%BD%D1%81%D0%BA%D0%BE-news717669.html", "text": "Ръководството на БСП ще обсъжда идният вторник на свое заседание позицията си за изграждането на втори лифт в Банско. „Убедена съм, че може да се намери баланс между позицията на еколозите и развитието на ски туризма“, коментира пред сутрешния блок на Би Ти Ви депутатът от БСП Деница Златева. Тя добави, че това може да стане, след като внимателно бъдат обсъдени гледните точки и на двете страни. Във връзка със скандалите около Истанбулската конвенция Златева коментира, че обсъжданията са разделили обществото на две. „Факт е, че има текстове, които пораждат спорове в обществото – каза тя. – Категорично сме готови да подкрепяме създаването на всякакви форми, като създаването на кризисни центрове и да подкрепим всичко, свързано със законови промени, които биха били в полза на защита на жените“. Във връзка с последните атаки срещу Корнели Нинова, Деница Златева заяви, че лидерката на БСП се е защитила с документи и позицията й не е застрашена.", "date": "2018.01.07", "title": "Соцдепутатката Деница Златева проговори за \"баланс\" за втория лифт на Банско"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B8%D0%BD%D0%BE%D0%B2%D0%B0-%D0%B2%D0%BB%D0%B5%D0%B7%D0%B5-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D1%81%D0%B8-%D0%BA%D0%B0%D0%BF%D0%B0%D0%BD-news716537.html", "text": "Традиционното вече коледно обръщение на Ахмед Доган отново стана повод за анализи и коментари. Всъщност изявлението на почетния председател на ДПС самò по себе си е анализ на политическата обстановка в страната. Разбира се, в него има и политически заряд, но преди всичко то е серия от адекватни констатации. По витиеват начин Доган задава няколко елементарни въпроса, които би трябвало да си задава всяка опозиция, а именно: Можем ли да свалим правителството? Можем ли да управляваме, ако свалим правителството? Има ли смисъл от гледна точка на държавния интерес да сваляме правителството? От отрицателните отговори на тези въпроси се извеждат и основните политически тези на почетния председател на ДПС, а именно, че предстоящият вот на недоверие към правителството, който опозицията се кани да внесе в парламента в началото на следващата година, като цяло е безсмислен. С анализа си Доган прави нещо, което трябваше да направи Нинова преди три месеца, когато пред нея стоеше въпросът дали да внася вот на недоверие. Още тогава тя трябваше да изчисли какви ще бъдат плюсовете и минусите за партията ѝ, а и за цялата опозиция от едно подобно действие. Нинова, за разлика от Доган, обаче предпочиташе да говори и пропусна възможността да мисли, преди да си постави капан, в който сама да влезе. След позицията на Доган, която е преди всичко тактическа, а не стратегическа, вотът на недоверие практически се обезсмисли, а вследствие от него опозицията ще понесе повече негативи, отколкото позитиви. Това е така, защото един вот на недоверие може да има следните цели: Да свали правителството. Да разклати мнозинството, като го атакува в слаба за него точка в лицето на определен министър, чиято позиция така или иначе се клати. Да обедини опозицията и да я направи по-силна. От гледна точка на тези три възможни цели вотът, който Нинова се кани да внесе, като цяло е нефелен. Той така или иначе нямаше потенциал да свали правителството. В същото време темата корупция, която беше анонсирана в края на есенния политически сезон, отхвърли възможността за атака срещу определен министър. Това е така, защото корупцията не е правителствен ресор и в нея няма конкретика, с която да се атакува персонално един или друг член на кабинета. От това следва, че вместо със снаряди Нинова ще обстрелва правителството с фойерверки. Затова с тази тема БСП практически се отказа да преследва и втората възможна цел. След изявлението на Доган третата възможна цел, свързана с обединението на опозицията, също изглежда трудно постижима, защото Корнелия Нинова побърза да обяви, че ДПС играе с управляващите и БСП ще внесе сама вота си, ако Движението се откаже от него. Ден след изявлението на Нинова председателят на ДПС Мустафа Карадайъ обяви, че Движението не се отказва от вота, но напрежението между двете опозиционни формации е прекалено видимо, за да може да бъде скрито зад словесни атаки срещу управляващите. В същото време парламентарното мнозинство изглежда обединено, като един от факторите за това единство е именно вотът на недоверие. И така, най-общият резултат от вота е, че след него ще имаме оцеляло правителство, единно парламентарно мнозинство и разединена опозиция. Този резултат едва ли може да се нарече успех за БСП и ДПС. Основната теза в изявлението на Доган е, че в момента настоящата опозиция не е готова да управлява. В тази връзка той казва: \"Ако целта е \"стани да седна\", не си заслужава усилието да подложим на изпитание общия ни дом. Защото, първо, фактът, че тотално ще се изпортим, може някак да се преглътне. По-важното е друго: това правителство няма да има по-дълъг живот от няколко месеца. И отново влизаме в опасната спирала на предсрочни избори, само и само да си намерим място в централната властова система на държавата\". Сякаш за да потвърди тази констатация, Корнелия Нинова реши веднага след изказването на Доган да атакува ДПС. И тук идва въпросът – ако БСП и ДПС управляват заедно и успеят да излъчат правителство начело с Корнелия Нинова, колко време ще им е нужно, за да се самосвалят? И кои ще бъдат министрите в това правителство – Кирил Добрев и Румен Гечев, които още докато са в опозиция, обикалят телевизиите, за да говорят един срещу друг? Доган може да бъде обвиняван във всичко, но не и в липса на инстинкт за самосъхранение, защото именно благодарение на това е силен политически фактор от 28 години. Новогодишното му изявление е именно проява на този инстинкт, който очевидно Корнелия Нинова не е способна да проявява. Колкото до стратегическия завой на ДПС към управляващото мнозинство, тази теза беше отхвърлена както от управляващите, така и от председателя на Движението Мустафа Карадайъ. Това обаче не отменя факта, че лидерът на БСП даде всичко от себе си, за да отдалечи ДПС от социалистите и почти насила да ги натика при управляващите. Подобен подход Нинова имаше и към „Обединените патриоти“ в началото на настоящия парламентарен мандат, когато ги наричаше фашисти и патерица на ГЕРБ. Така Нинова се държи и с вътрешнопартийната си опозиция, като я обвинява в колаборация с ГЕРБ и по този начин безсмислено пришива силни фактори в БСП към управляващите. Акцентирам върху този тип поведение на Нинова, защото то е основополагащо за неподготвеността на БСП да управлява и да формулира реалистична алтернатива на настоящото управление. Нинова не е в състояние да разбере елементарното политическо правило, че за да управляваш, трябва да си способен да формираш мнозинства около себе си. Как Нинова ще формира мнозинство, при положение че праща всеки, който не ѝ е симпатичен по една или друга причина, при ГЕРБ? Благодарение на този подход Нинова по-скоро играе роля за формиране на големи мнозинства около ГЕРБ, отколкото около БСП. И докато това е така, БСП не просто ще бъде в опозиция, но и все по-често ще изпада в самоизолация. Самоизолацията от своя страна все повече ще вади столетницата от реалността и ще я праща в света на фантазиите, където фойерверките се възприемат като снаряди, а неадекватността - като ефективно опозиционно поведение.", "date": "2018.01.07", "title": "САМО В ПИК И \"РЕТРО\"! Тома Биков с ексклузивен коментар: Нинова влезе в собствения си капан"}
{"url": "http://pik.bg/%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%BA%D1%83%D0%BF%D1%83%D0%B2%D0%B0-%D0%BE%D1%82-%D1%81%D0%B0%D1%89-%D0%B2%D0%BE%D0%B5%D0%BD%D0%BD%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%B7%D0%B0-100-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news717641.html", "text": "Правителството в Мексико има планове за закупи от САЩ военни ракети и торпеда на стойност почти 100 милиона долара, съобщава ТАСС, цитиран от Фокус. Съгласно разпространена от американските власти информация, Мексико разглежда възможността за купуване на шест ракети тип Harpoon, 23 тип RAM и шест противокорабни торпеда MK54, както и немалък брой боеприпаси. Според изявление на представител от Агенцията по сътрудничество и безопасност в сферата на отбраната към Министерството на отбраната на САЩ, тази продажба „ще помогне за американската национална сигурност, тъй като ще подсили защитните механизми на стратегическите партньори на САЩ.“", "date": "2018.01.07", "title": "СДЕЛКА! Мексико купува от САЩ военна техника за 100 млн. долара"}
{"url": "http://pik.bg/%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%BE%D0%B1%D0%B5%D0%B7%D1%83%D0%BC%D1%8F-%D0%B8-%D0%BD%D0%B0%D0%BF%D0%B8%D1%81%D0%B0-%D0%BA%D0%BE%D0%B9%D1%82%D0%BE-%D0%B4%D1%80%D0%B0%D1%81%D0%BA%D0%B0-%D0%BA%D0%BE%D0%BB%D0%B8%D1%82%D0%B5-%D0%B4%D0%B0-%D0%BC%D1%83-%D1%81%D0%B5-%D0%B2%D1%80%D1%8A%D1%89%D0%B0-%D0%B4%D0%BE-%D1%88%D0%B5%D1%81%D1%82%D0%BE-%D0%BA%D0%BE%D0%BB%D1%8F%D0%BD%D0%BE-news717646.html", "text": "Обезумял бургазлия , който осъмнал с надраскана от вандали кола, написа заплашителна бележка и я лепна на таблото с обяви в блок в ж.к. \"Славейков\". Там той проклина извършителите да страдат до шесто коляно за деянието си. Притеснени съседи махаха проклятието, но пощерулият собственик на автомобил го вадеше от кошчето за боклук и го забождаше отново и отново. Автомобилът му бил купен току що, втора ръка, но запазен. В последните седмици хората от комплекса пропищяха от хулигански нападения над колите си. Бяха изпотрошени стъклата на над 10 автомобила, без да бъде откраднато нищо, бяха счупени огледала, ей така за кеф, а с ножчета и други остри предмети бяха смъквани цели ивици боя от вратите. На няколко автомобила пък бяха спукани гумите, съобщава \"Бургас Инфо\". Най-вероятно става дума за група тийнейджъри-наркомани, които като се надрусат, започват да вандалстват. Засега бандата злосторници още не е задържана, но има сигнали за предполагаемите извършители.", "date": "2018.01.07", "title": "Бургазлия обезумя и написа: Който драска колите, да му се връща до шесто коляно! "}
{"url": "http://pik.bg/%D1%83%D0%B4%D0%B0%D1%80-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D1%80%D0%BE%D0%B3%D0%B0-%D0%B2-%D1%82%D1%83%D1%80%D1%86%D0%B8%D1%8F-news717639.html", "text": "24 души са арестувани в Турция по обвинение в трафик на наркотици, съобщава Анадолската агенция, цитирани от Фокус. Всички арести са били част от специализирана операция на полицията, по време на която също така е иззето голямо количество забранени от закона вещества. В провинция Диарбекир органите на реда са конфискували 565 килограма марихуана, докато в провинция Ван са открити общо над 100 килограма хероин, конфискувани от няколко адреса. Други 56 килограма хероин са открити в камион, превозващ плодове и зеленчуци от Ирак към Европа, шофьорът на превозното средство е арестуван за разпит.", "date": "2018.01.07", "title": "УДАР! Арестуваха разпространители на дрога в Турция"}
{"url": "http://pik.bg/%D0%BE%D1%82%D0%B2%D0%BE%D1%80%D0%B5%D0%BD-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D1%82%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D1%87%D1%83%D0%B5-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-news717643.html", "text": "Американският президент Доналд Тръмп заяви, че би провел телефонен разговор с лидера на Северна Корея Ким Чен-ун, съобщава Ройтерс, цитиран от Фокус. Коментарът му е направен в отговор на репортерски въпрос. „Абсолютно, бих направил това“, каза Тръмп в отговор на журналистически въпрос дали би провел разговор с Ким Чен-ун. Американският президент отбеляза, че „изобщо нямам проблем с това“. Агенцията припомня, че откакто Тръмп встъпи в длъжност американският държавен глава и севернокорейският лидер размениха няколко обиди, като Тръмп нарече Ким Чен-ун „ракетен човек“. По-рано Пхенян и Сеул се съгласиха да проведат официални разговори на високо равнище следващата седмица след повече от две години без среща между представители на двете правителства.", "date": "2018.01.07", "title": "ОТВОРЕН ЗА ДИАЛОГ! Тръмп готов да се чуе с Ким Чен-ун"}
{"url": "http://pik.bg/%D0%BE%D1%82-%D0%BA%D0%B0%D0%BD%D1%86%D0%B5%D0%BB%D0%B0%D1%80%D0%B8%D1%8F%D1%82%D0%B0-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%B7%D0%B0-%D0%BF%D0%BE%D0%B4%D0%B3%D0%BE%D1%82%D1%8F%D0%B2%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-news717651.html", "text": "От „Даунинг стрийт“ №10 потвърдиха, че британският премиер Тереза Мей ще извърши промени в кабинета в началотно на следващата седмица, съобщава Guardian, цитиран от Фокус. По-рано в някои медии се появи информация, според която министър-председателят смята да смени някои от министрите в правителството но данните все още не бяха официално потвърдени. От канцеларията на премиера на Великобритания обаче не са коментирали завеждащите на кои от ведомствата може да бъдат сменени. Към момента по непотвърдена информация оглавяваното в момента от Джъстин Гриининг министерство на образованието може да бъде едно от засегнатите. Известно е също така, че преговарящият за Брекзит Дейвид Дейвис, външният министър Борис Джонсън, завеждащият финансовото министерство Филип Хамънд и министърът на вътрешните работи Амбър Руд ще запазят постовете си. Според появили се информации, Джонсън може да получи и допълнителна роля в кабинета.", "date": "2018.01.07", "title": "От канцеларията на Тереза Мей потвърдиха за подготявни промени в кабинета"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BC%D0%BD%D0%BE%D0%B3%D0%BE-%D0%B5-%D0%BB%D0%B5%D1%81%D0%BD%D0%BE-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BC%D0%BD%D0%BE-news717667.html", "text": "„Много е лесно да се говори и да се противопоставя, много е трудно да се гради мир. Европредседателството е за 6 месеца, а с Турция сме съседи от векове и за векове. България е важна държава, велика държава, но не бива да й се възлагат огромни отговорности. Можем да посредничим, можем да настояваме, защото само мирът, подобряването на отношенията с Турция и Европа дава решения на много въпроси“, добави премиерът Борисов. В официалната делегация на Борисов  са още външният министър Екатерина Захариева, министърът на културата Боил Банов, министърът на икономиката Емил Караниколов, министърът на земеделието Румен Поражанов и депутати. Възстановяването на храма „Св. Стефан“ в Истанбул е прекрасно доказателство за добросъседството ни с Турция. Това каза министър-председателят на Република България Бойко Борисов преди откриването на реставрирания храм „Св. Стефан“ в Истанбул. „Слънчев ден. Много красота и богатство за всички българи. Такива дни издигат духа и братските отношения със съседите ни. Чудесно е това. Чувството е слънчево. В душите ни трябва да е светло, както в моята, така и на всички българи. Наистина е направено нещо много хубаво. Още по време на реставрацията видях, че се прави нещо голямо. Сега се убеждавам че е така\", заяви на свой ред негово светейшество българският патриарх Неофит. Храмът претърпя реставрация в продължение на 7 години. Вселенският патриарх Вартоломей в молитвеното присъствие на Негово Светейшество българския патриарх Неофит отслужват тържествена литургия за откриването на обновения български храм. „Това е успех на цялото ни правителство. Получи се страхотен паметник на културата на Турция. Най-важният успех е, че след близо сто години искане на екзархичните имоти, след само един обяд се получиха нещата. С реставрирането на църквата. Вече имаме и музей. Следих внимателно целия процес на реставрация и премиерът е много прав, че реставраторите заслужават огромни благодарности и уважение. Направили са нещо невероятно“, подчерта бившият министър на културата Вежди Рашидов.", "date": "2018.01.07", "title": "ЕКСКЛУЗИВНО В ПИК! Борисов със силни думи в Истанбул: Много е лесно да се противопоставя, много е трудно да се гради мир (ОБНОВЕНА/ВИДЕО)"}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6-news717650.html", "text": "Лидерът на Северна Корея Ким Чен Ун призова за създаване на условия за подобряване на отношенията между Сеул и Пхенян, съобщава ТАСС, цитирана от Фокус. Агенцията се позовава на информация на Националната телекомуникационна агенция на Северна Корея. „Северна и Южна Корея не трябва да бъдат свързвани само от миналото, важно е да се подобрят отношенията между Сеул и Пхенян и постигне пробив по въпроса за обединението“, заяви Ким Чен Ун, цитиран от държавната агенция на пхенянски режим. Севернокорейският лидер също така е подчертал в изявлението си, че за подобряването на отношенията между Северна и Южна Корея са нужни усилията и на двете страни. Според него, корейският проблем е вътрешен за двете държави и в неговото решаване не трябва да участват външни страни.", "date": "2018.01.07", "title": "Лидерът на Северна Корея призова за създаване на условия за подобряване на отношенията между Сеул и Пхенян"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2-%D0%BD%D0%BE%D0%B2%D0%B0-%D0%B7%D0%B0%D0%B3%D0%BE%D1%80%D0%B0-%D0%B2%D0%B5%D1%87%D0%B5-%D1%89%D0%B5-%D1%81%D0%B5-%D0%BF%D0%BB%D0%B0%D1%89%D0%B0-%D0%BD%D0%B0%D0%B5%D0%BC-%D0%B7%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BB%D1%81%D0%BA%D0%B8-%D0%BF%D1%8A%D1%82%D0%B8%D1%89%D0%B0-%D0%B8-%D0%BA%D0%B0%D0%BD%D0%B0%D0%BB%D0%B8-news717617.html", "text": "Наем за предоставените им полски пътища и нефункциониращи канали за напояване в масивите за ползване на обработваемите земи ще плащат на Общината в Нова Загора собствениците и арендатори на земеделски площи. Това съобщиха от Община Нова Загора. Със заповед на кмета на Нова Загора Николай Грозев, земеделските стопани в 32-те населени места на общината ще трябва да сключат договори за ползването на общинските имоти и заплащането на съответна сума. В списъка на стопаните, предоставен от Областната дирекция по земеделие в Сливен попадат общо 3672 физически и юридически лица. Най-ниската рента от 0.74 лева ще плати стопанин, през чиято земя минава 31 квадрата полски път, а най-високата е в размер на 166.37 лв. за 22,785 дка.", "date": "2018.01.07", "title": "Важно!  В Нова Загора вече ще се плаща наем за ползване на полски пътища и канали "}
{"url": "http://pik.bg/%D1%84%D0%B0%D1%82%D0%B0%D0%BB%D0%B5%D0%BD-%D0%B8%D0%B7%D0%B1%D0%BE%D1%80-%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B5-%D0%BE%D0%B1%D0%B5%D1%81%D0%B8%D1%85%D0%B0-%D0%B7%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-news717655.html", "text": "Трима души са сложили край на живота си в един и същи ден в Пловдив и областта. В сряда сутринта 65-годишната пловдивчанка Петя Георгиева е намерена обесена в дома си в Кючук Париж. Същият ден следобед жена, живееща в ЖР \"Тракия\" е намера брат си, увесен на въжето в коридора. 39-годишният Петьо  бил видян за последно в последния ден на 2017 година. 43-годишният Петър Стрехин от Раковски също е избрал въжето. 73-годишната му майка го открила под навеса на къщата им. Няма открити следи от насилие, съобщава \"Трафик Нюз\". Според психолози по празниците броят на самоубийствата рязко се увеличава. 40% от тях са по семейни причини. Празниците са повод за равносметка и теглейки тази житейска черта, много хора си дават сметка, че животът им не се променя към по-добро. Усещат в себе си празнота и невъзможност тя да бъде запълнена с положителни емоции. Наблюдава се  постоянно увеличаване както на опитите, така и на успешните самоубийства. При хората с неуспешен опит за самоубийство рискът от повторен опит е прекалено голям. Броят на успешните самоубийства при мъжете е 3-4 пъти по-голям от този при жените. Като цяло обаче по-често опити за самоубийство правят жените. При дамите опитите са по-неуспешни, защото те използват начини, които не водят задължително до летален изход, обясняват специалистите. Жените предпочитат основно медикаменти, за да сложат край на живота си. След това се нарежда скачането от високо място. При мъжете най-предпочитаният метод за самоубийство е чрез огнестрелно оръжие, следван от скачане от високо или обесване. Най-често опитите за самоубийство при жените е на възраст над 40 години, докато при мъжете възрастта е над 65 години.", "date": "2018.01.07", "title": "ФАТАЛЕН ИЗБОР! Трима души се обесиха за един ден в Пловдивско"}
{"url": "http://pik.bg/%D0%B4%D0%B8%D1%80%D0%B5%D0%BA%D1%82%D0%BD%D0%BE-%D0%BE%D1%82-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BB%D0%B8%D1%87%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BF%D1%80%D0%B5%D0%B4%D0%B8-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B2-%D1%86%D1%8A-news717670.html", "text": "\"Тази жена от път първия до последния ден не е напускала обекта. \". В България всичко хейтиме. Този ремонт не го направи българската държава, защото тука в Турция имаше цели цехове. Да не говорим за основите. Всеки един орнамент се сваляше, изливаше, почистваше, грундираше. Десетки работници работиха. Ако беше го правила българската държава, не осем а осемдесет милиона щеше да струва. Това заяви премиерът Бойко Борисов пред дверите на реставрирания български храм \"Св. Стефан\" в Истанбул. Борисов лично благодари на жената реставратор и изказа своето възхищение от отлично свършената работа на целия реставраторски екип: Истински благодаря на нея за това, което направи Борисов изтъкна още: „Турция са нашите съседи. Това, че на Златния рог има възстановен български храм, е показателно за нашето добросъседство. Лесно е да се противопоставяме, трудно е да се гради мир. Европредседателството е шест месеца, а с Турция ще сме съседи векове наред\". „България е важна държава, велика държава, но не бива да й се възлагат огромни отговорности. Можем да посредничим, можем да настояваме, защото само мирът, подобряването на отношенията с Турция и Европа дава решения на много въпроси“, каза премиерът и припомни за бунтовете на бежанците в лагера в Харманли. Той отбеляза, че сега има нулев натиск на бежанци към страната ни. „Аз съм свършил моята работа“, допълни Борисов. Министър-председателят изрази радостта си, че в делегацията присъстват патриарх Неофит и представители на всички парламентарни групи от Народното събрание и отбеляза, че откриването на реставрирания храм „Св. Стефан“ в Истанбул ще остане в историята. След това премиерът влезе в храма, където започна празничната света литургия, изнесена от вселенския патриарх Вартоломей в съслужение с негово светейшество българския патриарх Неофит.", "date": "2018.01.07", "title": "ДИРЕКТНО ОТ ИСТАНБУЛ! Премиерът Борисов с лично признание преди тържествената литургия в църквата \"Св. Стефан\" (СНИМКИ/ВИДЕО) "}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B7-%D0%B2%D1%82%D0%BE%D1%80%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BD%D0%B0-%D1%8F%D0%BD%D1%83%D0%B0%D1%80%D0%B8-news717653.html", "text": "Френският президент Еманюел Макрон ще посети Великобритания на 18 януари за разговори с премира Тереза Мей, съобщава Guardian, цитирани от Фокус. Изданието се позовава на официално съобщение от „Даунинг Стрийт“ №10. Това е бъде първата визита на Макрон в страната откакто встъпи в длъжност. Макрон и Мей ще проведат ежегодната двустранна среща, която е 35-та поред. И докато тези срещи обикновено се фокусират върху въпросите от сферата на отбраната, сигурността и сътрудничеството по въпросите за външната политика, британски официални лица разкриха, че тази година в разговорите ще бъдат разгледани и други теми, сред които образованието, науката и иновациите. Сред ключовите теми от дневния ред ще бъде и Брекзит, след като през декември ЕС даде зелена светлина за началото на втора фаза от разговорите за излизането на Великобритания от Съюза. Според Мей „Франция е един от най-близките и стари съюзници на Великобритания, партньорство на което можем да разчитаме“. Франция е третият най-голям икономически партньор на Лондон с обем на търговията, възлизащ на 71 млрд. паунда.", "date": "2018.01.07", "title": "Визита! Президентът на Франция ще посети Великобритания през втората половина на януари"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B5-%D0%BF%D1%80%D0%B0%D0%B2%D0%B8-%D0%BD%D1%8F%D0%BA%D0%BE%D0%B8-%D0%BC%D1%8A%D0%B6%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D0%B5%D0%BA%D1%81%D0%B8-news717652.html", "text": "Чудили сте се някога как някои мъже привличат погледите към себе си, дори да не могат да се похвалят със завидна красота и привлекателност? А забелязали ли сте, че те винаги обличат ризи, които съчетават добре с останалата част от облеклото си. И се оказва, че винаги са успешни и с лекота получават нещата, които искат. Ето това е и тайната – ризата. Ако трябва да посочим любимата на жените мъжка дреха, то това е безспорно ризата. Не само защото мъжките ризи подхождат идеално и на жени (особено, ако сте откраднали ризата на мъжа си). Има нещо в мъжете с ризи... Нещо магическо. Сякаш ризата преобразява тотално човека, който я носи. Но, магията всъщност си има логично обяснение. Както са за жените роклите и обувките с висок ток, то ризата за мъжете играе същата роля. Издължава фигурата, изправя стойката и придава един такъв самоуверен вид, съобщава \"Актуално.ком\". А увереността е едно от най-привлекателните качества. Когато той я носи със себе си, всичко се случва с лекота, а ризата просто помага вътрешната увереност да излезе на повърхността. Научно доказано е, че мъжете които носят ризи привличат повече женското внимание. Дори господина, който я е облякъл, да не изглежда като Брад Пит или Джерард Бътлър, ризата автоматично го прави една идея по-интересен за нежната част от обществото (и не само). Това е така, защото жените търсят закрила, защита, някой, който да ги накара да се почувстват сигурни и спокойни. А ризата издава точно това - сериозност, целеустременост, амбиция и желание за реализирането ѝ. Кой не харесва амбициозните хора? Според една теория, мъжете, са 500% по-привлекателни за жените, когато носят риза! А, когато навият ръкавите й, този процент става 5000%! Затова, ако се чудите защо нямате търпение да видите колегата, който винаги е добре облечен, или се обръщате след мъж на улицата, който изобщо не е ваш тип, но пък е добре облечен, ето отговора. Външният вид, дори да не искаме да го признаем, играе огромна роля във всяка част от живота ни. Не случайно хората са казали: По дрехите посрещат, по ума изпращат. Така ли е наистина?", "date": "2018.01.07", "title": "Ето кое прави някои мъже толкова секси"}
{"url": "http://pik.bg/%D0%B0%D0%BA%D1%82%D1%83%D0%B0%D0%BB%D0%BD%D0%BE-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%80%D0%B0%D0%B7%D0%B1%D0%B8-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B7%D0%B0%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%B7%D0%B0-%D0%B1%D0%B0%D0%BD%D1%81%D0%BA%D0%BE-%D1%81%D0%B5-%D0%BA%D1%80%D0%B8%D1%8F%D1%82-%D1%8F%D1%81%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B0%D0%BC%D0%B1%D0%B8%D1%86%D0%B8%D0%B8-news717659.html", "text": "Зелените си намериха тема, през която да насочат своите политически цели. Това заяви пред Нова телевизия политологът Димитър Ганев. Той подчерта, че зад протеста за Банско се крият ясни политически амбиции. \"През последните две години наблюдаваме две политически фази - на обединение и на разцепление... Сега в момента ставаме свидетел на втората фаза от цикъла - \"Да, България\" и ДСБ от една страна, а от другата страна - Реформаторския блок. Сега в момента не всички успяват да се обединят под едно знаме. И ако тази общност не се обедини в една коалиция, се съмнявам, че ще успее да обедини тези 300-400 хиляди души, което направи Реформаторския блок\", коментира Ганев. Според журналиста Петко Георгиев \"изгубените в превода\" на Истанбулската конвенция изтъкват погрешно на първо място темата за \"третия пол\": \"Тази теза съвпада прекрасно с една от водещите антизападни пропагандни тези на Русия за това, че ЕС налага на своите партньори еднополовите бракове. От Тбилиси до Минск можете да прочетете такива неща, което, разбира се, въобще не отговаря на истината\". Гостите в студиото коментираха и шесторното убийство в Нови Искър. \"Истински бях учуден, че този мъж е бил търсен 8 години\", заяви Димитър Ганев. \"594 души в България има като него - с влезли в сила присъди, които обаче не са в затвора. След като години наред никой не ги е потърсил, сега ги търсят главният прокурор, специалните части, дори министър-председателя! Защо се стигна до тук?\", попита Петко Георгиев и допълни, че никой не може да бъде обвинен в престъпление, преди да е минал през съд: \"Само си представете този човек, ако са нарушени някакви процесуални права и се окаже след две-три години, че е невинен? Какво ще се случи с хората, които са участвали в цялото това задържане? В една правова държава трябва да се следва правовия ред и някой да не се обявява за виновен, преди да е заловен и да е свършил процесът срещу него\".", "date": "2018.01.07", "title": "АКТУАЛНО! Политолог разби \"зелените\": Зад протеста за Банско се крият ясни политически амбиции!"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%83%D0%B1%D0%B8%D0%B5%D1%86%D0%B0-%D0%BE%D1%82-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-news717674.html", "text": "Цветан Цветанов коментира в сутрешния блок на Би Ти Ви ситуацията около издирването на шесторния убиец от Нови Искър. „В момента има около 1100 издадени присъди и около 600 задържани – анализира вицепремиерът. – В такива ситуации най-вече се разчита на местната власт и районните инспектори. За годините, в които Росен Ангелов има присъди, доколкото знам е имало 3-4 сигнала срещу него. Те са проверявани, но няма резултат. Иначе нямам спомен за този случай докато бях в полицията. Разследващите са категорични, че Ангелов е изключително опасен. Важно е да се предприемат точните мерки. Не мисля, че проблемите са свързани основно със законите. По-скоро е нужна повече координация между отделните институции. Ако са направени точните превенции и има координация, нещата ще се получат. Иначе където са нужни законодателни промени, е ясно че те ще бъдат направени“. Зам.-председателят на ГЕРБ и председател на парламентарната група на партията", "date": "2018.01.07", "title": "ГОРЕЩА ТЕМА! Цветан Цветанов с ексклузивен коментар за убиеца от Нови Искър!"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%BD%D0%BE-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news717657.html", "text": "Началникът на един от отделите на полицията в мексиканския щат Сакатекас е бил разстрелян от бандити в събота, в автомобила му, съобщава телевизионния канал Televisa. Самото убийство е било заснето на видео. На кадрите се вижда как към автомобила на полицейския началник на община Гуадалупе Хуан Рамирес Осорио се приближава друг автомобил и двама неизвестни откриват огън с пистолети по колата на полицая. След това автомобилът на престъпниците бързо изчезва. По данни на канала Televisa, след убийството в района е стартирала спецоперация по издирването на причастни към престъплението.", "date": "2018.01.07", "title": "Показно! Разстреляха полицейски началник в Мексико"}
{"url": "http://pik.bg/%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B1%D0%B5-%D1%83%D0%B1%D0%B8%D1%82-%D0%BF%D1%80%D0%B8-%D0%BE%D0%BF%D0%B8%D1%82-%D0%B7%D0%B0-%D0%B3%D1%80%D0%B0%D0%B1%D0%B5%D0%B6-news717654.html", "text": "Журналист от мексиканското издание Universal е бил убит в нощта на събота срещу неделя в мексиканската столица, съобщава РИА Новости, цитирана от Фокус. Убитият е Хосе Херардо Мартинес, който е бил застрелян при опит да бъде ограбен. Нападателите простреляли Мартинес в корема, след което избягали. Журналистът е бил откаран в болница, където малко по-късно е починал. По данни на изданието, преди да умре Мартинес е успял да разкрие, че нападателите му са били двама. През 2017 г. общо 12 репортери бяха убити в Мексико. От 2000 г. до сега 120 медиини служители са убити, 20 са безследно изчезнали, като освен това има документирани около 50 случая на нападения срещу седалища на медии в Мексико.", "date": "2018.01.07", "title": "Мексикански журналист бе убит при опит за грабеж"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%B1%D0%B0%D0%BB%D0%BE%D0%BD-%D0%B2-%D0%B5%D0%B3%D0%B8%D0%BF%D0%B5%D1%82-news717648.html", "text": "Четирима души са задържани заради инцидента с въздушен балона в Египет, при който загина един човек а още около 10 души бяха ранени, съобщава The Guardian, цитиран от Фокус. Арестуваните са пилотът на балона, директорът на летището, от което той е излетял и още две официални лица. Те са задържани за четири дни докато тече разследването. Инцидентът се случи в петък. Балонът е бил отклонен от курса си от силни ветрове над град Луксор където малко след това е паднал. На борда му са се намирали общо около 20 души, като един от тях е загинал а поне 10 са ранени. По данни на властите, всички останали туристически балони, предназначен за разходки са успяли да кацнат благополучно.", "date": "2018.01.07", "title": "Четирима задържани във връзка с разследването на инцидента с балон в Египет"}
{"url": "http://pik.bg/%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%82%D1%83%D1%80%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B1%D0%B8%D0%BD%D0%B0%D0%BB%D0%B8-%D0%B9%D1%8A%D0%BB%D0%B4%D1%8A%D1%80%D1%8A%D0%BC-%D0%B2-%D0%B6%D0%B5%D0%BB%D1%8F%D0%B7%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5-news717673.html", "text": "Премиерът Бойко Борисов посрещна турския си колега Бинали Йълдъръм в Желязната църква „Св. Стефан“ в Истанбул. Очаква се всеки момент да пристигне и президентът на Турция Реджеп Ердоган. Преди това българският патриарх Неофит и Вселенският патриарх Вартомолей отслужиха заедно молебен по освещаването на Желязната църква „Св. Стефан“. Мерките за сигурност около храма са изключително засилени. Борисов пожела на Йълдъръм здраве и просперитет на турския народ. Сега всички ще кажат евала на тези, които са разрешили това, заяви той във връзка с реставрацията на Желязната църква. От своя страна турският премиер Бинали Йълдъръм поздрави също Борисов. \"С турския премиер сме единодушни, че посланието, което днес излъчваме, е за толерантност и разбирателство. България, колкото и малка да е, се стреми да допринесе за това в региона\", заяви по време на срещата Бойко Борисов.", "date": "2018.01.07", "title": "ЗА ПРЪВ ПЪТ! Борисов посрещна турския премиер Бинали Йълдъръм в Желязната църква (СНИМКИ/ВИДЕО)"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%86%D0%B8%D1%80%D0%BA-%D0%BF%D0%BE%D0%BF-%D0%B2%D1%8A%D1%80%D0%BD%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D0%B8%D1%82%D0%B5-%D0%B7%D0%B0-%D0%BA%D1%80%D1%8A%D1%81%D1%82%D0%B0-%D0%BF%D1%80%D0%B0%D1%82%D0%B8-%D0%B3%D0%B8-%D0%B2%D0%BA%D1%8A%D1%89%D0%B8-%D0%B7%D0%B0%D0%BF%D1%80%D0%B5%D1%82%D0%BD%D0%B0-%D1%80%D0%B0%D1%81%D0%BE%D1%82%D0%BE-%D0%B8-%D1%81%D0%B0%D0%BC-%D1%81%D0%B5-%D1%85%D0%B2%D1%8A%D1%80%D0%BB%D0%B8-news717578.html", "text": "В пародия се превърна ритуалът по изваждането на кръста на Йордановден в Любимец, пише вестник „Старият мост“. Хората останаха втрещени от глупостта на отец Трифон Караджонов, допълва изданието и подробно разказва абсурдната история. След като приключила празничната литургия в църквата, свещеникът поканил присъстващите да излязат навън. Друга година кръстът бе хвърлян в казани със светена вода в храма, но този път отецът бил подготвил изненада на миряните. Той предварително бил напълнил с вода от кладенеца надуваемо басейнче, широко около 2 метра. Отец Трифон заявил, че разпятието ще бъде хвърлено в басейна. Имало трима желаещи да хванат светинята, но си били забравили кръщелните. Попът ги пратил да ги вземат. Докато останалите чакали мераклиите, свещеникът, незабелязан от никого, хвърлил 10-сантиметровото кръстче в надуваемия съд. След което запретнал крачолите си, влязъл в басейна и измъннал разпятието. Миряните останали изумени. Подобно опорочаване на ритуала никъде другаде не може да видите, сподели възмутена любимчанка пред „Старият мост“. Веднага след това в групата на Любимец във Фейсбук бе публикувана снимка и злостните коментари по адрес на свещеника не стихнаха. Мнозина изразиха недоволството и възмущението си от отец Трифон.", "date": "2018.01.07", "title": "ТОТАЛЕН ЦИРК! Поп върна мераклиите за Кръста! Прати ги вкъщи, запретна расото и сам се хвърли за Светото Разпятие"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D1%83%D0%B1%D0%B5%D0%B4%D0%B5%D0%BD-%D1%87%D0%B5-%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%B0%D0%BA%D1%83%D1%81%D1%82%D0%B8%D1%87%D0%BD%D0%B8%D1%82%D0%B5-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F-%D0%B2-%D0%BA%D1%83%D0%B1%D0%B0-news717631.html", "text": "Американският сенатор-републиканец от щата Аризона Джеф Флейк заяви, че САЩ нямат доказателства, че дипломати от страната в Хавана са ставали жертва на акустични атаки, извършвани с незнайно оръжие, предава ABC нюз, цитирани от Фокус. Флейк, който е член на сенатската комисия по международните отношения, се е срещнал с високопоставени кубински служители в Хавана. Те са му заявили, че ФБР не е открило никакви доказателства, че мистериозното заболяване, от което американските дипломати са пострадали преди време е в резултат на нападение, въпреки, че правителството на президента Тръмп да заяви, че инцидентите са атаки. Флейк допълни, че след като е говорил и с представители на властите на САЩ, той вече няма причини да се съмнява в кубинските показания.", "date": "2018.01.07", "title": "Американски сенатор убеден, че няма доказателство за акустичните нападения в Куба"}
{"url": "http://pik.bg/%D0%BA%D0%B0%D0%BD%D0%B0%D0%B4%D0%B5%D1%86-%D1%81%D0%BF%D0%B5%D1%87%D0%B5%D0%BB%D0%B8-28-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F-news717632.html", "text": "Жител на канадската провинция Онтарио спечели 35 млн. канадски долара (28 млн. щатски) от популярната лотария Lotto Max, съобщава БГНЕС. Все още не е известно точно в кой от градовете на тази гъсто населена провинция е бил купен печелившият билет. Според правилата на лотариите в Канада за получаване на печалбата трябва да се предаде билета, а самоличността на късметлията става обществено достояние. Най-големият досега джакпот в историята на Канада от 64 млн. канадски долара (по курса към онова време 49,5 млн. щатски) беше разигран в лотарията „6 от 49“ през октомври 2015 г.", "date": "2018.01.07", "title": "Канадец спечели 28 млн. долара от лотария"}
{"url": "http://pik.bg/%D0%B5%D0%B4-%D1%88%D0%B8%D0%B9%D1%80%D0%B0%D0%BD-%D0%BE%D0%B3%D0%BB%D0%B0%D0%B2%D0%B8-%D0%BF%D1%8A%D1%80%D0%B2%D0%B8%D1%82%D0%B5-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B8-%D0%BA%D0%BB%D0%B0%D1%81%D0%B0%D1%86%D0%B8%D0%B8-%D0%B7%D0%B0-2018-%D0%B0-news717630.html", "text": "Ед Шийран продължи господството си в британските музикални класации и през новата година, като оглави и листата за албуми с: „Divide“, и за сингли с „Perfect“, съобщи Прес асосиейшън. Съвместният сингъл на Шийран с Еминем \"River\" започна годината под номер 2. На трето място се изкачи \"Man's Not Hot\" на рапъра Биг Шак. Следват \"Anywhere\" на Рита Ора и \"Havana\" на Камила Кабело. В класацията на албумите на второ място е Сам Смит с \"The Thrill Of It All\". \"Human\" на Раг ен Боун Ман се изкачи на трето място. На четвърто е \"Revival\" на Еминем. Петото място зае саундтракът към филма \"Най-великият шоумен\" с Хю Джакман и Зак Ефрон. Той се изкачи с 15 позиции, откакто филмът излезе по екраните във Великобритания.", "date": "2018.01.07", "title": "Ед Шийран оглави първите британски музикални класации за 2018-а"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80---%D0%BB%D1%83%D0%B8%D1%81-%D1%81%D1%83%D0%B0%D1%80%D0%B5%D1%81-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%BB%D0%B8%D0%B2%D1%8A%D1%80%D0%BF%D1%83%D0%BB-news717618.html", "text": "Ливърпул ще направи опит да върне в редиците си бившата си звезда Луис Суарес, спекулират медиите в Испания. През 2014 година голаджията напусна Пуул в посока Барселона. В момента уругваецът е ключова фигура в състава на Ернесто Валверде, но се визира, че е възможно каталунците да склонят, да водят преговори. Ръководството на Барселона неотдавна е хвърлило око на звездата на Атлетико (Мадрид) Антоан Гризман и ако подобен трансфер се осъщести, то Суарес може и да бъде продаден, акцентира \"Топспорт\".", "date": "2018.01.07", "title": "Сензация на трансферния пазар - Луис Суарес се завръща в Ливърпул?"}
{"url": "http://pik.bg/%D0%BF%D1%81%D0%B6-%D1%81-%D0%BD%D0%BE%D0%B2-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news717587.html", "text": "Агентът Мино Райола е започнал преговори с ПСЖ за трансфер на вратаря на Милан Джанлуиджи Донарума, пише \"Новспорт\", позовавайки се на информация от Апенините. Мениджърът на 18-годишния страж се е срещнал със спортния директор на парижани Антеру Енрике. Ръководството на ПСЖ пък търси алтернатива на стража Алфонс Ареола, след като резервният вратар Кевин Трап пожела да напусне клуба през този трансферен прозорец. Интерес към Трап има от клубове от Англия.", "date": "2018.01.07", "title": "ПСЖ с нов трансферен удар?"}
{"url": "http://pik.bg/%D0%BE%D1%82%D0%BD%D0%B5%D1%85%D0%B0-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%82%D0%BE%D1%8F%D0%BD-%D1%85%D1%80%D0%B8%D1%81%D1%82%D0%BE%D0%B2-%D0%BE%D1%82-%D0%BD%D0%B5%D1%81%D0%B5%D0%B1%D1%8A%D1%80-%D0%BF%D1%80%D0%B8%D0%B4%D0%BE%D0%B1%D0%B8%D0%BB-%D0%B3%D0%BE-%D0%BF%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%B5%D0%BD-%D0%BD%D0%B0%D1%87%D0%B8%D0%BD-news717633.html", "text": "Имущество на стойност 125 хил.лева в Свети Влас е отнето от криминално проявения Стоян Христов по искане на КОНПИ (Комисията за отнемане на незаконно придобито имущество (КОНПИ). Христов има присъда за измама. От него се отнемат два недвижими имота, единият от които е апартамент в Свети Влас, автомобил и сума от продажба на нива. Актът е потвърден от Бургаския окръжен съд. Това е поредното отнемане на незаконно придобито имущество в Бургаска област.", "date": "2018.01.07", "title": "Отнеха имуществото на Стоян Христов от Несебър, придобил го по престъпен начин"}
{"url": "http://pik.bg/%D1%8F%D0%BD%D1%83%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82-%D0%B4%D0%BE%D0%BA%D0%B0%D1%80%D0%B0-%D1%89%D1%8A%D1%80%D0%BA%D0%B5%D0%BB-%D0%B2-%D0%BC%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4-news717634.html", "text": "Първият щъркел се появи в Момчилград. Прелетната птица явно се е подлъгала от топлото време и се е завърнала у нас. Това става ясно от кадър, направен от зрител на Нова телевизия. Вече се появиха и много снимки на кокичета, минзухари и маргаритки, направени в различни краища на страната.", "date": "2018.01.07", "title": "Януарската пролет докара щъркел в Момчилград"}
{"url": "http://pik.bg/%D1%81%D0%BA%D1%80%D0%BE%D0%BC%D0%B5%D0%BD-%D1%82%D1%80%D1%8A%D0%BC%D0%BF-%D0%B0%D0%B7-%D1%81%D1%8A%D0%BC-%D0%BD%D0%B0%D0%BF%D1%8A%D0%BB%D0%BD%D0%BE-%D1%81%D1%82%D0%B0%D0%B1%D0%B8%D0%BB%D0%B5%D0%BD-%D0%B3%D0%B5%D0%BD%D0%B8%D0%B9-news717589.html", "text": "Президентът на САЩ Доналд Тръмп защити психичното си здраве и способността си да остане на поста, описвайки се като „гений, много стабилен при това“. В серия от послания на профила си в социалната мрежа „Туитър“ той отхвърли разкритията в критикуващата го книга „Огън и ярост: вътре в Белия дом на Тръмп“ заявявайки, че едно от водещите му качества е това, че е „много умен“, пише Ню Йорк таймс, цитиран от Фокус. В книгата с автор Майкъл Уулф президентът е описан като зле информиран и понякога непостоянен. По-късно следващата седмица Тръмп ще премине през медицински прегледи, но в тях обикновено не се обръща внимание на психическото здраве. В САЩ се видят спорове относно менталното състояние на Тръмп. Демократите в Конгреса са представили проектозакон, който да заставя президента да преминава и през психо-тестове. Няколко професионални психолози също така наскоро подписаха петиция, в която призоваха той да бъде отстранен от поста си. Междувременно пред приятели Джаред Къшнър, зет на президента и негов старши съветник заяви преди време, че Тръмп е „луд, но гениален“.", "date": "2018.01.07", "title": "СКРОМЕН! Тръмп: Аз съм напълно стабилен гений"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8-%D0%B8-%D1%81%D1%8A%D1%80%D0%B1%D0%B8-%D1%81%D0%B5-%D0%B8%D0%B7%D1%81%D0%B8%D0%BF%D0%B2%D0%B0%D1%82-%D0%B2-%D0%BF%D0%B0%D0%BC%D0%BF%D0%BE%D1%80%D0%BE%D0%B2%D0%BE-news717635.html", "text": "Туристи от Македония, Русия и Сърбия очаква Пампорово през следващите дни. Това каза за Фокус Пантелей Мемцов – председател на Регионалната туристическа асоциация „Родопи“. Причината за увеличеният дял на туристите от тези страни е честването при тях на Коледа и Нова година по стар стил, които се отбелязват съответно на 7 и 14 януари, поясни той и допълни, че курортът всяка година е предпочитано място от туристите и любителите на зимните спортове от тези страни за празниците. Мемцов припомни, че за новогодишните празници зимният курорт е бил пълен на 100 % с туристи както от България, така и от цяла Европа. Цените на нощувките в курорта остават без промяна от няколко години насам, а лифт-картата е 55 лв. и се ползва и в двете ски-зони Пампорово и Мечи чал.", "date": "2018.01.07", "title": "Македонци и сърби се изсипват в Пампорово"}
{"url": "http://pik.bg/%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%B6%D0%B5%D0%BB%D1%8F%D0%B7%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D1%81%D0%B2-%D1%81%D1%82%D0%B5%D1%84%D0%B0%D0%BD-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news717649.html", "text": "Днес в турския град Истанбул тържествено ще бъде отворена за посещения желязната църква „Свети Стефан“. Храмът претърпя реставрация в продължение на 7 години. Министър-председателят Бойко Борисов ще открие реставрирания български православен храм „Свети Стефан“ заедно с президента на Турция Реджеп Тайип Ердоган. Премиерът Борисов пътува за Истанбул заедно с българския патриарх Неофит и с главния мюфтия на мюсюлманите в България Мустафа Хаджи. В официалната делегация на Борисов  са още външният министър Екатерина Захариева, министърът на културата Боил Банов, министърът на икономиката Емил Караниколов, министърът на земеделието Румен Поражанов и депутати, съобщиха от правителствената пресслужба. Първоначално ще бъде отслужено богослужение от Вселенския патриарх Вартоломей в молитвеното присъствие на Негово Светейшество българския патриарх Неофит, а след това се очаква слова да произнесат министър-председателят на Република България Бойко Борисов, президентът на Република Турция Реджеб Тайп Ердоган, председателят на българската общност в Истанбул Васил Лиязе. След това се очаква да се проведе среща между премиера Бойко Борисов, турския му колега Бинали Йълдъръм и президента Реджеп Тайип Ердоган. Две основни теми се очаква да постави турският президент на срещата с министър председателя Борисов. Първата е за възстановяването на имотите на мюсюлманското вероизповедание и игнорира ли България Турция за еврочленството, след като  не е предвидила темата в програмата за председателството. Към момента от мерки за сигурност програмата се промени три пъти и за момента се пази в тайна къде ще бъде тя.", "date": "2018.01.07", "title": "ТЪРЖЕСТВЕНО! Борисов и Ердоган откриват Желязната църква \"Св. Стефан\" в Истанбул"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0-%D1%81%D0%B2-%D1%81%D1%82%D0%B5%D1%84%D0%B0%D0%BD---%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BF%D0%B0%D1%82%D1%80%D0%B8%D0%B0%D1%80%D1%85%D1%8A%D1%82-%D0%B3%D0%BE-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D0%BB%D0%B8-news717675.html", "text": "Турският президент Реджеп Ердоган пристигна за тържествената част след церемонията по откриването на реставрираната българска църква \"Св.Стефан\" в Истанбул. В залата, където се провежда официалната част, турският ръководител бе посрещнат лично от премиера Борисов и негово светейшество българския патриарх Неофит. Реч пред присъстващите произнесе председателят на българското настоятелство, а след него - кметът на Истанбулската голяма община.", "date": "2018.01.07", "title": "ПЪРВО В ПИК!  Ердоган пристигна в църквата \"Св. Стефан\" - Борисов и патриархът го посрещнаха лично (ВИДЕО)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BD%D1%8E-%D0%B9%D0%BE%D1%80%D0%BA-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B6%D0%BD%D0%B0%D1%82%D0%B0-%D0%B1%D1%83%D1%80%D1%8F-news717565.html", "text": "Кметът на Ню Йорк Бил де Блазио обяви извънредно положение в града заради силния снеговалеж и ниските температури. Бурята наистина е много сериозна. Заради ниските температури, силните ветрове и снегонавяванията, всички трябва да вземат предохранителни мерки. Тъй като бурята се усили през последните часове, обявявам извънредно положение в град Ню Йорк. То ще позволи на общинските служби да вземат допълнителни мерки за осигуряване безопасността на хората. Метеоролозите определят бурята като \"циклон бомба\", който носи обилен снеговалеж и силни ветрове. Най-малко 19 души станаха жертва на студеното време по източното крайбрежие на Съединените щати. Над 1500 полета бяха отменени вчера, а над 4000 предишния ден. Засегнат е и автобусният, и железопътният транспорт.", "date": "2018.01.07", "title": "Извънредно положение в Ню Йорк заради снежната буря"}
{"url": "http://pik.bg/%D0%BC%D0%B5%D0%B3%D0%B0-%D1%81%D0%B4%D0%B5%D0%BB%D0%BA%D0%B0-%D0%B3%D0%BE%D0%BB%D0%B0%D0%B4%D0%B6%D0%B8%D1%8F%D1%82%D0%B0-%D0%BE%D0%B1%D0%B0%D0%BC%D0%B5%D1%8F%D0%BD%D0%B3-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0-%D0%B2-news717611.html", "text": "Нападателят на Борусия (Дортмунд) Пиер-Емерик Обамеянг ще продължи кариерата си в китайския Гуанджоу Евъргранд от лятото, пише \"Топспорт\", позовавайки се на информации от Германия. Габонецът е казал \"ДА\" на сделката. Очаква се \"жълто-черните\" да получат 72 млн. евро за голмайстора. Обамеянг има договор с Борусия до 2021 година, но не крие желанието си да напусне. Рурският клуб също е готов да се раздели с него при подходяща оферта. Ако сделката се осъществи, Гуаджоу ще плати 144 млн. евро за габонеца, тъй като според новите закони в Китай всеки клуб плаща данък в размер на 100% от платената за чужденци сума.", "date": "2018.01.07", "title": "Мега сделка! Голаджията Обамеянг преминава в..."}
{"url": "http://pik.bg/%D0%B0%D1%82%D0%B8%D0%BD%D0%B0-%D0%B2%D1%80%D1%8A%D1%89%D0%B0-%D0%BD%D0%B0-%D1%81%D0%BA%D0%BE%D0%BF%D0%B8%D0%B5-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87%D0%B8-news717624.html", "text": "Гърция ще върне в Македония бивши нейни разузнавачи, които Скопие иска да съди. Съдът в Солун одобри екстрадацията на бившите шефове на македонското контраразузнаване Горан Груески и Никола Бошковски. Двамата избягаха в съседна Гърция с фалшиви български паспортиу след като Специалната прокуратура поиска тяхното задържане през лятото на миналата година. На 18 октомври те бяха арестувани на летището в Солун с фалшиви български паспорти при опит да заминат със самолет за Унгария. Специалната прокуратура на Катица Янева повдигна обвинение срещу двамата „за незаконо подслушване на хиляди македонски граждани и злоупотреба със системата за проследяване в МВР“. Те са обвинени и за унищожаване на част от обродуването в македонското контраразузнаване. На 29 ноември те подадоха молба за политическо убежище в Гръция, което допълнително ще забави тяхната екстрадиция в Македония, съобщава Македонската телевизия 24, цитирана от \"Български новини\".", "date": "2018.01.07", "title": "Атина връща на Скопие избягали разузнавачи"}
{"url": "http://pik.bg/%D1%81%D0%B2%D0%B5%D1%82%D1%8A%D1%82-%D0%BD%D0%B0-%D1%82%D0%B0%D0%BD%D1%86%D0%B0--%D1%8F%D1%81%D0%B5%D0%BD-%D0%BF%D1%80%D0%BE%D0%B1%D0%B8-%D0%B2-%D0%BD%D0%B0%D0%B9-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%BE%D1%82%D0%BE-%D0%B1%D0%B0%D0%BB%D0%B5%D1%82%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-news717638.html", "text": "Няма магическа формула, с която да стигнеш до върха в света на танца. Едно е сигурно обаче - нуждаеш се от вроден талант и безмилостно упорита работа. Ясен Малевски може да се похвали и с двете. Даровитият пловдивчанин е само на 13 години, но вече е завоювал редица престижни награди, а от няколко месеца е ученик в едно от най-елитните училища в Европа - Академията за танци в Цюрих Zurich Dance Academy. „Танцът за мен е нещо прекрасно. Той е моят живот. Щастлив съм, че сбъднах една своя мечта - да бъда в професионално балетно училище в чужбина. И сега ще вървя само напред.” Това признава Ясен с грейнали очи и широка усмивка. Той бил в четвърти клас, когато за пръв път прекрачил прага на Мюзикхолен театър- Пловдив. Музикалният ръководител Николай Серафимов веднага видял таланта му и разбрал, че пловдивчанинът е роден за голямата сцена. И се оказал напълно прав.", "date": "2018.01.07", "title": "Светът на танца : Ясен проби в най-престижното балетно училище"}
{"url": "http://pik.bg/%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B6%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B0%D0%BB%D0%B5%D0%BA%D1%81%D0%B5%D0%B9-%D0%BD%D0%B0%D0%B2%D0%B0%D0%BB%D0%BD%D0%B8-%D1%81%D1%80%D0%B5%D1%89%D1%83-%D1%86%D0%B8%D0%BA-news717566.html", "text": "Върховният съд на Руската федерация повторно отхвърли жалбата на опозиционера Алексей Навални срещу решението на Централната избирателна комисия (ЦИК) да не го допусне до участие в президентските избори в страната, насрочени за март тази година, съобщи Интерфакс, цитирани от Фокус. „Първоинстанционното решение на съда остава без изменение. Жалбата на ищеца не е удовлетворена“, се посочва в съобщението на съда. На 30 декември 2017 г. Върховният съд на Руската федерация отхвърли иска на Навални  за признаване за незаконно на решението на ЦИК. По-рано, на 25 декември, Централната избирателна комисия (ЦИК) на Руската федерация отказа да регистрира опозиционния лидер като кандидат за президентските избори в страната. По думите на един от членовете на ЦИК – Борис Ебзеев, причината за отказа е свързана с съдебното миналона Алексей Навални. Той получи условна присъда за незаконно присвояване на средства. Още тогава бе обявено, че Навални ще има право да се кандидатира за президентския пост в Русия не по-рано от 2028 г. Малко по-късно Навални призова руските избиратели да бойкотират президентските избори в страната, насрочени за март 2018 г.", "date": "2018.01.07", "title": "Върховният съд на Русия повторно отхвърли жалбата на Алексей Навални  срещу ЦИК"}
{"url": "http://pik.bg/%D1%82%D1%80%D1%8A%D0%BC%D0%BF-%D0%B2%D1%8F%D1%80%D0%B2%D0%B0-%D1%87%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%B8-%D1%81%D0%BB%D0%B5%D0%B4-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8%D1%82%D0%B5-%D0%B8%D0%B3%D1%80-news717622.html", "text": "Президентът на САЩ Доналд Тръмп заяви, че се надява подновените преговори между Северна и Южна Корея да продължат „и след Олимпийските игри“, които ще се проведат в южнокорейския град Пьончан, предава AФП, цитирани от Фокус. „Бих се радвам преговорите да продължат и след Олимпиадата“, заяви Тръмп . „А когато настъпи и точното време, ще се намесим и ние“, допълни той. Двете корейски държави планират да проведат първия си официален диалог за последните две години за обсъждане на участието на Северна Корея на Олимпийските игри, които ще се проведат следващия месец.", "date": "2018.01.07", "title": "Тръмп вярва, че преговорите между Северна и Южна Корея ще продължат и след Олимпийските игри"}
{"url": "http://pik.bg/%D1%81%D0%B0%D0%B3%D0%B0-%D1%81%D1%8A%D1%81-%D1%81%D1%83%D0%BF%D0%B5%D1%80%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D1%87%D0%B5%D0%BB%D1%81%D0%B8-news717588.html", "text": "Еден Азар не прие и втората оферта за подновяване на договора си с Челси, пишe \"Топспорт\", позовавайки се на информации от Острова. Визира се, че белгиецът е отказал огромна сума. Азар има споразумение с Челси до лятото на 2020 година. \"Сините\" вече си осигуриха услугите на Рос Баркли, който пристигна от Евертън за сумата от 15 милиона паунда. Според различни трансферни спекулации, Азар може да осъществи трансфер в Реал Мадрид. Еден също така е сочен от редица анализатори за най-добрият играч на Челси в момента, а дори и в Топ 5 на най-класните футболисти в света.", "date": "2018.01.07", "title": "Сага със суперзвездата на Челси!"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D0%B0%D0%BA-%D0%B7%D0%B0%D0%BA%D0%B0%D1%87%D0%B8-%D1%85%D0%B8%D0%BB%D0%B0%D1%80%D0%B8-%D0%BC%D0%B5%D0%BD-%D0%BD%D0%B5-%D0%BC%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BD%D0%BE-%D0%BD%D0%B5%D1%8F%E2%80%A6-news717636.html", "text": "Президентът на САЩ Доналд Тръмп заяви, че не е разследван заради предполагаеми връзки с Русия, но добави, че неговият бивш политически опонент Хилари Клинтън може би е, пише Хил, цитиран от Фокусl. „Няма връзки. Няма престъпление. На теория всички ми казват, че не съм под разследване. Може би Хилари Клинтън е, но аз не съм“, заяви Тръмп по време на пресконференция. Той заяви, че според него всъщност е имало контакти между Русия, Хилари Клинтън и Националния комитет на Демократическата партия на САЩ. Специалният прокурор Робърт Мюлер продължава да разследва президента и обкръжението му за възможна руска намеса в предизборната кампания на Тръмп. Редица политици-републиканци в САЩ смятат, че разследването е политически мотивиран лов на вещици и го призовават да обърне внимание на Хилари Клинтън.", "date": "2018.01.07", "title": "Тръмп пак закачи Хилари: Мен не ме разследват, но нея…"}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%B8%D0%BD%D1%82%D0%B5%D1%80-%D1%81-%D0%BA%D1%83%D0%BB%D1%82%D0%BE%D0%B2%D0%B0-%D1%80%D0%B5%D0%BF%D0%BB%D0%B8%D0%BA%D0%B0-news717600.html", "text": "Треньорът на Интер - Лучано Спалети, коментира равенството с Фиорентина (1:1) в мач от 20-ия кръг на италианската Серия А. \"Нерадзурите\" изпуснаха победата в добавеното време, а Спалети беше принуден да пусне в центъра на защитата Давиде Сантон, акцентира \"Новспорт\". \"Върша своята работа, но имаме трудности. Очевидно е, че не ни достига още един централен защитник. Даже 80-годишната ми майка знае, че имаме нужда от още един бранител. Трябва да работим и побеждаваме, независимо от това с колко футболисти разполагаме\", каза Спалети.", "date": "2018.01.07", "title": "Треньорът на Интер с култова реплика!"}
{"url": "http://pik.bg/%D0%BB%D0%B0%D0%B2%D0%B8%D0%BD%D0%B0-%D1%83%D0%B1%D0%B8-11-%D0%B4%D1%83%D1%88%D0%B8-%D0%B2-%D0%B8%D0%BD%D0%B4%D0%B8%D1%8F-news717621.html", "text": "11 души са загинали при падане на лавина в индийския щат Джамму и Кашмир, предава РИА Новости, позовавайки се на местни медии. Инцидентът се е случил в северния окръг Купвара на щата. Сред загиналите има и деца.  Полицията, армията и местни жители издирват хора под снега. Двама души са спасени.", "date": "2018.01.07", "title": "Лавина уби 11 души в Индия "}
{"url": "http://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B7%D0%BE%D0%B2%D0%B5-%D0%BD%D0%B5-%D0%BF%D1%80%D0%B0%D0%B2%D0%B5%D1%82%D0%B5-%D0%BF%D0%B0%D1%80%D0%B8%D1%82%D0%B5-%D0%B8-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-news717596.html", "text": "Папа Франциск призова печалбата, кариерата и успеха да не стават основата на човешкия живот, заявявайки по време на месата си по случай Богоявление, че хората трябва да се съпротивляват срещу „затъването в арогантност, жажда за власт и богатства“, предава ABC News, цитирани от Фокус. По време на месата в базиликата „Св. Петър“ Франциск заяви, че хората често са щастливи и единствено със „здраве, малко пари и много забавление“. Той призова да се помага на бедните и на нуждаещите се. „Някои звезди са светли, но не сочат пътя. Така е и с успеха, парите, кариерата, почестите и удоволствията, когато те станат целия наш живот“, допълни папата и заяви, че често такъв път не води до мир и радост.", "date": "2018.01.07", "title": "Папа Франциск зове: Не правете парите и кариерата цел на живота си"}
{"url": "http://pik.bg/%D0%BB%D1%83%D0%B4-%D0%B5%D0%BA%D1%88%D1%8A%D0%BD-%D0%B2-%D1%81%D0%BE%D1%84%D0%B8%D1%8F-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD-%D0%B8-%D0%BF%D1%80%D0%BE%D0%B1%D0%B2%D0%B0-%D0%BF%D0%BE%D0%BA%D0%B0%D0%B7%D0%BD%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-news717609.html", "text": "Около обед днес млада жена, на приблизителна възраст около 40 години, влиза в хранителен магазин в столичния квартал Гео Милев. Нищо в поведението й не предполага разигралата се минути по-късно екшън сцена, съобщава тв Европа. Служителите разказаха, че жената е редовен техен клиент и няма психически отклонения. Тя стига до щанда с ножовете и опитва да си пререже вените. Заместник-управителят на магазина и охраната успяват да разоръжат младата жена. Тя обаче успява да се измъкне и тръгва към близкия железарски магазин, където отново опитва да се самоубие. Тогава идва полицията и екип на бърза помощ. Жената е откарана в болница, без опасност за живота. Не са ясни мотивите за действията й.", "date": "2018.01.07", "title": "ЛУД ЕКШЪН В СОФИЯ! Млада жена влезе в магазин и пробва показно самоубийство"}
{"url": "http://pik.bg/%D0%B8%D0%B7%D0%B3%D0%BE%D0%BD%D0%B8%D1%85%D0%B0-%D0%B0%D0%BB%D0%B1%D0%B0%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0---%D0%BA%D1%80%D0%B0%D0%BB%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-news717553.html", "text": "Централната избирателна комисия в Албания отстрани от парламента двама депутати заради предишни престъпни прояви в Италия, предаде АП. Комисията прекрати депутатските мандати на Гледжон Раховица и Акиф Ракипи, след като документи от главната прокуратура са показали, че те са използвали други имена и са извършили кражба в Италия. Закон, приет през 2015 г., не позволява на лица с престъпно минало да заемат публични длъжности в Албания. Двамата отричат да имат престъпно минало. Борбата с корупцията и отстраняването от политиката и от управлението на лица, осъждани за престъпления, остава приоритет за Албания, която се надява да започне преговори за членство в ЕС, отбелязва световната агенция.", "date": "2018.01.07", "title": "Изгониха албански депутати от парламента - крали в Италия"}
{"url": "http://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%81%D1%82%D1%83%D0%B4%D0%B0-%D0%B2-%D1%81%D0%B0%D1%89-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-22-%D0%BC%D0%B0-%D0%B4%D1%83%D1%88%D0%B8-news717544.html", "text": "Жертвите на арктическия студ в североизточните райони на Съединените щати достигнаха 22-ма души, съобщава Би Ти Ви. На места температурите паднаха до минус 36 градуса по Целзий, а снежната покривка достигна 30 сантиметра.  „Циклонът бомба” се разви бързо и над Източното крайбрежие на САЩ, като удари Ню Йорк, Бостън, Вирджиния. Заради силния вятър синоптици предупредиха, че в планините на Ню Хемпшър студът ще се усеща като минус 67 градуса по Целзий. При минус 20 градуса замръзна и Ниагарският водопад. Това обаче не спря десетките любопитни туристи. В Минеаполис ските се превърнаха в нормален начин на придвижване. Десетки коли се озоваха в капана на дебел лед в крайбрежния крад Ревер, Масачузетс. От четвъртък сутринта около 80 хил. домакинства останаха без ток, 5 000 полета бяха отменени.", "date": "2018.01.07", "title": "Жертвите на студа в САЩ достигнаха 22-ма души"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2-%D0%B5%D1%81-%D0%B8-%D0%BD%D0%B0%D1%82%D0%BE-%D0%BE%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BD%D0%B8-%D1%86%D0%B5%D0%BB-news717564.html", "text": "Членството на Украйна в Европейския съюз и НАТО остава стратегическата цел за страната. Това написа украинският президент Петро Порошенко в специална своя колонка за изданията „Новое время“ и „The Economist Мир“, цитирани от RT. „Членство в Европейския съюз, както и влизане в НАТО, безусловно, остават нашите стратегически цели – отбелязва Порошенко. – Това явно не е като перспектива за 2018 година. Твърдо съм убеден обаче в реалистичността на постигането на тези цели“. Президентът на Украйна обеща на гражданите, че в най-скоро време в страната ще бъде проведен референдум за членството в Европейския съюз и в НАТО.", "date": "2018.01.07", "title": "Президентът на Украйна: Членството на страната в ЕС и НАТО остава стратегическата ни цел"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%B1%D0%B8%D0%B2%D1%88-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%E2%80%9E%D1%82%D0%BE%D0%B9%D0%BE%D1%82%D0%B0%E2%80%9C-news717555.html", "text": "На 88-годишна възраст е починал Тацуро Тойода, син на основателя и бивш президент на корпорацията Toyota Motor, съобщава Асошиайтед Прес, позовавайки се на изявление от компанията. Според информацията, Тацуро Тойода е починал на 30 декември от пневмония. По време на президентството на Тацуро Тойода корпорацята „Тойота“ и главният и американски конкурент General Motors създадоха съвместната компания NUMMI. Посочва се, че при Тацуро Тойода концернът се е превърнал в един от главните автомобилни производители в света.", "date": "2018.01.07", "title": "Почина бивш президент на „Тойота“"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-25-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BA%D0%BE%D1%80%D0%B0%D0%B1%D0%BE%D0%BA%D1%80%D1%83%D1%88%D0%B5%D0%BD%D0%B8%D0%B5-%D0%BA%D1%80%D0%B0%D0%B9-%D0%BB%D0%B8%D0%B1%D0%B8%D1%8F-news717590.html", "text": "Най-малко 25 мигранти са загинали при корабокрушение край бреговете на Либия, след като превозващ близо 150 души съд се сблъсква с проблеми, предава AFP, цитирани от Фокус. „Гумената лодка се преобърна северно от Триполи. Най-малко 25 души са загинали при инцидента, но точният им брой все още не е известен. На място е пристигнал италианския флот“, съобщава германската благотворителна организация „Сий Уоч“. Италианската брегова охрана съобщава, че 85 души са спасени от потъващия съд и че до момента са открити осем тела на удавили се.", "date": "2018.01.07", "title": "ТРАГЕДИЯ! Най-малко 25 мигранти са загинали при корабокрушение край Либия"}
{"url": "http://pik.bg/%D0%B2-%D0%B1%D0%B8%D0%B0%D1%82%D0%BB%D0%BE%D0%BD%D0%B0---%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%84%D1%83%D1%80%D0%BA%D0%B0%D0%B4-news717595.html", "text": "Носителят на Кристалния глобус Мартен Фуркад (Франция) спечели преследването на 12.5 километра от Световната купа по биатлон в германския зимен център Оберхоф. Фуркад направи само една грешка в първата от четирите си стрелби и измина дистанцията са 32:23.6 минути. Така той записа четвърта победа за сезона и общо 67-а в кариерата си за Световната купа. Двама братя допълниха призовата тройка. Втори завърши Йоханес Тингес Бьо с пасив от 6.3 секунди, след като направи три грешки в стрелбата. Трети финишира Тарей Бьо на 30.9 секунди с 20 от 20 повалени мишени, пише \"Спортал\". Двама българи участваха в състезанието. Антон Синапов се класира 44-и с четири грешки и на 4:18.0 минути след победителя, а Владимир Илиев е 47-и също с четири пропуска и пасив от 4:25.2 минути. Мартен Фуркад е лидер в генералното класиране за Световната купа с 552 точки, следван от Йоханес Тингнес Бьо с 514 точки и Яков Фак (Словения) с 372 точки. В неделя в Оберхоф предстоят щафетите на 4 по 6 км за жени и на 4 по 7.5 км за мъже.", "date": "2018.01.07", "title": "В биатлона - страхотна победа за Фуркад"}
{"url": "http://pik.bg/%D0%B0%D0%BA%D1%86%D0%B8%D1%8F-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D1%80%D0%B8-%D0%BA%D0%B0%D0%BD%D0%B0%D0%B1%D0%B8%D1%81-%D0%B2-%D0%BA%D1%80%D1%8A%D1%87%D0%BC%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news717558.html", "text": "При проверка в кафе-аперитив във врачанското село Крушовица, ползван от 64-годишния И.Б., криминало проявен и осъжден, полицията е открила 20 грама канабис, съобщава Конкурент. Според информацията акцията се е провела на 5 януари (петък) около 11:00 часа. Наркотичното вещество е открито в килер в заведението. По случая е образувано досъдебно производство.", "date": "2018.01.07", "title": "Акция! Полицията откри канабис в кръчма във врачанско село"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%86%D0%B8%D1%8F-%D1%81%D0%B5-%D1%83%D0%BC%D0%BE%D1%80%D0%B8-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%B5%D1%81-news717559.html", "text": "Република Турция се чувства изморена от процеса по присъединяването си към Европейския съюз . Официално Анкара не може да приеме, че усилията й биват възпрепятствани. Това заяви в петък турският президент Реджеп Тайип Ердоган в Париж по време на съвместната си пресконференция с френския си колега Еманюел Макрон, съобщава БГНЕС. \"Турция чака от 54 години да премине през отворените врати на ЕС , но турският народ вече се умори от воденето на преговори за членство на Турция в ЕС. Анкара не може постоянно да се моли за допускане до състава на Евросъюза\", изтъкна Ердоган. От своя страна обаче френският държавен глава Еманюел Макрон заяви, че ситуацията с правата на човека в Турция не позволява да тази страна да бъде част към ЕС.", "date": "2018.01.07", "title": "Ердоган: Турция се умори да преговаря за ЕС"}
{"url": "http://pik.bg/32-%D0%BC%D0%B0-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B4%D0%B2%D0%B0-%D0%BA%D0%BE%D1%80%D0%B0%D0%B1%D0%B0-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%B8%D1%82%D0%B0%D0%B9-news717647.html", "text": "При сблъсък на панамски нефтен танкер принадлежащ на иранска компания и хонконгски товарен кораб край бреговете на Китай са изчезнали 32 души, съобщава РИА Новости, цитирана от Фокус. Агенцията се позовава на данни от местна телевизия. По-рано китайската държавна агенция Xinhua съобщи за подобен инцидент, като обаче не даде данни за броя на изчезналите или обстоятелствата около случая. Инцидентът се е случил около 20:00 часа местно време в събота, но причините все още не са ясни. 21-членният екипаж на товарния кораб е в безопасност, докато комуникациите с 32-та души екипаж на танкера, повечето от които иранци, е била изгубена. Произшествието е станало в близост до устие на р. Яндзъ Спасителни китайски кораби вече са пристигнали на мястото, очаква се повече информация.", "date": "2018.01.07", "title": "32-ма в неизвестност след сблъсък на два кораба край бреговете на Китай"}
{"url": "http://pik.bg/%D0%B2%D0%BE%D1%82-%D0%B8%D0%B7%D0%B1%D0%BE%D1%80%D0%B8-%D0%B2-%D0%BA%D1%83%D0%B1%D0%B0-%D0%BD%D0%B0-11-%D0%BC%D0%B0%D1%80%D1%82-news717616.html", "text": "На 11 март в Куба ще се проведат парламентарни избори, предава РИА Новости, позовавайки се на местни медии. „На 11 март тази година ще се проведат избори, на които избирателите на републиката ще изберат за пет години представителите на местните законодателни органи и депутати в Народното събрание на народната власт“, съобщава местното издание Гранма, цитирано от Фокус. На 21 януари местните законодателни власти ще издигнат кандидат-депутати за провинциалните органи и за националния парламент.", "date": "2018.01.07", "title": "Вот! Избори в Куба на 11 март"}
{"url": "http://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%87%D0%B0%D0%BA%D0%B0-%D0%BE%D1%82-%D1%80%D1%81%D0%BA-%D0%BC%D0%B8%D0%B3-%D1%86%D0%B5%D0%BD%D0%B0%D1%82%D0%B0-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-news717612.html", "text": "България е пред сключване на договор с РСК \"МиГ\" за поддръжка на изтребителите МиГ - 29. Това стана ясно от думите на военния министър Красимир Каракачанов, цитиран от БНР. Очакваме от РСК \"МиГ\" да получим точната сума за удължаване на ресурса на българските изтребители МиГ-29. Няма как да си възстановим способностите на нашите самолети МиГ - 29, без да има и допълнителни средства. В приетия преди дни план за повишаване на разходите за отбрана е предвидено руските самолети да бъдат поддържани до 2020 година с по 26 000 лева на година, стана ясно от думите на военния министър. Каракачанов каза, че договорът ще бъде подписан след като бъдат отхвърлени претенциите на украинската фирма. Припомняме, два дни преди началото на преговорите с руския консорциум украинска фирма, която няма лиценз за удължаване на ресурса на изтребителите, обжалва обществената поръчка. В поръчката изрично бе споменато името на руския консорциум РСК МиГ, който е производител на самолетите. Украинската фирма бе подала непълен комплект документи и без превод, но по процедура нейното становище трябва да бъде разгледано. В края на 2017 година Комисията за защита на конкуренцията отхвърли като неоснователно искането на украинската фирма \"Украинмаш\" за спиране на обществената поръчка за МиГ-овете, но остави възможност фирмата да се обърне към Административния съд. Те ще ни загубят три месеца на практика, допълни Каракачанов. По думите на военния министър правителството трябва да намери пари и за ремонта на самолетите. Бяха заделени 82 милиона лева и преди Нова година малко над 53 милиона от тях бяха преразпределени по други пера. Малко по-рано стана ясно, че по време на закрито заседание на Министерския през седмицата са приети нови разчети за модернизация на армията ни. Според плановете още тази година могат да бъдат заделени 271 хиляди лева за модулен патрулен кораб и за купуването на нов тип изтребител. Плановете на правителството са поддръжката на старите МиГ-29 да бъде до 2020 година, като за трите години ще бъдат отделяни по 26 хиляди лева. Придобиването на нов тип боен самолет и придобиването на многофункционален патрулен кораб трябва да приключи през 2023 година. Още през 2018 година могат да бъдат дадени 100 хиляди лева за придобиване и поддръжка на основна бойна техника за изграждане на батальонните групи. Най-много средства са определени за придобиване на боен самолет - 2020 и 2021 година, съответно - 260 и 240 хиляди лева. Тези параметри трябва да минат и през парламента, който да ги одобри. Според националния план за повишаване на разходите за отбрана, правителството трябва да отделя по 1 милиард и 400 милиона лева на година, за да може да изпълни ангажимента към НАТО да се отделят близо 2% от БВП за отбрана.", "date": "2018.01.07", "title": "Каракачанов чака от РСК МиГ цената за ремонта на изтребителите"}
{"url": "http://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D0%BF%D0%BE%D0%BB%D1%83%D0%B4%D1%8F-%D1%81%D1%83%D1%82%D1%80%D0%B8%D0%BD%D1%82%D0%B0--1-%D0%B0-%D0%BF%D0%BE-%D0%BE%D0%B1%D0%B5%D0%B4-15-%D0%B3%D1%80%D0%B0%D0%B4%D1%83%D1%81%D0%B0-%D1%89%D0%B5-%D0%B1%D1%8A%D0%B4%D0%B5-%D1%81%D0%BB%D1%8A%D0%BD%D1%87%D0%B5%D0%B2%D0%BE-news717642.html", "text": "През нощта ще бъде предимно ясно и почти тихо. На места в низините и около големите водни басейни отново ще се образува мъгла. Минималните температури ще са между минус 3° и 2°, в София – около минус 1°. Днес ще бъде предимно слънчево, но на места в низините до обяд все още ще е мъгливо. Вятърът ще е съвсем слаб от югозапад. Максималните температури ще са между 10° и 15°, по-ниски в районите с трайна мъгла, в София – около 11°. Такава е прогнозата за времето на Националния институт по метеорология и хидрология (НИМХ), предоставена на Фокус. Атмосферното налягане ще продължи да се повишава и ще е над средното за месеца. Над Черноморието ще е предимно слънчево. На места в сутрешните часове ще има мъгла или ниска облачност. Ще духа слаб южен вятър, който до вечерта ще се ориентира от запад. Максималните температури ще са между 10° и 13°. Над планините ще е предимно слънчево. Ще духа до умерен западен вятър. Максималната температура на височина 1200 метра ще е около 10°, на 2000 метра – около 5°. В понеделник времето ще е сравнително топло, предимно слънчево и почти тихо. В низините и котловините на места ще бъде мъгливо или с инверсионна облачност, там ще остава и по-студено. По-късно през деня ще започне увеличение на високата и средна облачност. Във вторник и сряда от североизток ще прониква студен въздух, температурите ще се понижават бавно. Ще има значителна облачност, но само на отделни места ще превали слаб дъжд.", "date": "2018.01.07", "title": "ВРЕМЕТО ПОЛУДЯ! Сутринта -1, а по обед 15 градуса! Ще бъде слънчево"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B0%D0%BB%D0%B8%D0%B0%D0%BD%D1%86-%D0%B0%D1%80%D0%B5%D0%BD%D0%B0-news717584.html", "text": "Трима футболисти на Байерн Мюнхен са близо до постигане на оптимална форма, след като изкараха последните няколко дни в лазарета. Става дума за Матс Хумелс (аддуктори), Роберт Левандовски (капачката на коляното) и Джошуа Кимих, който беше болен. Хумелс дори си позволи леки бегови упражнения, докато полякът заложи на занимания във фитнеса. \"При Левандовски всичко отново е много добре и го очаквам да се завърне във вторник. Същото важи за Матс, който оздравява. Очаквам и Джошуа на тренировката във вторник\", коментира треньорът Юп Хайнкес. Баварците бяха зарадвани от още една новина - завръщането на вратаря Свен Улрайх. Той контузи средния си пръст тази седмица, но вече отново тренира нормално, акцентира \"Гол\".", "date": "2018.01.07", "title": "Радост на \"Алианц Арена\"! "}
{"url": "http://pik.bg/%D0%B8-%D0%BA%D1%83%D1%87%D0%B5%D1%82%D0%B0-%D0%BE%D1%82-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B1%D1%8F%D1%85%D0%B0-%D0%B2%D0%BA%D0%BB%D1%8E%D1%87%D0%B5%D0%BD%D0%B8-%D0%B2-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%BE%D1%82-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-news717680.html", "text": "Трето денонощие продължава операцията по издирването на шесторния убиец от Нови Искър в района на село Луково, съобщава Би Ти Ви. В операцията са били включени и кучета от Гранична полиция. Според информацията, разследващите смятат, че Росен Ангелов продължава да се укрива в района, заради което и издирването му е съсредоточено именно там. „Нормално е да се страхуваме – коментира пред Би Ти Ви живеещият в Луково Любомир, който е баща на две деца. – Заключваме се, следим всичко по телевизиите. Иначе поне аз не съм виждал издирвания в района. Живея обаче далече от вилата, в която е бил. В магазина също не съм засичал този човек“.", "date": "2018.01.07", "title": "И кучета от Гранична полиция бяха включени в издирването на убиеца от Нови Искър"}
{"url": "http://pik.bg/%D1%82%D1%80%D1%8A%D0%BC%D0%BF-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%BA%D0%B0%D1%80%D0%B0-%D1%81%D0%B0%D1%89-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%B3%D0%BB%D1%83%D0%BF%D0%B0%D0%B2%D0%BE-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B0-news717671.html", "text": "Американският президент Доналд Тръмп заяви за пореден път, че не е имало тайни договорки между неговия лагер и Русия по време на предизборната кампания в САЩ през 2016 г., предаде ДПА, цитирани от Би Ти Ви. \"Няма съглашателство. Няма престъпление\", каза Тръмп в президентската резиденция Кемп Дейвид и допълни, че разследването за руска намеса в изборите кара Съединените щати да изглеждат глупаво в очите на света. Той каза, че Белият дом е отворен към сътрудничество със специалния прокурор Робърт Мълър с цел ускоряване на разследването. \"Когато не си сторил нищо нередно, бъди открит\", защото това разследване, \"честно казано, е много, много лошо за нашата страна\". Тръмп не отрече появилите се неотдавна информации в медиите, според които е опитал да попречи на главния прокурор Джеф Сешънс да си направи самоотвод от разследването на руската афера заради собствените му контакти с руснаци.", "date": "2018.01.07", "title": "Тръмп: Разследването за руска намеса кара САЩ да изглеждат глупаво в очите на света"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-59-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BD%D0%B0-%D0%BA%D0%B0%D0%BC%D1%87%D0%B0%D1%82%D0%BA%D0%B0-news717661.html", "text": "Земен трус с магнитут 5.9 по скалата на Рихтер е бил регистриран в Тихия океан край крайбрежието на Камчатка, съобщава сайтът на Камчатския филиал на Геофизичната служба на Руската академия на науките. Епицентърът на труса е бил на 28 километра от село Николское, остров Беринг, Командорските острови и на 510 километра от Петропавловск-Камчатск. Няма информация за разрушения и жертви.", "date": "2018.01.07", "title": "Трус! Земетресение с магнитуд 5.9 по Рихтер бе регистрирано на Камчатка"}
{"url": "http://pik.bg/%D1%81%D0%BF%D0%B5%D1%86%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%BE%D1%82%D1%87%D0%B5%D1%82%D0%BE%D1%85%D0%B0-%D0%BA%D0%B0%D1%82%D0%BE-%D0%BF%D1%80%D0%BE%D0%B2%D0%B0%D0%BB-%D0%BD%D0%B5%D0%B4%D0%BE%D0%BE%D1%86%D0%B5%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC-news717660.html", "text": "От американските Специални служби отчетоха като един от своите най-сериозни провали в последните години подценяването на бързото развитие на ракетно-ядрената програма на Северна Корея, съобщава  The New York Times, позовавайки се на бивши и действащи сътрудници на ведомството. Един от източниците на изданието е коментирал, че още при старта на мандата на президента Доналд Тръмп разузнаването е информирало, че Вашингтон има като запас около четири години, за да спре или забави разработването на севернокорейските ракети, способни да нанасят ядрени удари по територии на Съединените щати. През 2016 година КНДР проведе изпитания на осем ракети със среден обсег на действие, от които седем се провалиха. Изданието отбелязва, че въпреки проведените от КНДР пет подземни ядрени изпитания, спецслужбите на САЩ продължават да вярват, че Пхенян има нужда от още няколко години за създаването на водородна бомба.", "date": "2018.01.07", "title": "Спецслужбите на САЩ отчетоха като провал недооценяването на развитието на ядрената програма на КНДР"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BE%D1%82-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-%D0%B2%D0%BE%D0%B4%D0%B8%D0%BB-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%BF%D0%BE-%D0%B2%D0%B8%D0%BB%D0%B8-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BB%D1%83%D0%BA%D0%BE%D0%B2%D0%BE-news717662.html", "text": "\"Хващаше си по някоя самотна жена, която да го обгрижва. Идвал е тук в селото рядко, не е влизал да пазарува в магазина, все намираше човек, който да му пазарува необходимото\". Така жител на блокираното от тежко въоръжени полицаи село Луково обясни пред „Телеграф“ как шесторният убиец Росен Ангелов е успял да оцелее, укривайки се в гората в продължение на 8 години. Жителите на селото не са изненадани, че убитата Кети е имала връзка с него, защото и друг път са го виждали с жени, които качвал \"нагоре по вилите\". Според местните Горския давал по някои лев на по-бедните хора или вършел строителни услуги на хора, които му носели буркани със зимнина и му купували хляб от магазина. Макар и наличието на огромно количество униформени в селото, жителите му са притеснени за живота си. \"Този човек е луд. Ще се крие в гората, но ще огладнее, тогава ще слезе до някоя къща да търси храна и ще убие всеки, който му се изпречи на пътя. Този човек няма какво да губи\", коментират местни жители. Издирваният Росен Ангелов е изключително добре подготвен. Познава местността, планинар е и дълго време може да оцелее в планината. Поддържал е форма. Бил е вманиачен на тема тактическа подготовка, през каквато преминават спецчастите. В петък срещу събота полицията атакува и адрес в столичния квартал „Дружба”, откъдето бил подаден сигнал, че преди месеци Росен се разхождал във входа. Полицаите са обискирали един от апартаментите, където Росен Ангелов идвал преди месеци на гости на свой приятел.", "date": "2018.01.07", "title": "РАЗКРИТИЕ! Убиецът от Нови Искър водил любовниците си по вили в района на Луково"}
{"url": "http://pik.bg/%D1%87%D0%B0%D1%81%D1%82%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BC%D0%B0%D0%BB%D0%B0%D0%B9%D0%B7%D0%B8%D0%B9%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-news717663.html", "text": "Правителството на Малайзия разреши на частна американска компания да продължи издирването на останките от изчезналия преди четири години самолет на малайзийските авиолинии, предаде ДПА, цитирана от БТА. Боингът 777, извършващ полет MH370 от Куала Лумпур до Пекин, изчезна безследно на 8 март 2014 г. с 239 души на борда. Сега компанията „Оушън инфинити“ ще претърси зона от 25 хил. квадратни километра край бреговете на Австралия, където според експерти може да се е разбил самолетът. Тя обаче ще получи пари за работата си само ако го намери, уточни министърът на транспорта Лиоу Тионг Лай. Малайзия, Китай и Австралия извършиха най-дългото в историята на авиацията издирване – 1 046 дни – но през януари 2017 г. прекратиха безплодните си опити да намерят летателния апарат. Предполагаеми отломки от самолета бяха изхвърлени на о-в Реюнион и на източния бряг на Африка, но досега само две от тях бе потвърдено, че са от боинга.", "date": "2018.01.07", "title": "Частна компания подновява търсенето на изчезналия малайзийски самолет"}
{"url": "http://pik.bg/%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%89%D0%B5-%D0%BD%D0%B8%D1%89%D0%B8-%D1%81%D0%BB%D1%83%D1%87%D0%B0%D1%8F-%D1%81%D1%8A%D1%81-%D0%B7%D0%B0%D0%B3%D0%B8%D0%BD%D0%B0%D0%BB%D0%BE%D1%82%D0%BE-%D0%B4%D0%B5%D1%82%D0%B5-%D0%BA%D1%80%D0%B0%D0%B9-%D0%B0%D1%81%D0%B5%D0%BD%D0%BE%D0%B2%D0%B0-%D0%BA%D1%80%D0%B5%D0%BF%D0%BE%D1%81%D1%82-news717703.html", "text": "Случаят на Васко, който загина вчера край Асенова крепост при падане от скала, влиза в Районната прокуратура в Асеновград. Образувано е досъдебно производство за смъртта на 13-годишното момче, съобщиха от пресцентъра на прокуратурата. Извършен е оглед на мястото, разпитани са свидетели и ще бъдат назначени експертизи, уточниха от прокуратурата, цитирани от \"Трафик Нюз\". От УМБАЛ \"Свети Георги\" в Пловдив, където е прието детето след подаването на сигнала за инцидента вчера, посочиха, че то е било в много тежко състояние, с множество политравми. Въпреки усилията на лекарите, детето почина около час след като е било хоспитализирано. Васил Х. се разхождал с трима приятели в местността \"Метоха\" на разклона за Асеновата крепост - място, използвано много от жителите на града за отдих през хубавите почивни дни. Васко е бил ученик в седми клас в ОУ \"Ангел Кънчев\" в Асеновград. Момчето паднало от височина 13-14 метра на пътното платно за Бачково, най-вероятно след подхлъзване.", "date": "2018.01.07", "title": "Прокуратурата ще нищи случая със загиналото дете край Асенова крепост"}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-36-%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news717711.html", "text": "36-годишен мъж е бил задържан за кражба на алкохол от хранителен магазин във Враца в навечерието на Йордановден, съобщава Конкурент, позовавайки се на ОД на МВР във Враца. Според информацията Д.М. успял да отмъкне три бутилки алкохол. От полицията обаче бързо влезли в дирите на апаша и го арестували за 24 часа. Сигнал за кражбата бил подаден от собственика на хранителен магазин в града под Околчица, според когото неизвестно лице е отмъкнало 3 шишета с пиене на 5 януари около 17:20 часа. Без да уточняват дали с помощта на камерите или чрез свидетели, полицаите бързо стигнали до извършителя - Д.М., на 36 г. Освен че бил прибран в ареста точно на Богоявление, срещу крадеца е образуван заявителски материал, допълват от полицията.", "date": "2018.01.07", "title": "Задържаха 36-годишен крадец на алкохол във Враца"}
{"url": "http://pik.bg/%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B7%D0%B0%D1%89%D0%B8%D1%82%D0%B0-%D0%B8%D0%B7%D0%BD%D0%B5%D1%81%D0%B5-%D1%80%D0%B0%D0%B7%D0%BB%D0%BE%D0%B6%D0%B5%D0%BD-%D1%82%D1%80%D1%83%D0%BF-%D0%BE%D1%82-%D0%B1%D0%BB%D0%BE%D0%BA-%D0%B2-%D0%B1%D1%83%D1%80%D0%B3%D0%B0%D1%81-news717741.html", "text": "Жестока трагедия се разигра в бургаския жк \"Изгрев\". 64-годишният Александър Гроздев – самотен пенсионер, живеещ в гарсониера в бл. 37 на 5-ия етаж от първи вход, бе намерен мъртъв в дома си от брат си. Неговото тяло вчера бе изнесено от служители на гражданска защита пред погледите на десетки стъписани съседи, съобщава Флагман.бг. Историята на Сашо, както му казвали съседите, е показателна за живота на пенсионерите в България. Мъжът живеел с баща си – нямал си никого друг освен него и брат си. Възрастният човек обаче наскоро починал и Александър останал на ежедневна самота. „Добър човек беше. Имаше период, в който живееше с една жена, но тя се разболя – имаше болно сърце и после спряхме да я виждаме тук. След като и баща му почина, Сашо сякаш се затвори в себе си и все по-рядко се появяваше навън”, разказа пред репортер на Флагман.БГ съседка от входа. Сашо е пиел алкохол – нормалната реакция на всеки българин и може би човек, изпаднал в подобно положение. Причината за смъртта му обаче най-вероятно не са спиртните напитки. По първоначална информация той е бил намерен от брат си, след като не вдигал телефона си няколко поредни дни. Съдбата на Сашо – да бъде намерен близо седмица, след като е починал, от собствения си брат, разпознавайки смъртта само по силната миризма на разпад в целия вход, е тежка. Тежка е и съдбата на хиляди българи, които по подобен начин си отиват от този свят всяка година – облени в самота, забвение и мъка. Може би е редно поредният подобен случай да не е само част от черната статистика за 2018 г., а активно да се помисли за социалната изолация, в която се намират между 1/3 и 2/3 от всички възрастни хора в България.", "date": "2018.01.07", "title": "Гражданска защита изнесе разложен труп от блок в Бургас!"}
{"url": "http://pik.bg/%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B4%D0%BE-%D0%BC%D0%B5%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D1%81%D1%82%D0%BE%D0%BA%D1%85%D0%BE%D0%BB%D0%BC-news717738.html", "text": "Взрив е избухнал в близост до метростанция \"Ворбю\" в Стокхолм в неделя, съобщава БГНЕС. Според информация на Ройтерс 60-годишен мъж е получил сериозни наранявания, след като вдигнал изоставен предмет. Раненият е откаран в болница. Съобщава се и за още един пострадал. От полицията смятат, че не става дума за терористичен акт. Мястото на експлозията е отцепено.", "date": "2018.01.07", "title": "Експлозия до метростанция в Стокхолм"}
{"url": "http://pik.bg/%D1%86%D0%B5%D0%BD%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%80%D0%BE%D1%81%D0%BE%D0%BD%D0%B5%D1%80%D0%B8%D1%82%D0%B5-%D0%B1%D0%BE%D0%BD%D1%83%D1%87%D0%B8-%D0%B3%D0%B5%D1%80%D0%BE%D0%B9-%D0%BD%D0%B0-%D1%81%D0%B0%D0%BD-%D1%81%D0%B8%D1%80%D0%BE-news717605.html", "text": "Куриозен гол на Леонардо Бонучи донесе победата на Милан с 1:0 над Кротоне у дома. \"Росонерите\" бяха далеч по-добрият отбор на терена, но така и не успяха да запишат по-убедителен резултат. Александър Тонев не бе в групата на гостите заради контузия. Бонучи се разписа в 54-ата минута, когато вратарят на Кротоне Алекс Кордас изби топката след центриране от ъглов удар, тя се отклони в главата на защитника и влезе в мрежата. Малко след това гол на Франк Кеси бе отменен заради засада. Така Милан успя да спечели трите точки на \"Сан Сиро\" и се изкачи до 10-то място в класирането с актив от 28 пункта. Кротоне остава под чертата с 15 точки от 20 мача. Тимът на Дженаро Гатузо имаше сериозно превъзходство, но положенията през първото полувреме не бяха много. Чак в края Кордас отрази опасен удар на Лукас Билия от 25 метра, а малко след това Сусо удари греда. Испанецът опита нещо средно между центриране и удар и насочи топката към далечния ъгъл. Тя обаче се отби в гредата и не пожела да влезе в мрежата. Събитията на терена не се промениха и след почивката. Гостите рядко поглеждаха към противниковата врата. Милан пък все пак вкара при странни обстоятелства в 54-ата минута чрез Леонардо Бонучи. Защитникът асистира за втори гол в 59-ата минута, когато след ново разбъркване след ъглов удар върна топката назад към Франк Кеси. Котдивоарецът с мощен удар направи 2:0. Реферът обаче се възползва от видео повторенията и видя, че Бонучи е бил в засада по време на подаването. До края Милан контролираше събитията, а Кордас с котешките си рефлекси попречи на домакините да вкарат втори гол. Стражът на Кротоне се намеси особено добре при един далечен удар на Джакомо Бонавентура в 89-ата минута, като попречи на полузащитника да се разпише в стотния си мач за Милан. В добавеното време бе отменен нов гол на Милан. Бонучи се разписа след центриране от свободен удар, но бе свирен фаул в атака, пише \"Гол\". Милан - Кротоне 1:0 1:0 Леонардо Бонучи 54’ Дж. Донарума, Калабрия, Бонучи, Романьоли, Родригес, Кеси (83 - Локатели), Билия, Бонавентура, Сусо, Чалханоглу, Кутроне (76 - Калинич) Кордас, Мартела, Чекерини, Айети, Сампириси, Мандрагора, Берберис (85 - Крагъл), Роден (63 - Крочата), Стоян, Будимир (76 - Сими), Трота", "date": "2018.01.07", "title": "Ценна победа за \"росонерите\"! Бонучи герой на \"Сан Сиро\""}
{"url": "http://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D1%81%D1%82%D0%BE%D0%BA%D0%B8-%D1%81%D0%B5-%D0%BF%D0%BE%D0%BD%D0%B8%D0%B6%D0%B8%D1%85%D0%B0-news717710.html", "text": "Индексът на тържищните цени /ИТЦ/, който отразява цените на хранителните стоки на едро, се понижи от Коледа с 0,73 процента, до 1,489 пункта. Преди две седмици ИТЦ достигна до рекордните за последните две години и половина 1,500 пункта, отчита Държавната комисия по стоковите борси и тържищата /ДКСБТ/. От началото на годината доматите поевтиняват с 16,7 на сто и се продават по 1,60 лева за килограм. Оранжерийните краставици поскъпват с 4,8 на сто, до 2,82 лева средно за килограм. Картофите се търгуват по 0,57 лева за килограм на едро, морковите - по 0,67 лева за килограм, а зелето се търгува по 0,58 лв./кг на едро. Ябълките се продават по 1,35 лв./кг. Цената на лимоните се понижава с 3,6 процента, до 2,41 лева. Портокалите поевтиняват с 4,4 на сто, до 1,30 лева за килограм на едро. Мандарините се продават по 1,45 лв./кг. Кравето сирене поскъпва с 4,1 на сто и се продава по 5,83 лв./кг; кашкавалът, тип \"Витоша\", се търгува по 10,82 лв./кг. Олиото поевтинява с 1,5 на сто и се купува по 1,92 лева за литър. Каймата поевтинява с 0,4 и се търгува по 4,95 лева за килограм. Цената на пакетче краве масло от 125 грама се понижава с 0,4 на сто, до 2,46 лева за брой. Пилешкото замразено месо поевтинява с 0,3 на сто и се продава по 3,81 лева за килограм на едро. Захарта се търгува по 1,22 лв./кг, а брашното, тип \"500\", - по 0,81 лева за килограм. Зрелият фасул се купува средно по 3,41 лв./кг. Яйцата поевтиняват с две стотинки и се продават по 0,27 лева за брой на едро в края на седмицата.", "date": "2018.01.07", "title": "ДОБРА НОВИНА: Цените на хранителните стоки се понижиха"}
{"url": "http://pik.bg/6-%D1%81%D1%83%D0%BF%D0%B5%D1%80-%D1%81%D1%82%D1%80%D0%B0%D0%BD%D0%BD%D0%B8-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%B6%D0%B5%D0%BD%D0%B8%D1%82%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B2-%D0%BC%D1%8A%D0%B6%D0%B5%D1%82%D0%B5-news717719.html", "text": "Не всички жени търсят перфектния на външен вид мъж, който да бъде заможен, добре сложен и възпитан. Някои искат половинката до тях най-вече да ги разбира и обича. Те умеят да намират страхотни качества у всеки, защото знаят, че най-ценното е невидимо за очите. Ето няколко изненадващи неща, които жените намират за секси: Признак, че мъжете тренират усилено и се стремят да изглеждат добре, но и не само. Изпъкналите вени издават мъжката сила и мощ, за която всяка дама умира и истински търси в партньора си – най-вече силен и оправен човек, на когото може да разчита. Няма шега, няма измама! Оказва се, че много жени си падат по бирените коремчета и това откровено ги привлича в противоположния пол. Мъже, може да дишате и да си похапвате спокойно, биреното коремче вече е секси! Красивите ръце са слабост на всяка жена. Първите неща, които една жена вижда в мъжа, са неговите ръце и обувките му. Хубавите ръце с дълги пръсти и гладка кожа подсказват за мъж, който държи на себе си и може да бъде грижовен и мил. Освен това има и няколко сексуални препратки, за които сами ще се сетите… Жените предпочитат сръчни джентълмени, които знаят как да се държат на пътя, карат спокойно и уверено. Напрегнатите шофьори създават стрес и лошо впечатление. Всъщност много жени предпочитат срамежливи мъже, които не говорят много и не се перчат. За дамите това е доста секси! Освен това се чувстват спокойни и свободни да споделят повече със срамежливи мъже. Оказва се, че за истинските дами косата няма значение. Много плешиви мъже са по-секси от мъже, които се радват на буйни коси, съобщава \"АйУомън\". Реално мъжете без коса привличат дамите заради зрелия си вид и увереността им. Освен това има теория, че плешивите мъже са по-страстни и потентни в секса.", "date": "2018.01.07", "title": "6 супер странни неща, които жените харесват в мъжете"}
{"url": "http://pik.bg/%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%81%D0%BC%D0%B5%D0%BD%D0%B8-%D0%B3%D1%80%D0%B8%D0%BD%D0%B3%D0%BE-%D1%81-%D0%B1%D0%B5%D0%B4%D0%B5%D0%BD-%D1%80%D0%BE%D0%BC-%D1%81%D0%BD%D0%B8%D0%BC%D0%BA%D0%B0-news717735.html", "text": "Разделилата се преди няколко месеца с дългогодишния си приятел Гринго, с когото неведнъж влизаше в черните хроники със семейните си скандали, които често стигаха до насилие между тях, реши да го замени с беден ром. Двамата бяха забелязани в столичен мол около Коледа да се натискат и целуват като тийнейджъри пред коледната елха като не спряха да си правят селфита, съобщава \"Хот Арена\". Около Нова година двамата бяха резервирала стая в 5 звезден столичен хотел в Лозенец с изглед към Витоша, която лично тя плати. Същият младеж се вживява и като нейна лична охрана, като не допуска на упоритите фенове и ухажори да се доближат до нея. Ромската певица видимо е разцъфнала не само от новата си любов, но и заради солидната сума, която спечели след концерта си в зала Арена Армеец. Нейни колежки недоумяват как от толкова много ухажори Софка се е спряла отново на беден и невзрачен младеж от ромски произход. Зложелатели предричат, че тази връзка няма да продължи дълго като се има предвид характера на Софка да изстисква младите си любовници след това да ги изхвърля като ненужна вещ, а някои от тях завършват в затвора. Горещата кръв на Гринго не е останала безучастна към случващото се и ромския мачо готвел отмъщение, заради това, че любимата му го оставила в труден момент. Разделилата се преди няколко месеца с дългогодишния си приятел Гринго, с когото неведнъж влизаше в черните хроники със семейните си скандали, които често стигаха до насилие между тях, реши да го замени с беден ром. Двамата бяха забелязани в столичен мол около Коледа да се натискат и целуват като тийнейджъри пред коледната елха като не спряха да си правят селфита, съобщава \"Хот Арена\". Около Нова година двамата бяха резервирала стая в 5 звезден столичен хотел в Лозенец с изглед към Витоша, която лично тя плати. Същият младеж се вживява и като нейна лична охрана, като не допуска на упоритите фенове и ухажори да се доближат до нея. Ромската певица видимо е разцъфнала не само от новата си любов, но и заради солидната сума, която спечели след концерта си в зала Арена Армеец. Нейни колежки недоумяват как от толкова много ухажори Софка се е спряла отново на беден и невзрачен младеж от ромски произход. Зложелатели предричат, че тази връзка няма да продължи дълго като се има предвид характера на Софка да изстисква младите си любовници след това да ги изхвърля като ненужна вещ, а някои от тях завършват в затвора. Горещата кръв на Гринго не е останала безучастна към случващото се и ромския мачо готвел отмъщение, заради това, че любимата му го оставила в труден момент.", "date": "2018.01.07", "title": "Софи Маринова смени Гринго с беден ром (СНИМКА)"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BD%D0%B0%D0%BF%D1%80%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B8-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%BE%D1%80%D0%B8%D0%B5%D0%BD%D1%82%D0%B0%D1%86%D0%B8%D1%8F-news717749.html", "text": "С напредването на възрастта има неща в живота, които се променят, без да сме ги искали или да сме имали нужда от тях. Със съзряването може да осъзнаете, че това, което преди сте търсили в даден партньор, не е непременно онова, от което се нуждаете в този нов момент в живота си – дори ако означава да сте привлечени от някого с различен пол от този, който ви е привличал до момента. Това обаче не е причина за паника. Макар че може да се окаже огромна изненада, ако тази промяна в сексуалната ориентация се случи с вас, всъщност не е необичайно хората да разберат, че предпочитанията им в това отношение може да претърпят подобен обрат. Според специалисти е абсолютно нормално сексуалната идентичност да се развие с течение на времето. Развиваме се като хора, напълно възможно е да се променят и сексуалните нужди и желания. Според психолози сексуалната ориентация не е задължително да е 100% хомо- или хетеросексуална. По-скоро тя постоянно се променя и има няколко определени момента в живота, когато може да се случи разминаване. Понякога с течение на времето то може да бъде дори драстично. И макар че като по-млад човек може би сте имали едни или други наклонности, вашите сексуални нужди може да се колебаят или да отслабват с течение на времето. И в някои случаи могат да се променят изцяло. Оказва се, че когато става дума за любов, хората наистина са слепи. Така че нека сърцето ви да ви води там, където трябва да отидете, съветват психолозите.", "date": "2018.01.07", "title": "Внимание! Напредването на възрастта може да промени и сексуалната ориентация"}
{"url": "http://pik.bg/%D0%BE%D1%82%D0%BD%D0%BE%D1%81%D0%BD%D0%BE-%D1%82%D0%B0%D0%BB%D0%B0%D0%BD%D1%82%D0%B8-%D0%B4%D0%B0-%D0%BC%D0%B5%D0%B6%D0%B4%D1%83-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B8-%D0%B1%D0%BE%D0%BB%D1%8F%D1%80%D0%B8%D1%82%D0%B5-news717614.html", "text": "Етър ще се подсили с двама футболисти на ЦСКА, съобщи \"Топспорт\". Става дума за десния защитник Стойчо Атанасов и нападателя Милчо Ангелов. Играчите на \"червените\" ще бъдат дадени на \"болярите\" под наем до края на сезона, а е възможно да останат и по-дълго във Велико Търново. Красимир Балъков иска да се подсили в дясната зона на защитата, след като титулярът Сашо Александров-Алвеша напусна в посока Славия. За негов заместник ще бъде взет Стойчо Атанасов, който изигра няколко мача за ЦСКА от началото на кампанията в Първа лига, в които се представи на прилично ниво. За Милчо Ангелов трудно ще се намери място в ЦСКА, имайки предвид наличието на Каранга, Кулма, Десподов, както и новото попълнение Бланко в предни позиции. За капак нападателят бе натирен да се готви при юношите заради неспазване на режима. В момента двама играчи на ЦСКА са със статут на преотстъпени в Етър - защитникът Пламен Гълъбов и халфът Никола Колев.", "date": "2018.01.07", "title": "Относно таланти! \"ДА\" между \"червените\" и \"болярите\""}
{"url": "http://pik.bg/%D0%B2-%D0%B7%D0%B0%D0%BB%D0%B0%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D1%81%D0%B8%D0%BD%D0%B8%D1%82%D0%B5-news717615.html", "text": "В първия мач след обединението на Левски Лукойл тимът победи Берое като гост с 81-74 в мач от 13-ия кръг на редовния сезон на мъжкия шампионат, пише \"БГ баскет\". Столичният отбор водеше през цялата среща, но в последната минута се стигна до напрегнати моменти, въпреки че в началото на четвъртата част Берое остана без старши треньора си Любо Минчев, който бе дисквалифициран след две технически нарушения. Победата е четвърта поред за \"сините\", които са с актив 8-4 и прави много интересна ситуацията в първата четворка на временното класиране. Старозагорци пък са с актив 5-6 и са шести към момента. В следващия кръг Левски Лукойл посреща Ямбол, а Берое гостува на Рилски спортист. Гостите поведоха от първите минути и останаха напред през цялата първа четвърт, след която имаха малка преднина от две точки. След силно начало на втория период Левски Лукойл поведе с 10 точки, а скоро се откъсна и с 18 напред. На почивката резултатът беше 49-33, но след нея Берое излезе мобилизиран и спечели третата част, за да се приближи при 50-62. В началото на последния период Берое остана без старши треньора си Любомир Минчев, на когото бяха отсъдени две технически нарушения, довели до дисквалификация. Левски Лукойл отново увеличи преднината до 15 точки, но в последните атаки Берое направи силна серия и се приближи само на 6 точки при минута до края. Въпреки опитите за обрат, гостите удържаха победата. Всички баскетболисти на победителите влязоха в игра и се разписаха, като най-резултатен с 15 точки беше Джъстин Нокс, 14 отбеляза Христо Николов, а 12 – Павлин Иванов. За Берое Александър Янев записа 25 точки и 9 борби, а 17 плюс 5 асистенции добави капитанът Тихомир Желев. 12 вкара Николай Николов.", "date": "2018.01.07", "title": "В залата! Голяма радост за \"сините\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-%D0%BD%D0%B5%D1%89%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D1%83-%D1%81-%D0%BA-news717768.html", "text": "През ноември нещо стана в отношенията на Росен с Кети и той стана друг човек! Стана много нервен и сприхав. Не ми е споделял какво и как. Това обяви пред Би Ти Ви Драгомир, който е приятел на убиеца Росен Ангелов и му е осигурявал работа. Мъжът е дал ключови показания по случая. Росен е работил заедно с него в автосервиз. „Може би около час преди полицията за влезе в къщата му, той е бил там. Нямам представа какво е правил“, добави мъжът. Драгомир описа Росен като затворен, интелигентен и сприхав. Правил 20 км планински преходи, за да стигне до работа. \"В шок съм. Още не мога да проумея какво се случва. За последно го видях на 1 януари. Дойде да ме види за малко. Нищо не ми сподели, пихме по една бира, стана и си тръгна. Каза, че брат му е починал и отиде на погребение. Разбрах, че не е починал брат му. Нормален си беше, както всеки ден. С Кети се запознали на спирка в Нова Искър. Любовта им продължи до ноември. След раздялата стана съвсем различен човек, не говори, стана сприхав. Много я обичаше, само за нея говори. Според мен е способен да убие шестима души. Обяснява ми ония ден как се е укривал в горите, беше набит, здрав трениран, много издръжлив и отличен стрелец\", каза още Драгомир. Драгомир е човекът, който завел полицията до мястото на престъплението. Припомняме, че по-рано днес убиецът от Нови Искър Росен Ангелов бе намерен мъртъв. Той се е самоубил с изстрел в главата. Тялото му е намерено в района на село Луково. Става въпрос за друга вило в селото, като до него е намерено и оръжието – пистолет „Берета“. Росен Ангелов бе издирван в последните дни за шесторното убийство, което стана навръх Нова година в Нови Искър.", "date": "2018.01.07", "title": "ИЗВЪНРЕДНО! Приятел на убиеца Росен Ангелов: През ноември нещо се случи в отношенията му с Кети и той стана друг човек! (ОБНОВЕНА)"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%B7%D0%B0%D0%BA%D0%BE%D0%BD%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D0%B7%D0%B2%D0%BE%D0%BB%D0%B8%D0%BB-%D0%BD%D0%B0-%D0%BA%D0%B8%D0%BB%D1%8A%D1%80%D0%B0-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%B4%D0%B0-%D1%89%D1%8A%D0%BA%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-news717737.html", "text": "Мина седмица, откакто шестима души бяха хладнокръвно разстреляни в Нови Искър. Докато всички възможни специализирани части на МВР и армията са по следите на привлечения задочно като обвиняем за едно от най-тежките криминални престъпления в последните 30-години рецидивист Росен Ангелов, две съдебни решения от 2009 г. разкриват сериозни пропуски на ред институции, които косвено са довели до случилото се в кървавата нощ на Нова година, предаде БГНЕС. \"Правен свят\" откри съдебните решения на Софийския окръжен съд и на Върховния касационен съд по третата присъда за Росен Ангелов, която обаче той така и не изтърпява. От съдебните решения се разбира, че преди 11 години \"Горският човек\" е заловен да извършва блудствени действия с 11-годишно момиче не другаде, а във вила край село Луково. Където се е подвизавал, очевидно, необезпокояван и без да е обект на издирване и през изминалите години, в които успява да влезе в контакт с Кети Кюхова. Разбира се още, че преди десет години Ангелов е бил адресно регистриран в блок 325 на ж.к \"Надежда 3\" и по това време е работил като таксиметров шофьор, нищо, че в свидетелството му за съдимост е пишело \"осъждан\". На 12 февруари 2007 г. двама полицаи от районното управление в Своге нахлуват във вила край Луково, обитавана от Росен Ангелов. Униформените откриват голи в леглото 45-годишния към онзи момент мъж и 11-годишно почти безпризорно момиче, гледащи порнографски филм. Жертвата е разпитана пред съдия. Установено е, че не за първи път посещава къщата, обитавана от Ангелов. Ден по-късно полицията установява, че педофилът вече е осъждан за изнасилване, а докато е войник и за кражби. На 11 октомври 2007 г. прокуратурата обвинява \"Горският човек\" за това, че при условията на опасен рецидив на блудствени действия спрямо 11-годишната тогава В. В. Г. чрез събличането й и чрез опипването й в половата област – престъпление по чл. 149, ал. 5 – т. 3 вр. ал. 1 вр. чл. 29, ал. 1 – б. \"а\" и б. \"б\" от НК, наказуемо с лишаване от свобода от 5 години до 20 години. Прокурорът настоява за наказание около средното предвидено в закона. Адвокатът на Ангелов заявява, че поради недоказаност на извършването на твърдените блудствени действия, подсъдимият следва да бъде оправдан, а алтернативно – да му се наложи наказание, близко до минималното - предвид липсата на вредни последици за жертвата. Съдия Калинка Георгиева от Софийския окръжен съд приема за доказано, че Ангелов е извършител на деянието, за което е обвиняем. При определянето на присъдата съдията не отчита присъдата на Ангелов от 1985 г. за кражба, поради реабилитацията му. При определяне на наказанието съдията отчита факта, че през 1997 г. \"Горският човек\" има присъда и за изнасилване. Става ясно, обаче, че въпреки 7-годишната присъда, Росен Ангелов изтърпява реално четири години и половина, след което е предсрочно условно освободен. Съдът не приема искането на прокуратурата към присъдата за блудството да бъде добавен и срокът за неизтърпяното от Ангелов наказание за изнасилването, уточнява „Правен свят”. В крайна сметка на 13 май 2009 г., съдът намира: \"Конкретната възраст на пострадалата – сравнително ниска в диапазона до 14 години – за отегчаващо отговорността на подсъдимия обстоятелство и не намери наличие на други отегчаващи или смекчаващи отговорността обстоятелства. Поради това съдът намери, че следва да определи продължителността на наказанието ЛС по настоящото дело близко до, но под средата, между минимума (5 г.) и средата (12,5 г.), а именно – 8 години лишаване от свобода. Предвид осъждането на подсъдимия по настоящото дело за престъпление, представляващо опасен рецидив, той е рецидивист по смисъла на чл. 158, ал. 1, б. \"б\" от ЗИН; предвид това първоначалният режим на изтърпяване на наказанието бе определен съобразно чл. 47, ал. 1 – б. \"б\" от ЗИН – \"строг\"\". От решението на Върховния касационен съд се разбира, че състав на Софийския апелативен съд на 10 юли 2009 г. потвърждава присъдата на първа инстанция. Росен Ангелов не се примирява и настоява за отмяна на ефективната си присъда и пред състав на Второ наказателно отделение – съдиите Савка Стоянова, Юрий Кръстев, Жанина Начева. Рецидивистът твърди, че \"наложеното наказание е явно несправедливо, поради което иска да бъде намалено около минимално предвидения размер. Счита, че съдът неправилно е отчел възрастта на пострадалата, тъй като тя е квалифициращ признак на самото престъпление. Не е имал основание да съобразява заплахата след деянието и предходни блудствени действия, извлечени само от показанията на пострадалата. За сметка на това, съдът е игнорирал ниската степен на общественоопасните последици, предвид отсъствието на понесена от малолетната психическа или физическа травма.\" В съдебно заседание прокурорът от Върховната касационна прокуратура изразява становище, че наложеното наказание е справедливо. Два дни преди Бъдни вечер, на 22 декември 2009 г., ВКС намира жалбата на Росен Ангелов за неоснователна: \"Софийският апелативен съд законосъобразно и точно е отчитал доказани и значими обстоятелства с влияние за справедливия избор на наложеното наказание. Вярно е, в какъвто смисъл се привежда довод от жалбоподателя, че възрастта на пострадалата е признак, включен в основния състав на престъплението по чл. 149, ал. 1 НК. Съдът обаче е длъжен да отчита степента на изражение на този признак в конкретно извършеното престъпление при индивидуализация на наказанието на подсъдимия. Самото деяние характеризира неблагоприятно и дееца, а в съчетание с данните за подобни контакти с малолетното дете в един предходен период от време, както и последващите заплахи, насочени да прикрие престъпното си поведение, безусловно представляват данни, които илюстрират степента на лична обществена опасност на подсъдимия. Доводът на жалбоподателя, че вредни последици липсват или те са в съвсем ниска степен, по сходен начин е бил формулиран и пред въззивния съд. В изпълнение на процесуалните изисквания на чл. 339, ал. 2 НПК решението съдържа законосъобразен и ясен отговор, мотивиран с обстойни, верни и логични съображения. Престъпно посегателство, осъществено към малолетно дете на 11-годишна възраст всякога причинява вредни последици, които следва да се разглеждат не само като физическо и емоционално страдание, но и като тежко негативно отражение върху правилното полово и нравственото възпитание при цялостно изграждане на личността. Ето защо, наложеното наказание в размер на осем години лишаване от свобода е съобразено с всички обстоятелства на престъплението, личността на подсъдимия и целите на наказанието по чл. 36, ал. 1 НК. Жалбата е неоснователна и въззивното решение следва да бъде оставено в сила.\" За момента не е известно и дали след като правоохранителните органи са установили \"бягството от затвора\" и укриването на \"Горският човек\", той е бил обект на активно издирване, особено в района на село Луково, където, както става ясно, е бил заловен да блудства, а само преди седмица вече и да убива.", "date": "2018.01.07", "title": "СКАНДАЛНО! Ето как законът в България е позволил на килъра Росен Ангелов да щъка на свобода! Убиецът гледал порно с 11-годишна!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B5%D0%BD%D0%B0-%D1%82%D1%80%D0%B0%D0%B9%D0%BA%D0%BE%D0%B2%D0%B0-%D1%81-%D0%B1%D0%B5%D0%B1%D0%B5-news717687.html", "text": "Детски плач изпълнил дома на Гена Трайкова, научи „Ретро“. Бившата водеща на новините по Би Ти Ви станала леля на момиченце за втори път, а щастливата вест запазила в дълбока тайна повече от година. Сестрата на журналистката има и голямо момиченце, кръстено на тяхната майка. И към нея, и към новото попълнение в семейството Гена била изключително привързана. Заради несполуките в личния си живот и закъсняващото майчинство тя приела племенничките си като свои деца. Гена редовно можела да бъде забелязана да оглежда играчките в най-известните вериги магазини за стоки за малчугани, където правела оборот колкото родителите на цяла детска градина. В свободните си от ангажименти в телевизията дни изявявала сама желание да се грижи за момичетата, които с най-голямо нетърпение чакали да ѝ отидат на гости. Трайкова живеела съвсем сама, а преди година си взела за компания кученце от малка дамска порода. Животинчето я придружавало навсякъде и новинарката го глезела, сякаш е дете. Освен пред щандовете за играчки се застоявала дълго и пред тези с аксесоари за домашни любимци. Нищо обаче не можело да запълни самотните ѝ вечери, а каръкът с мъжете продължавал да я съпътства. Зад гърба си Гена е оставила няколко сериозни връзки, предложения за брак и много възможности да свие семейно гнездо, от които не се е възползвала заради амбициите си да прави кариера. За последно Трайкова бе засечена да интимничи с личния си фризьор, който се грижи за външния ѝ вид от години, но помежду им едва ли има нещо повече от приятелство. Точно пред него журналистката изплаквала мъката от поредицата любовни разочарования. Първото бе с колегата ѝ и настоящ неин шеф Венелин Петков, с когото имаше сериозна 6-годишна връзка. Двамата бяха почти пред венчило, когато неочаквано се разделиха. Краят сложил Венелин, който искал да има у дома грижовна и отдадена жена, а не кариеристка като Гена. Вторият ѝ годеник, с когото имаше сериозна връзка, бе Лъчо от група „Хиподил”. Двамата с рокаджията живяха заедно две години и щяха да се женят, но той не могъл да понесе ежедневието ѝ и я изоставил заради различията им.", "date": "2018.01.07", "title": "САМО В ПИК И \"РЕТРО\"! Гена Трайкова с бебе  "}
{"url": "http://pik.bg/%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80---%D0%BE%D1%89%D0%B5-%D0%B5%D0%B4%D0%B8%D0%BD-%D0%B8%D0%B3%D1%80%D0%B0%D1%87-%D1%81-%D0%BD%D0%B5-%D0%BA%D1%8A%D0%BC-%D1%81%D0%B8%D0%BD%D0%B8%D1%82%D0%B5-news717695.html", "text": "Още една от трансферните цели на Левски ще предпочете да продължи кариерата си в САЩ, а не на \"Герена\". Хуан Фернандо Кинтеро е пред преминаване в тима от МЛС Чикаго Файър, пише \"Меридиан мач\". Колумбиецът, който е собственост на Порто, но няма бъдеще на \"Драгао\", бе препоръчан на \"сините\" и бързо бе харесан от всички в клуба. Халфът през есента игра под наем в Индепендиенте (Меделин), но няма как да остане в отбора заради високата си заплата. В същото време \"драконите\" са склонни да го продадат за минимална сума, само и само да се отърват от него. От Левски обаче не проявиха достатъчно настойчивост, за да навият агентите на колумбийския национал. Така Кинтеро, който е шампион на Южна Америка, почти сигурно ще приеме офертата на Чикаго Файър и ще продължи кариерата си зад Океана. По същия начин се развиха нещата и с шведския национал Антон Тинерхолм. Крайният защитник предпочете да подпише с Ню Йорк Сити, въпреки че дори пристигна в София, за да разгледа града и да проведе разговори с ръководството на Левски.", "date": "2018.01.07", "title": "На трансферния пазар - още един играч с \"НЕ\" към \"сините\""}
