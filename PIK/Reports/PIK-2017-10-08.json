{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D0%B4%D0%B0%D0%B2%D0%B0-%D0%BF%D0%BE-100-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D1%81%D1%80%D0%B5%D1%89%D1%83-%D0%B4%D0%BE%D0%B1%D1%80%D0%B8-%D0%B4%D0%B5%D0%BB%D0%B0-news695942.html", "text": "Джеф Бул от американския град Трой, северозападната част на щата Ню Йорк, прекарва свободните си часове, разхождайки се по улиците и раздавйки на напълно непознати хора по 100 долара, съобщава  ABC7. Единственото условие, срещу което хората получават парите е да направят нещо добро. „Единственото, което искам в замяна на парите ми е хората да са добри – сега и в бъдеще“, коментира ексцентричното си поведение Бул. Телевизионният канал отбелязва, че Джеф Бул е собственик на компанията „Направи още едно добро дело“. По думите на Бул, задачата на компанията му е да се противопоставя на хаоса и злото, което цари по целия свят. През 2018 година Джеф Бул планира да раздаде 50 000 долара на непознати от спестяванията си. „Целта ми е не просто да раздам 50 000 долара и да кажа: „Сега вече сме добри хора!“. Целта ми е да променя представата на хората за това какво е добро“, уточнява Бул. Посочва се, че хора, които вече са получили от Бул пари, са помагали на пострадали от стихиите в Пуерто Рико или са пели песни на възрастни хора за да повдигнат настроението им.", "date": "2017.10.08", "title": "Американец дава по 100 долара на непознати срещу добри дела"}
{"url": "http://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D0%BE%D1%82%D0%B8%D0%B2%D0%B0-%D0%B2-%D1%80%D1%83%D1%81%D0%B8%D1%8F-%D1%81-10-%D0%BE%D1%82-10-news696015.html", "text": "Германия разгроми Азербайджан с 5:1 в двубой без значение от квалификационна група С по пътя към Мондиал 2018, като мачът се изигра на \"Фритц-Валтер щадион\" в Кайзерслаутерн. Германците си бяха осигурили участие, а азерите отдавна бяха загубили всякакви шансове.  Единствената интрига беше дали Бундестима ще постигне десета поредна победа в квалификациите и по този начин ще се изравни с Испания, която също постигна десет победи преди Мондиал 2010 в ЮАР, където по-късно стигна и до трофея, предава Спортал. Любопитното е, че в този квалификационен цикъл и другият финалист - Холандия, също спечели всичките си срещи, но в група с пет отбора и победите на \"лалетата\" бяха осем. Интригата изглеждаше бързо приключила, след като още в 9-ата минута Леон Горетцка откри резултата. Изненадващо в 34-ата Рамил Шайдаев изравни с първия си гол с екипа на Азербайджан. Резултатът се запази до почивката, след което германците взеха нещата в свои ръце и разгромиха съперника. В 54-ата Сандро Вагнер отново изведе Бундестима напред. Десет минути по-късно Антонио Рюдигер наниза трети гол във вратата на азерите. Две минути по-късно Горетцка вкара и втория си гол в мача. В 81-ата Емре Джан прониза за пети път вратата на гостите.", "date": "2017.10.08", "title": "Световният шампион отива в Русия с 10 от 10"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D0%B8%D0%BB%D0%BE%D1%82-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%B1%D0%BE%D0%BB%D0%BA%D0%B8-%D0%B2-%D1%82%D0%B5%D1%81%D1%82%D0%B8%D1%81%D0%B8%D1%82%D0%B5-%D0%BA%D0%B0%D1%86%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2-%D1%81%D0%BE%D1%84%D0%B8%D1%8F-news696000.html", "text": "Пилотът е откаран веднага в болница „Св. Анна“, където е минал на обстойни прегледи. „Състоянието му е стабилно, а кръвните му показатели са добри. На пациента е оказана помощ от уролог“, съобщиха за ПИК, запознати със случая. Очаква се пилотът да пренощува в болницата, за да бъде под наблюдение, а утре след нов преглед ще се прецени дали ще може да довърши полета. Самолет на авиокомпания „Томпсън“ е кацнал аварийно на летище София тази вечер. Малко след 19 часа летищните власти са получили сигнал, че самолет, който лети от Нюкасъл за Ларнака, иска аварийно кацане, защото на втория пилот му е прилошало. Капитанът, който е на 55 години, е получил болезнен спазъм в тестисите, но не е губил съзнание. От Летище София са дали разрешение за приземяване на самолет а, като пътниците ще пренощуват в хотел .", "date": "2017.10.08", "title": "ИЗВЪНРЕДНО В ПИК! Пилот получава болки в тестисите, каца аварийно в София! "}
{"url": "http://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%BC%D0%B5-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B7%D0%B0%D1%89%D0%BE%D1%82%D0%BE-%D0%B7%D0%B0%D0%BB%D0%B0%D0%B3%D0%B0%D0%BC%D0%B5-%D0%BD%D0%B0-%D1%80%D0%B5%D0%B0%D0%BB%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%B0-%D0%B1%D1%81%D0%BF-%D0%BF%D0%B0%D0%BA-news696004.html", "text": "Спечелихме, защото залагаме на реални политики, БСП и този път не можаха да се докажат като алтернатива. Това заяви за Фокус заместник-председателят на ГЕРБ Цветан Цветанов, коментирайки резултатите на провелите се днес частични местни избори. Цветанов благодари на всички структури на партията, взели участие в подготовката. „Победата на ГЕРБ на частичните избори въпреки компроматната война, която се разгоря през последната седмица, доказва, че БСП не е алтернатива“, коментира Цветанов. Той подчерта още, че ГЕРБ печелят избори, защото партията залага на реални политики, видими резултати и ясни кандидати.", "date": "2017.10.08", "title": "Цветан Цветанов: Спечелихме на местните избори, защото залагаме на реални политики, а БСП пак не се доказа като алтернатива"}
{"url": "http://pik.bg/%D1%82%D1%83%D1%80%D1%81%D0%BA%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B2-%D0%B8%D1%80%D0%B0%D0%BA-%D0%B8-%D1%81%D0%B8%D1%80%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%B8-%D1%82%D0%B0%D0%BA%D0%B0%D0%B2%D0%B0-%D1%81%D1%80%D0%B5%D1%89%D1%83--news696006.html", "text": "Лидерът на „Партията на националното действие“ в Турция Девлет Бахчели обеща пълна подкрепа за управляващата „Партия на справедливостта и развитието“ за политиката ѝ в Сирия и Ирак, докато Въоръжените сили на Турция се приготвят за операция в сирийската провинция Идлиб, пише турското издание Hurryiet, цитирано от Фокус. “Нова операция започна в Идлиб. Искаме да видим такава и в Африн (западният кюрдки регион в Сирия – бел. ред.). Тези райони трябва да бъдат прочистени от терора“, заяви Бахчели, по време на специална среща на партията си в Анкара, проведена под надслова „Обичащите Киркук“. „Тези заплахи са тясно свързани с нашето оцеляване и ние можем да се намесим в Идлиб благодарение на споразумението от Астана. Предателите трябва да бъдат изкоренени от този регион“, добави той. „В този процес „Партията на националното действие“ ще застане до правителството по твърд и безкомпромисен начин, защитавайки националните интереси. Ние сме в един и същ окоп, на една и съща фронтова линия, по едно и също време“, подчерта Бахчели. Коментарите на опозиционния лидер идват след като президентът на Турция Реджеп Таийп Ердоган обяви началото на „сериозна операция“ в сирийската провинция Идлиб.", "date": "2017.10.08", "title": "Турска опозиционна партия подкрепи военните операции в Ирак и Сирия, поиска и такава срещу сирийските кюрди"}
{"url": "http://pik.bg/%D1%86%D0%B5%D1%86%D0%BE-%D1%81%D0%BE%D0%BA%D0%BE%D0%BB%D0%BE%D0%B2-%D0%B8-%D0%BB%D1%83%D0%B1%D0%B5-%D0%B8%D0%B7%D0%BF%D1%83%D1%81%D0%BD%D0%B0%D1%85%D0%B0-%D1%81%D1%83%D0%BF%D0%B5%D1%80%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-news696005.html", "text": "1:3 (20:25, 25:22, 17:25, 26:28) По този начин Лубе губи пети подобен турнир. От друга страна \"червените дяволи\" от Перуджа спечелиха Суперкупата на Италия за първи път в историята си, предава Спортал. По-рано днес \"дрийм тийма\" на Модена, воден от Радостин Стойчев, спечели 3-о място след победа над Тренто също с 3:1 гейма. Цецо Соколов изигра нов силен мач и бе над всички за Лубе с 20 точки (2 блока, 1 ас и 52% ефективност в атака), но и неговите усилия не бяха достатъчни за успех. За тима на Перуджа американският национал Аарън Ръсел заби 21 точки (2 блока, 4 аса, 60% ефективност в атака и 20% перфектно посрещане), а сръбският ас Александър Атанасийевич добави още 17 точки (1 блок, 3 аса и 52% ефективност в атака) за победата. Волейболният национал Цветан Соколов и шампионът на Италия Кучине Лубе (Чивитанова) изпуснаха страхотна възможност да започнат новия сезон с трофей и то пред собствена публика. Цецо Соколов и компания отстъпиха на Сър Сейфти Конад (Перуджа) с в големия финал за Суперкупата на Италия, игран тази вечер пред над 4000 зрители в зала \"Еуросуоле Форум\". Мика Кристенсън 3, , Османи Хуанторена 12, Иржи Ковар 6, Драган Станкович 5, Енрико Честер 8 - Женя Гребенников-либеро (Давиде Канделаро, Тейлър Сандър 6) Джампаоло Медей Лучано Де Чеко 2, Александър Атанасийевич 17, Иван Зайцев 11, Аарън Ръсел 21, Симоне Анцани 12, Марко Подрасчанин 13 - Масимо Колачи-либеро (Джеймс Шоу, Доре Дела Лунга) Лоренцо Бернарди.", "date": "2017.10.08", "title": "Цецо Соколов и Лубе изпуснаха Суперкупата на Италия"}
{"url": "http://pik.bg/%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D0%BE%D0%B1%D0%B3%D1%80%D0%B0%D0%B4%D0%B8%D0%BB%D0%B0-%D1%87%D0%B0%D1%81%D1%82%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B2-%D0%B3%D1%80%D0%B0%D0%B4-%D0%B0%D0%BB-%D0%BC%D0%B0%D1%8F%D0%B4%D0%B8%D0%BD-news695914.html", "text": "Сирийската армия и нейните съюзници са обградили части на „Ислямска държава“ в град Ал Маядин в югоизточната част на провинция Дейр ез-Зор, съобщава Ройтерс, цитирани от Фокус. Ал Маядин е една от последните твърдини на „Ислямска държава“, докато частите ѝ отстъпват по течението на река Ефрат и се опитват да осъществят контранастъпление. „Частите ни продължават напредването по редица фронтове в района на Дейр ез-Зор и обградиха терористите от „Ислямска държава“ в град Ал Маядин“, е посочва в информация на сирийски правителствен военен източник. Армията и нейните съюзници достигнаха през септември Дейр ез-Зор след продължила месеци офанзива през сирийската пустиня и в момента напредва по долината на Ефрат в посока Ал Маядин. Въпреки това контраатаките на „Ислямска държава“ поставят под натиск основния път за снабдяване на Дейр ез-Зор.", "date": "2017.10.08", "title": "Сирийската армия е обградила части на „Ислямска държава“ в град Ал Маядин"}
{"url": "http://pik.bg/%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%BA%D0%B0-%D0%B5-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B0-%D0%B2-%D0%B4%D0%B0%D1%80%D1%84%D1%83%D1%80-news695998.html", "text": "Швейцарска гражданка, която работи за хуманитарна организация, е била отвлечена в разкъсвания от конфликт судански регион Дарфур, заявиха от външното министерство на Швейцария, цитирани от Фокус. Швейцарското министерство каза, че е „наясно, че швейцарска гражданка е била отвлечена в Судан“. „Нашите местни представители са в контакт с местните власти“, заявиха от МВнР на Швейцария. Швейцарските власти не дадоха допълнително детайли за жената или обстоятелствата около отвличането й.", "date": "2017.10.08", "title": "Швейцарска гражданка е отвлечена в Дарфур"}
{"url": "http://pik.bg/%D0%BA%D0%B0%D0%BF%D0%B8%D1%82%D0%B0%D0%BD%D1%8A%D1%82-%D0%BD%D0%B0-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D0%BE%D1%82%D0%BF%D0%B0%D0%B4%D0%BD%D0%B0-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-news696007.html", "text": "Капитанът на ЦСКА-София Божидар Чорбаджийски отпада от групата на националния отбор за гостуването на Люксембург в световната квалификация във вторник. Защитникът е получил контузия и няма да пътува за последния мач от квалификациите, съобщиха от пресслужбата на БФС. Извън групата в сравнение с първоначално повиканите футболисти остава и наказаният Георги Костадинов.", "date": "2017.10.08", "title": "Капитанът на ЦСКА-София отпадна от националния"}
{"url": "http://pik.bg/%D0%B8%D0%B7%D0%BF%D0%BE%D0%B2%D0%B5%D0%B4-%D0%B5%D1%82%D0%BE-%D0%BA%D0%B0%D0%BA-%E2%80%9C%D0%BC%D0%B8%D1%81-%D1%81%D0%B2%D1%8F%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9D-2017-%D0%B0-%D0%BF%D1%80%D0%B5%D0%B1%D0%BE%D1%80%D0%B8%D0%BB%D0%B0-%D0%B0%D0%BD%D0%BE%D1%80%D0%B5%D0%BA%D1%81%D0%B8%D1%8F%D1%82%D0%B0-%D0%B0-%D1%81%D0%B5%D0%B3%D0%B0-%D1%81%D0%B5-%D1%86%D0%B5%D0%BB%D0%B8-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0-news695807.html", "text": "Вероника, която е със Земенски корени и стана “Мис Свят България” 2017г. влиза в света на модата на 7 години, но след това заболява от анорексия. Днес, излекувана от това помага на други момичета с този проблем. Какво е да си анорексичка в първо лице, разказва пред ТВ “Кракра” самата Вероника. “Анорексията е много жестока. Не можеш да спиш. Хиляди причини има поради които не се чувстваш добре. Поради ниските килограми чувстваш невероятен студ. В същото време така те мами,че трябва да се бориш със самия себе си”, започва личната си изповед Вероника. “Благодарение на моето семейство и това, че пренасочих амбицията си от отслабване към осъществяване на амбиции се подобрих”, твърди тя. “Използвах периода на възстановяване, за да мечтая какво искам да ми се случва в бъдеще и така настроих вниманието си към реалността, а не илюзионната болест”, казва Вероника. “Изходите от болестта са два – единият е много краен и неприятен, другия изход е да се оправиш. Животът предлага хиляди предложения. Всяко едно предложение от това да бъдеш болен е по-добро. Всяко едно момиче в това състояние го съветвам да стъпи здраво на земята, да се довери на околните и да започне да се възстановява час по-скоро, защото това е загуба на време и куп хубави моменти” ,съветва Вероника. “В месеците, в които бях болна, можеше да ходя на почивка със семейството ми, можеше да започна да работя нещо, което ще развие личността ми, можеше да спортувам. Реално в периода, в който бях болна лежах само на легло. Това е загуба на време”, спомня си Вероника. “В началото, когато родителите на болни момичета се свързват с мен не са сигурни, тъй като болните момичета много умело прикриват болестта и демонстрират хранене. Първо се срещам с родителите, след това с момичетата. След това ги убеждавам, че са болни, трудно е да повярват, че имат проблем. От там започвам да ходя по лекари с тях, започвам да следя тяхното тегло, дали се хранят, дали си пият лекарствата във всеки един момент докато не са здрави съм до тях”, казва манекенката. Вероника иска да става политик и учи в тази област. Смята, че ако се намали нивото на корупция в страната ни, животът в България ще бъде много по-добър. Вероника, която стана “Мис Свят България” влиза в света на модата на 7 години, но след това заболява от анорексия. Днес, излекувана от това помага на други момичета с този проблем. Какво е да си анорексичка в първо лице, разказва пред ТВ “Кракра” самата Вероника. Вероника е дефилирала на Седмицата на модата в Милано. Открила е блестящо първата вечер и то без репетиция. Посещава курсове по балет при Ваня Рошкова от Перник. Спортува активно. Спазва здравословен хранителен режим.", "date": "2017.10.08", "title": "ИЗПОВЕД! Ето как “Мис Свят България” 2017-а преборила анорексията, а сега се цели в политиката!"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%81%D0%BF%D0%B5%D0%BB%D0%B5%D0%BE%D0%BB%D0%BE%D0%B7%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D1%80%D0%B0%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D1%81%D0%B2%D0%B5%D1%82%D0%B8%D0%BB%D0%B8%D1%89%D0%B5-%D0%BA%D1%80%D0%B0%D0%B9-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news695955.html", "text": "Членове на Пещерен клуб „Дервент“ откриха праисторическо светилище на Беляковското плато край Велико Търново. Това съобщи за Фокус Евгени Коев, председател на Клуба. Той посочи, че проучванията в региона са осъществявани в продължение на години, но през есента спелеолозите са установили със сигурност, че става въпрос за светилище, използвано от пещерните хора, населявали Беляковеското плато. Последните си наблюдения са направени по време на есенното равноденствие, използвайки методи от археоастрономията. Те проследили местоположението на светилището по време на изгреви и залези. „Камъните са подредени по уникален начин. По време на слънчевите изгреви и залези вниманието се насочва върху определени места. По този начин праисторическите хора са определяли посоките в света, важните дати и празниците и са разделяли сезоните“, обясни Евгени Коев. По думите му обектът вече е картиран, предстои изготвянето на научен доклад. „Ще се радваме във времето това място да бъде експонирано за туристите. В нашите възможности е през следващата година да се постави информационно табло, така че всеки един турист и природолюбител, който се разхожда в района на Беляковското плато, да може да се запознае с него“, допълни Евгени Коев. Той припомни, че голямата пещера на Беляковското плато е проучвана още преди 100 години от археолога проф. Рафаил Попов. „Проф. Рафаил Попов е именит наш съгражданин, който е направил изключително много за развитието на спелеологията и археологията. Днес Ученическият спелеоклуб при ПГТ „Д-р Васил Берон“ във Велико Търново носи неговото име“, посочи Евгени Коев.", "date": "2017.10.08", "title": "УНИКАЛНО! Спелеолози откриха праисторическо светилище край Велико Търново"}
{"url": "http://pik.bg/%D1%83%D0%B4%D0%B0%D1%80%D0%BD%D0%B0-%D0%B0%D0%BA%D1%86%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%B1%D0%BB%D0%B8%D0%B7%D0%BE-100-%D1%82%D0%B0%D0%BB%D0%B8%D0%B1%D0%B0%D0%BD%D0%B8-%D0%B2-%D1%8E%D0%B6%D0%B5%D0%BD-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news695956.html", "text": "Близо сто талибани са били ликвидирани при операции в южната афганистанска провинция Хелманд, преминали през последните две седмици, предаде Ахлубаят, цитирана от Фокус. Полицейският началник на района Герешк, където са се провели операциите, съобщи, че по време на бойните действия са иззети джипове, автомати и картечници на терористите. По време на операциите са убити петима афганистански служители на реда, а други девет са ранени.", "date": "2017.10.08", "title": "УДАРНА АКЦИЯ! Ликвидираха близо 100 талибани в Южен Афганистан  "}
{"url": "http://pik.bg/%D0%BF%D0%BE%D0%B6%D0%B0%D1%80%D1%8A%D1%82-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B2-%D0%BC%D0%BE%D1%81%D0%BA%D0%B2%D0%B0-%D0%B5-%D0%BB%D0%BE%D0%BA%D0%B0%D0%BB%D0%B8%D0%B7%D0%B8%D1%80%D0%B0%D0%BD-news696013.html", "text": "ТАСС. Пожарът в Търговски център „Синдика“ в руската столица Москва е локализиран, съобщиха от оперативния щаб за гасене на пожара, цитирани от „Обявена е локализация на пожара в 22:56 московско време(22:56 бъларско)“, каза представителят на щаба. Според неговите думи, пожарът е локализиран на цялата площ от 55 хил. кв.км. От пресслужбата на Министерството по извънредните ситуации съобщиха за ТАСС, че системата за предупреждение и грамотната евакуация са позволили да не бъде допуснато да загинат хора. „Веднага щом се е появил дим, в сградата са проработили системите за сигнализация и оповестяване. Хората веднага са помолени да напуснат помещенията и е била организирана евакуацията им. Благодарение на това, е избегнато създаването на панически настроения и настъпването на тежки последствия, отчитайки това, че димът е идвал от склада със строителни материали, които са крайно опасни за човека“, е казал събеседникът на руската агенция. От ведомството са потвърдили, че когато е започнал пожарът, достъпът към всички помещения на търговския център е бил веднага закрит, включително до подземния паркинг, където са били автомобилите на посетителите. „Именно там е започнал пожарът и е било опасно за хората да не се задушат. Съществувала е и опасност от взрив на автомобилите, затова решението за закриване на достъпа до паркинга е правилно. Нито един автомобил не струва, колкото човешки живот“, е казал представителят на руското министерство на извънредните ситуации, цитиран от Фокус.", "date": "2017.10.08", "title": "Пожарът в търговски център в Москва е локализиран"}
{"url": "http://pik.bg/%D1%8F%D0%BF%D0%BE%D0%BD%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B7%D0%B0-2018-%D0%B3-%D0%BF%D1%80%D0%BE%D0%B1%D1%83%D0%B6%D0%B4%D0%B0%D1%82-%D1%81%D0%B5-%D0%B2%D1%83%D0%BB%D0%BA%D0%B0%D0%BD%D0%B8-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B7%D0%B0%D0%B3%D0%B8%D0%B2%D0%B0-news695962.html", "text": "Сътрудници на Института по въпросите на сеизмологията към университета на Токио са изготвили изследване и препоръки за ООН и правителствата на големите държави. В доклада се съдържат редица предупреждения за 2017 г., голяма част от които, за съжаление, вече се сбъднаха, както и прогнози за периода 2018-2019 г. През третото тримесечие на текущата година Институтът е адресирал ново изследване-предупреждение до ООН за следващата година. В увода му се посочва, че във вече дадените прогнози грешките са не повече от 10-15% от първоначалните разчети, т.е. моделът им е съвпаднал с реалността 85-90%. Неутешителна е прогнозата на японските сеизмолози и за периода 2018-2019 г. Тогава окончателно ще се събуди т.нар. Огнен пръстен - верига от вулкани, която опасва земното кълбо по определена ширина. „Пръстенът“ минава през Тихия океан, от Нова Зеландия до Чили. Той включва също така Индонезия и Калифорния. Пикът на прогнозираните изригвания се очаква в началото на следващата година. Още сега се наблюдава необичайна активност на земната кора под Мексико. Според версия в изследването това може да е предвестник на мощен катаклизъм в най-близко време, който да постави началото на период на унищожаване на човечеството и изчезването на цели държави.", "date": "2017.10.08", "title": "Японски учени шокиращо за 2018 г.: Пробуждат се вулкани, човечеството загива"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B1%D0%B5%D1%80%D0%BD%D0%B0%D0%B1%D0%B5%D1%83-%D1%82%D0%B2%D1%8A%D1%80%D0%B4%D0%BE-%D0%B4%D0%B0-%D0%BC%D0%B5%D0%B6%D0%B4%D1%83-%D1%80%D0%B5%D0%B0%D0%BB-%D0%B8-news695971.html", "text": "Авторитетното испанско издание \"Марка\" твърди, че капитанът на Реал (Мадрид) - Серхио Рамос, е подновил своя договор, като новият контракт ще е до 2021 година. Веднага щом приключат ангажиментите на Рамос с националния отбор на Испания, от Реал ще обявят официално новината. Дълги години Серхио е сред лидерите на Реал Мадрид като по всичко личи, че тепърва предстои 31-годишният защитник да изиграе още много мачове за \"белия балет\".", "date": "2017.10.08", "title": "Радост на \"Бернабеу\"! Твърдо \"ДА\" между Реал и..."}
{"url": "http://pik.bg/%D0%BB%D1%83%D0%BA%D0%B0-%D0%BC%D0%BE%D0%B4%D1%80%D0%B8%D1%87-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%BD%D0%B0-news695982.html", "text": "Асът на Реал - Лука Модрич, анализира ситуацията, в която се намира хърватският национален отбор. Последният двубой на хърватите от квалификационна група \"I\" за Мондиал 2018 е срещу Украйна в Киев на 9 октомври. Двата тима имат актив по 17 точки, като головата разлика на балканците е с три попадения по-добра. \"Всичко беше добре до двубоя ни срещу Исландия. Изведнъж всичко рухна, но това е реалността сега. Ситуацията е катастрофална, но все още имаме възможности\", коментира Модрич пред португалското издание \"А Бола\". В петък Хърватия завърши наравно 1:1 у дома срещу Финландия и не успя да се изкачи на първо място в квалификационна група. Исландците са лидери с актив от 19 точки, Турция е с 14 пункта, Финландия с 8, а Косово с 1 точка. В последния кръг освен срещата между Украйна и Хърватия, ще се играят и мачовете Финландия - Турция, Исландия - Косово. Двубоят между украинците и хърватите се очертава директна битка за бараж за Мондиал 2018.", "date": "2017.10.08", "title": "Лука Модрич: Ситуацията е катастрофална!"}
{"url": "http://pik.bg/%D0%BB%D0%B5%D0%BA%D0%B0%D1%80%D0%B8-%D1%88%D1%83%D0%BC%D0%B0%D1%85%D0%B5%D1%80-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B5-%D1%81%D0%BC%D0%B0%D0%BB%D0%B8%D0%BB-%D1%81-14-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%B0-news695986.html", "text": "Един от светилата на руската медицина коментира информациите, че Михаел Шумахер е загубил 14 сантиметра от ръста си и е изпаднал отново в кома. Професор Михаил Гиляров от болницата \"Пирогов\" в Москва говори пред местни медии. \"Лежащият пациент може да загуби 30 килограма от теглото, както се твърди. Но да загуби 14 сантиметра - това е невъзможно. Максималната загуба е до 5 сантиметра заради промяна в структурата на гръбначния стълб\". Наблюдавани са случаи на визуално изменение на крайниците при подобни състояния като при легендата от Формула 1. Атрофията обаче не води но намаление на дължината на костната система. Алексей Кащеев, известен неврохирург, добави: \"Със сигурност Шумахер води процедури срещу процесите на атрофия. Става въпрос за пасивна гимнастика, магнитни стимулации и други. Това помага на пациента да се върне изцяло или частично към предишните си параметри, ако се възстанови мозъчно\". Преди два дни румънското издание на \"Автобилд\" съобщи, че великият пилот тежи едва 45 килограма (при 74 преди инцидента), а ръстът му е намалял с 14 сантиметра. Освен това немският идол е изпаднал отново в кома. Преди седмици пък се чу, че съпругата Корина ще го мести за лечение при американско светило, тъй като липсва напредък. Шуми изпадна в кома при инцидент на ски през 2013 година. Той е под лекарски контрол в имението в Швейцария, но никой никога не е правил официално изявление за истинското състояние на легендата в моторните спортове.", "date": "2017.10.08", "title": "Лекари: Шумахер не може да се е смалил с 14 сантиметра"}
{"url": "http://pik.bg/%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BD%D0%B0-%E2%80%9E%D0%B0%D0%BC%D0%BD%D0%B5%D1%81%D1%82%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%88%D1%8A%D0%BD%D1%8A%D0%BB%E2%80%9C-%D1%81%D1%8A%D1%81-%D1%81%D0%BE%D0%BB%D0%B5%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B2-%D1%82%D1%83%D1%80%D1%86%D0%B8%D1%8F-news695975.html", "text": "До 15 години затвор за 11„Амнести Интернешънъл“ искат от турската прокуратура, предава AFP, цитирана от Фокус. Това се случва, след като турските власти задържаха правозащитниците при акция срещу семинар на организацията. Сред обвиняемите е директорът на „Амнести“ за Турция Идил Есер, няколко известни турски активисти, един германски гражданин и един швед. Те са обвинени в „оказване на подкрепа на въоръжена терористична политика“.", "date": "2017.10.08", "title": "Активисти на „Амнести Интернешънъл“ със солена присъда в Турция"}
{"url": "http://pik.bg/%D0%BA%D0%B0%D0%BA-%D0%B4%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B5%D0%BC-%D0%B0%D0%BA%D0%BE-%D0%BC%D1%80%D0%B0%D0%B7%D0%B8%D0%BC-%D0%B4%D0%B0-%D1%82%D1%80%D0%B5%D0%BD%D0%B8%D1%80%D0%B0%D0%BC%D0%B5-news695943.html", "text": "Ако не сте от хората, сред чиито любими места е фитнес залата, но искате да бъдете в добра физическа форма, тогава категорично се нуждаете от алтернативи. За щастие, такива има. Те ще ви помогнат да постигнете своите фитнес цели, като избегнете, разбира се, уморителните часове в залата. Ако мразите да ходите до фитнеса, не отивайте! Вместо това изпълнявайте кратка серия от упражнения ежедневно. Двайсет лицеви опори сутрин ще ви разбудят, още 20 - докато правите вечерята, 10 клека всеки път, когато отидете до тоалетната. Забелязвате ли колко е лесно? Когато трябва да избирате между асансьор и стълби, винаги предпочитайте вторите. По този начин ще изгаряте доста калории, без да полагате кой знае какви усилия. Може да се стори странно на колегите ви, но ползите от стоящите бюра са много. Само 3 часа дневно в тази позиция и ще допринесете много за отслабването. Ако не може да си купите стоящо бюро или не зависи от вас, сложете лаптопа си на висок плот. По този начин решавате проблема без излишни инвестиции. В наши дни има изобилие от класове, които може да посещавате. Не бъдете с предразсъдъци. Разгледайте най-новите предложения, поразпитайте, тествайте. Възможно е там някъде да се намира вашето „нещо“. Тя ви прави по-уверени, по-изтънчени и по-приятелски настроение, съобщава \"Профит.бг\". Добрата позиция на тялото тонизира мускулите – включително тези на корема. Освен това подобрява метаболизма. Фокусирайте се върху попълването на менюто със зеленчуци и други здравословни храни, които няма да повишат индекса на телесната ви маса. Направете корема плосък, като въведете храни, които стимулират храносмилането и редуцират подуването – ментов чай, банани, кефир, джинджифил и киви. Храни, като киноа, авокадо, кейл и други, стимулират снабдяването с кръв на мускулите. Карат ги да работят по-ефикасно и оттам ще изглеждате по-добре съвсем скоро.", "date": "2017.10.08", "title": "Как да отслабнем, ако мразим да тренираме "}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%BF%D0%BE%D0%BB%D1%83%D1%87%D0%B8-%E2%80%9E%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81%E2%80%9C-%D0%B7%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-news695984.html", "text": "Строителният предприемач Паскал Паскалев се размина с условна присъда за източване на ДДС в размер на близо 162 000 лв. Бизнесменът с основно образование получи 2-годишно наказание от Бургаския окръжен съд, съобщава Флагманбг. Присъдата е намалена с 1/3 заради самопризнанията на Паскалев, а заради чистото му съдебно минало е отложена с 4 години. Държавата ще конфискува и 15-годишното Рено Меган, което е единственото имущество на името на експредприемача. Той ще трябва да плати и 6 600 лв. за разноски по делото. Припомняме, че ромският бизнесмен е подсъдим за измами в особено големи размери, извършвани от август 2007 до март 2009 година. През този период в качеството си на пълномощник и управител Паскалев е източвал ДДС през строителната фирма „Пи Енд Джи Паскалеви“ ООД. В момента 49-годишният пенсионер по болест Паскалев твърди, че не работи нищо, а помага в цеха на големия си син. Фалиралият бизнесмен продължава да живее в ексцентричното си жилище на ул. „Георги Шагунов“, което обаче е запорирано от банката заради дългове. Срещу Паскалев със сигурност ще стартира ново дело – за източените 161 878 лв. плюс лихвата към тях. Не е ясно обаче откъде фалиралият бизнесмен ще намери пари, за да се издължи. Въпреки че измамата е извършена преди повече от 8 години, до момента Паскалев не е върнал и 1 лв. на държавата, стана ясно по време на делото.", "date": "2017.10.08", "title": "Ето каква присъда получи „императора на Бургас“ за данъчни измами"}
{"url": "http://pik.bg/%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%B6%D0%B0%D0%BD%D0%B0-%D0%B1%D0%B5%D1%80%D0%B3%D0%B5%D0%BD%D0%B4%D0%BE%D1%80%D1%84-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2-%D1%82%D0%BE%D0%B9-%D1%83%D0%BC%D1%80%D1%8F-news695929.html", "text": "Моят живот винаги е бил много истински, защото всичко, което ми се е случвало по някакъв начин, е изкарвало истината най-отгоре. Независимо от това, което се пише за мен. Това заяви пред Мариян Станков - Мон Дьо скандалната певица Жана Бергендорф. \"Мен никой не ме е съсипал. Ако някой, който ме е съсипал, това бях самата аз\", допълва тя. Певицата споделя, че заради любовта си забравя за Х Фактор, за работата си. \"Заради това загубих и самочувствие. Много неща... Когато се превърнеш в черната овца, всички ти обръщат гръб\", казва Жана и добавя: \"Сега вече се отдалечих от така наречената любов. Вече не съществува за мен. Съжалявам за нея. Бяха ме излъгали или аз бях излъгала себе си... Сега вече това няма значение. Сега съм щастлива и свободна жена, човек, който има време за музиката, за детето си и за себе си\". Певицата разкрива, че \"голямата й любов\" приключила преди три месеца. Всички нейни приятели я разубеждавали - махни се, не е за теб. Но Жана слушала само себе си. \"Не искам нито да го виждам, нито да го чувам. За мен той вече не съществува. Той умря\", лаконична е тя. Жана разказва и за първия си арест преди две години. Двамата се сбили, след като Лео я обидил. \"За това влязох за първи път в полицията... А на него му пожелавам, когато отново има връзка с някоя жена, да не прави същите грешки, които е правил с мен\". Певицата казва, че посегнала за пръв път към дрогата на 29 години. \"Чувствах се много самотна. След като се разделих с него... Всички новини и медии крещяха - Жана Бергендорф е наркоманка, лъжкиня\". \"Аз си позволих да падна. Психически, физически. Не го пожелавам и на най-големия си враг това, което изпитах\", не крие сълзите си Жана. \"Бях предадена, от хората, които ми бяха най-близки. Но не се срамувам от това. Никой не е застрахован в този живот. Дори след  тези проблеми, които имах с дрогата..., аз си причиних много проблеми. Главата ми беше изтръпнала. Беше ме много страх и си представях как синът ми е пред мен, казвах си: \"Голям съм тъпанар! Как можах да си го причиня\". А най-голямата ми вина беше, че обикнах. От пръв поглед. Наистина много го обикнах!\". Певицата е категорична - страхът убива. А приятелите - са се превърнали в предатели: \"Най-големият предател бях аз към себе си. От мен ме заболя най-много. Другите си тръгват, аз оставам\".", "date": "2017.10.08", "title": "НА ДЪНОТО! Жана Бергендорф за последната си любов: Той умря! "}
{"url": "http://pik.bg/%D0%B3%D0%B5%D1%80%D0%B1-%D1%81-%D0%BD%D0%BE%D0%B2%D0%B8-%D0%BA%D0%BC%D0%B5%D1%82%D0%BE%D0%B2%D0%B5-%D0%B2-%D0%B3%D0%B5%D0%BD%D0%B5%D1%80%D0%B0%D0%BB-%D0%BA%D0%BE%D0%B7%D0%BB%D0%B5%D0%B2%D0%BE-%D0%B2%D1%8A%D0%BB%D1%87%D0%B8-%D0%B4%D0%BE%D0%BB-%D1%80%D0%B0%D0%BA%D0%B5%D0%B2%D0%BE-%D1%82%D1%80%D1%8A%D0%BD-%D0%B8-%D1%86%D0%B0%D0%BD%D0%B8-%D0%B3%D0%B8%D0%BD%D1%87%D0%B5%D0%B2%D0%BE-%D0%B8%D0%B3%D1%80%D0%B0%D0%B5-%D0%B8-%D0%BD%D0%B0-%D0%B1%D0%B0%D0%BB%D0%BE-news696002.html", "text": "Калина Христова от ГЕРБ печели частичните местни избори в село Генерал Киселово, община Вълчи дол, област Варна. Това съобщиха ОИК – Вълчи дол. Кандидатът на ГЕРБ получава 103 гласа в своя подкрепа. Кандидатът на БСП Петранка Господинова получи едва 17 гласа. Това бе вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. Кандидатът на ГЕРБ Малин Тончев печели изборите в село Ракево, община Криводол, област Враца. Малин Тончев е получил 472 гласа в своя подкрепа, а вторият кандидат – Николай Петков от БСП, едва 205 гласа. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август. Георги Тронков от ГЕРБ печели изборите на първи тур в община Вълчи дол, област Варна. В надпреварата за кметския пост участваше и издигнатата от Инициативен комитет и подкрепена от БСП Людмила Петкова. Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. Цветислава Цветкова от ГЕРБ е новият кмет на община Трън, съобщиха от ОИК – Трън. Тя е получила 1353 гласа в подкрепа на своята кандидатура. Цветислава Цветкова е временно изпълняващ длъжността кмет на общината, а преди това бе зам.-кмет. В кметската надпревара участва и независимият кандидат Станислава Асенова Алексиева. Алексиева, която е секретар на Община Трън, издигната от Инициативен комитет „Да, за Трънско“, получи 748 гласа в своя подкрепа. За Божидар Илиев Страхилов, който бе кандидат за кметския пост от Инициативния комитет „Заедно за доброто на Трънско“ и бе подкрепен от БСП, получи 438 гласа. ПП „Нова сила“ издигна за свой кандидат Арлин Григоров Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Той получи едва 45 гласа. Дo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години. Павел Динков от ГЕРБ печели частичните кметски избори в с. Цани Гинчево, община Никола Козлево. Това съобщи за Фокус Есен Вадет, председател на Общинската избирателна комисия в Никола Козлево. Той е получил подкрепа от 173 избиратели. Във вота са участвали 231 от общо 403 души с право на глас. Иван Добрев, кандидатът на БСП, получи 31 гласа, а издигнатият от ПП „Воля“ Митко Йорданов Георгиев получи 17 гласа. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа. Кандидатите на БСП и ГЕРБ отиват на балотаж след провелите се днес частични местни избори в село Попович, община Бяла, област Варна. Кандидатът на БСП Еленка Стойчева събра 82 гласа, а кандидатът на ГЕРБ Мирослав Юриев Иванов – 51. В село Попович за кметското място се бореше и издигнатият от ДПС Исмаил Абил Мехмед. Причина за предсрочните избори в населеното място е подадената оставка на предишния кмет Крум Крумов. Кандидатите на ГЕРБ и ДПС отиват на балотаж в село Чукарка, община Айтос, област Бургас. Издигнатият от ПП ГЕРБ Сюлейман Емин Садула събра 109 гласа, а подкрепеният от ДПС Октай Ислям Якуб – 106. В кметската надпревара участваха още кандидатът на ПП „Воля“ Ахмед Галиб Боз и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.", "date": "2017.10.08", "title": "ГЕРБ с нови кметове в Генерал Козлево, Вълчи дол, Ракево, Трън и Цани Гинчево, играе и на балотаж"}
{"url": "http://pik.bg/%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BB%D0%B5%D0%B2%D1%81%D0%BA%D0%B8-news695973.html", "text": "До края на годината се очаква нови хора да започнат работа в Левски. Промени ще има както в оперативното ръководство, така и при по-нисшите кадри, пише \"Тема Спорт\". Дори изпълнителният директор на \"сините\" - Красимир Иванов, може да загуби поста си. Конкурс ще бъде обявен и за мястото на Диана Иванова, която доскоро бе втори изпълнителен директор на \"Герена\". \"Сините\" търсят и нов маркетингов директор, който да замени напусналия Асен Василев.", "date": "2017.10.08", "title": "Административни промени в Левски!"}
{"url": "http://pik.bg/%D0%BB%D1%83%D0%B4-%D0%B5%D0%BA%D1%88%D1%8A%D0%BD-%D0%BA%D0%BE%D0%BB%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B1%D1%83%D1%81-%D1%82%D1%80%D0%B8%D0%BC%D0%B0-%D0%B1%D1%8F%D0%B3%D0%B0%D1%82-%D0%BF%D1%80%D0%B8-%D0%B3%D0%BE%D0%BD%D0%BA%D0%B0%D1%82%D0%B0-%D1%83%D0%BD%D0%B8%D1%84%D0%BE%D1%80%D0%BC%D0%B5%D0%BD-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F-%D0%BC-news695999.html", "text": "Луд екшън се е разиграл днес във варненското село Генерал Колево. При гонка полицай е гръмнал младеж в дупето. Пострадалият не е с опасност за живота. Това съобщиха за ПИК от полицията във Варна. Цялата случка се е разиграла, след като кола не откликва на сигнал на пътен полицай да спре. От МВР описват цялата ситуация така: „Предприети са действия за цялостното изясняване на инцидент, при който неправоспособен младеж направи опит да избегне полицейска проверка. Днес, около 11.00 часа, на входа на село Генерал Колево, служители на реда подали сигнал със стоп палка за спиране и извършване на проверка към водача на лек автомобил „Опел Астра“. Той обаче продължил движението си, което наложило да бъде последван от полицейски екип с микробус „Фиат Ивеко“ в специален режим на движение, с пуснати звуков и светлинен сигнал. В края на селото водачът на опела допуснал ПТП със служебния микробус на ОДМВР - Варна. След инцидента е установена самоличността на шофиралия - А.М. /19 г./ от шуменското село Пет могили, неправоспособен. Двамата му спътници побягнали, за да се укрият. След отправено устно предупреждение, полицейски служител произвел два изстрела със служебното си оръжие. Един от младежите, на 17 години, е получил рана в седалищния мускул. Настанен е в болница, няма опасност за живота му. Продължават действията по издирване на избягалия. За случая е уведомен прокурор при Районна прокуратура – Девня, както и следовател при Окръжна следствена служба – Варна, по случая се води проверка.“", "date": "2017.10.08", "title": "ЛУД ЕКШЪН! Кола катастрофира в полицейски бус, трима бягат! При гонката униформен простреля младеж в дупето!"}
{"url": "http://pik.bg/%D1%87%D0%BB%D0%B5%D0%BD-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%B5%D0%BA%D0%B8%D0%BF-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BB-%D0%B7%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B5-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D1%88%D0%BF%D0%B8%D0%BE%D0%BD%D0%B0%D0%B6-news695980.html", "text": "Двоен гражданин, който бе член на иранския екип преговарящ за ядреното споразумение, бе осъден на пет години затвор за шпионаж, предава Ройтерс, цитирани от Фокус. Осъденият мъж се казва Абдолрасул Дори Есфахани, но властите все още не са разкрили какво е второто му гражданство. Иранските медии твърдят, че по време на преговорите, Есфахани е бил начело на тази част от екипа, която се е занимавала с банковите дела. „Той бе един от хората, които бяха обвинени в шпионаж и предаване на класифицирана информация на непознати, както и че е свързан с две разузнавателни агенции“, заяви представител на иранския съд.", "date": "2017.10.08", "title": "Член на иранския екип, преговарял за ядреното споразумение, е осъден за шпионаж"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BB%D0%B5%D0%B4%D0%B5%D0%BD%D0%B0-%D0%B2%D0%BE%D0%B4%D0%B0-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-%D1%86%D0%B5%D1%80%D0%B8-%D1%81%D0%BB%D0%B5%D0%BF%D1%86%D0%B8-news695961.html", "text": "манастира „Св. св Козма и Дамян\" Аязмото при над град Куклен се слави със своята лековитост. Не едно и две са доказателствата за присъствието с особена сила на Божията благодат тук. Не една и две са публикациите в местната преса, породени от мълвата за чудесата, ставали при този чудодеен извор. Тук хора са се лекували, слепи са проглеждали, куци са прохождали, доказвайки неоспоримо, че който поиска с вяра, ще му се даде. Водата е особено лековита при нервни заболявания. Смята се, че голямата икона на св. св. Козма и Дамян е чудотворна. Отношението към лековитата сила на аязмото може би най-добре проличава от издялания върху каменна плоча ктиторски надпис в манастира. В свободен превод той гласи: „Целебен извор на свети Безсребреници. Животворната вода на св. св. Козма и Дамян дава сили на душите и цери телата на онези, който идват при извора със своята вяра и черпят вода за всякакво изцерение. Тя изчиства нечистотиите на всички болести. Спомнете си за мене, смирения Игнатий, игумен на манастира „Св. Безсребреници“ в 1795 г. 1 септември“. Аязмото е понесло доста тежко капризите на времето и състоянието му не е цветущо. Това е единственото аязмо в района, което е под открито небе. Всички други са закътани в аязмени параклиси. Температурата на лековитата вода е постоянна - около 7 градуса, а изворът е от най-студените у нас.", "date": "2017.10.08", "title": "МИСТЕРИЯ! Ледена вода край Пловдив цери слепци"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D0%B6%D0%B8%D0%B2%D1%8F%D0%BB%D0%B0-%D1%81-%D0%B5%D0%BC%D0%B8%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2---%D0%B4%D1%83%D0%BF%D0%BD%D0%B8%D1%88%D0%BA%D0%B0%D1%82%D0%B0-%D0%BC%D0%B0%D0%B4%D0%BE%D0%BD%D0%B0-%D0%B2%D1%8A%D1%80%D1%82%D1%8F%D0%BB%D0%B0-%D0%BB%D1%8E%D0%B1%D0%BE%D0%B2-%D0%B8-news694271.html", "text": "„Емил изобщо не излизаше от апартамента – само пиеше, а аз му купувах пиенето. Затова и се отказахме от съвместни концерти – беше винаги пиян и не ставаше преди три следобед. Неговият любовник Васко, бог да го прости, беше страхотен кулинар. Той ми е готвил най-вкусното нещо, което съм яла – пиле с грах“, спомня си дупничанката. Въпреки че Емил настоявал тя да остане да живее с него, роднините му скочили срещу Сашка и я изпъдили от дома му с грозен скандал. Близките на естрадния ас подозирали, че Васева имала нечисти намерения и искала да се омъжи за него, за да му заграби апартамента, досущ като световния пример за брак по сметка - Ана Никол Смит. Натирената певица обаче не свалила гарда, а веднага скочила в постелята на още по-заможен благодетел. В мрежите на Сашка попаднал синът на тогавашния културен министър на Армения – Артур Овсепян. Той бил крупен бизнесмен, който отрупвал изпълнителката със скъпи дарове. Любовта им продължила твърде кратко, защото при невнимание богаташът се самовзривил в хотел „Амбасадор“ в Златни пясъци. По-късно от полицията разкрили, че бомбата е била предназначена за ъндърграунд боса Поли Пантев, с когото любовникът на Сашка воювал. Когато дупничанката разбрала истината, потънала в скръб, понеже и митичният мафиот бил близък до сърцето й. „Оказа се, че съм била любовница на човека, който е трябвало да убие моя спонсор“, доверява чалга иконата. Тя и до днес съжалявала, че е подритнала късмета си, защото навремето Поли Пантев й предложил да менажира част от бизнеса му, свързан с продуцентство, а тя безразсъдно отказала. Любовната биография на Сашка Васева е по-дебела дори от тези на световните секссимволи. Дупнишката Мадона признава, че повечето й големи любови били платонични, но сред тях най-топли спомени й оставила връзката с Емил Димитров. Амбициозната и млада тогава певица се запознала с големия изпълнител по работа. Започнали често да се събират в общи компании, а любезният Емил редовно я канел на гости в дома си, докато ветеранката на фолка не решила да остане за постоянно и да се нанесе в неговите покои. За около месец Сашка пребивавала под един покрив с Димитров, който тогава вече бавно затъвал в проблемите с алкохола.", "date": "2017.10.08", "title": "САМО В ПИК И \"РЕТРО\"! Сашка Васева живяла с Емил Димитров - дупнишката Мадона въртяла любов и с министерски син от Армения"}
{"url": "http://pik.bg/%D1%81%D0%BB%D0%B5%D0%B4-%D0%B2%D0%B5%D0%B7%D0%B4%D0%B5%D1%81%D1%8A%D1%89%D0%B8%D1%8F%D1%82-%D1%82%D0%B5%D0%BE%D0%B4%D0%BE%D1%80%D0%B0-%D0%B4%D1%83%D1%85%D0%BE%D0%B2%D0%BD%D0%B8%D0%BA%D0%BE%D0%B2%D0%B0-%D1%81-%D0%B3%D0%BB%D0%B0%D0%B2%D0%BD%D0%B0-%D1%80%D0%BE%D0%BB%D1%8F-%D0%B2-%D0%BA%D1%80%D0%B8%D0%BC%D0%B8-%D1%81%D0%B5%D1%80%D0%B8%D0%B0%D0%BB-news695945.html", "text": "Наградите са нещо много хубаво и много се радвам всеки път, когато получавам награди. Това сподели в предаването \"Събуди се...” актрисата Теодора Духовникова. Филмът \"Вездесъщият”, в който тя се снима, спечели голямата награда на 35-то издание на филмовия фестивал \"Златна роза\" тази година. Тя пък грабна наградата за най-добра женска роля. \"Това, което ми харесва като тема във \"Вездесъщият\" е, че човек трябва да знае толкова, колкото да може да се защити, защото само една тайна в повече от това, което можеш да понесеш за другия, може да те убие\", разкри Духовникова. Теодора Духовникова се снима още във филма \"Дъвка за балончета”, който беше отличен за своя сценарий на фестивала на българския филм \"Златна роза\". Актрисата е и в една от главните роли на новия сериал \"Дяволското гърло”. \"Сериалът е криминален, а това е най-интересният жанр в цяла Европа. Не защото е някаква полицейщина, а защото чрез едно убийство се прави психологически портрет на обществото\", коментира Теодора Духовникова за новата българска поредица. Актрисата говори и за инфантилното време, в което живеем, за ролите, през които преминаваме в живота си и как ни променят.", "date": "2017.10.08", "title": "След \"Вездесъщият\" Теодора Духовникова с главна роля в крими сериал "}
{"url": "http://pik.bg/%D1%81%D1%8A%D0%B2%D0%B5%D1%82%D1%81%D0%BA%D0%BE-%D0%BE%D1%80%D1%8A%D0%B4%D0%B8%D0%B5-%D0%BE%D1%82%D0%BA%D1%80%D0%B8%D1%82%D0%BE-%D0%BF%D1%80%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%B8%D0%B4%D0%B8%D0%BB-news695949.html", "text": "Съветско оръдие е било открито у терористите от ИДИЛ в Сирия. Находката е била намерена след успешната операция на сирийската армия по освобождаването от радикалните ислямисти на град Акербат. Военните са намерили цял арсенал с оръжие, съобщава Telegram-канал Directorate 4. На място са били открити едрокалибрени картечници и боеприпасите към тях, както и тежко въоръжение, в частност - съветската  М-46, калибър 130 мм. Изданието отбелязва, че сирийската армия освобождава района на Акербат в Сирия в средата на септември 2017 г.", "date": "2017.10.08", "title": "Съветско оръдие открито при терористите от ИДИЛ "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D1%82%D1%81%D0%B5%D1%87%D0%B5-%D0%BE%D1%82%D0%B8%D0%B2%D0%B0%D0%BC%D0%B5-%D0%BD%D0%B0-%D1%81%D1%8A%D0%B4-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BD%D0%B5-%D0%BF%D0%BE%D0%BB%D1%83%D1%87%D0%B8%D1%85-%D0%B8%D0%B7%D0%B2%D0%B8%D0%BD%D0%B5-news695997.html", "text": "Ще се отива на съд, след като няма извинение от четирите медии. Не е уместно използването на думата ултиматум, за да се формулират действията ми. Това обяви пред тв БИТ вицепремиерът Валери Симеонов. „Очаквах, че шефовете ще проявят жест на добра воля, защото ръководствата на тези медии са сгазили закона. Това би спестило съдебните дела. Не толкова БТВ и Нова , а най-вече БНТ през последните дни въртят обвинения към вицепримиера. БНТ и БНР да се бяха извинили и това щеше да доведе да не се водят деля“, обясни още Симеонов. Той спомена, че се е запознал с Диков през 1995-а, когато е поканил водещи журналисти да обучавате екипа на телевизия \"Скат\". „ И тогава запомних, че винаги се търсят двете страни. Това е основно правило в журналистиката. Къде бе представена моята позиция в националните медии. Когато вадиш пасаж и отправяш обвинение, трябва да потърсиш и другата страна. Трябва да вземеш мнението и на Виктор Николаев. Защо никой не говори с него? Валери Симеонов не бе потърсен за мнение. Ако искам да плаша някого, щях ли да го направя в ефир. Целта на тези четири медии бе да ме оклеветят. Спрямо мен бе приложено измислено престъпление“, каза още вицепремиерът. Относно „Викторгейт“ Симеонов каза, че е проявил ирония. „Когато казвам „Викторгейт“, аз обяснявам, че всеки може да бъде окепазен. Ето това беше. Сега, ако кажа, че когато сваляте дясната си ръка и тя не вижда от зрителите, ме ръгате с пръчка в корема, как ще реагирате. Ще трябва да го доказваме, нали. Аз ви обвинявам. Никой не ми се обади днес, за да ме пита какво мисля. Само от Агенция ПИК ми се обадиха, а сега гостувам при вас, г-н Диков. Пак казвам, че в случая аз проявявам ирония“, добави Валери Симеонов. „Нека питат „жертвата“ Виктор Николаев какво стана след интервюто. Говорихме още 2-3 минути. Имаше оператори, други служители на телевизията. Нека кажат. И кога се завъртя „скандалът“? На обед! Изведнъж се замислих дали пък наистина не съм направил нещо нередно. Обадих се на Виктор Николаев. И знаете ли какво стана – смяхме се. Ето това е“, завърши Валери Симеонов.", "date": "2017.10.08", "title": "ИЗВЪНРЕДНО! Вицепремиерът Валери Симеонов отсече: Отиваме на съд, след като не получих извинение! С Виктор Николаев се чухме след предаването и се смяхме на интригите (ОБНОВЕНА)"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%82%D1%80%D0%B5%D1%82%D0%B0-%D0%BB%D0%B8%D0%B3%D0%B0---%D1%81%D1%8A%D0%BF%D0%B5%D1%80%D0%BD%D0%B8%D1%86%D0%B8%D1%82%D0%B5-%D1%81-%D0%BA%D0%BE%D0%B8%D1%82%D0%BE-%D1%89%D0%B5-%D1%81%D0%B5-%D0%B1%D0%BE%D1%80%D0%B8%D0%BC-%D0%B7%D0%B0-%D0%B5%D0%B2%D1%80%D0%BE-2020-%D0%BD%D0%B5-%D1%81%D0%B0-%D0%BD-news695976.html", "text": "Европейската футболна асоциация публикува ранглистата, чрез която ще се определят групите в новия турнир на УЕФА за Лигата на нациите. Както е известно, новото първество ще излъчи четири участника за Евро 2020, а жребият за него ще се тегли на 24 януари 2018 година. Държавите ще бъдат разпределени в 4 лиги според сегашната ранглиста, която ще е в окончателен вид на 11 октомври. Тогава ще се изиграят последните мачове от квалификациете за Русия 2018 и поради тази причина могат да настъпят леки промени, но отсега е ясно, че България със сигурност ще е в Трета лига. Резултатите от баражите няма да важат. Победителят от всяка лига ще спечели квота за Евро 2020, но при условие че не се е класирал през редовните квалификации. Бърз преглед на нашата лига показва, че тя няма да е никак лесна, тъй като ще трябва да преодолеем селекциите на Румъния, Шотландия, Унгария, Словения, Албания, Черна гора, Сърбия, Гърция, Норвегия, Израел, Финландия, Кипър, Естония и Литва, акцентира \"Спортал\". Любопитното е, че ако се бяхме представили по-слабо в сегашните световни квалификации, можеше да отидем в най-слабия поток, където противници за Евро 2020 щяха да ни бъдат Азербайджан, Беларус, Грузия, Македония, Фарьорски осторви, Армения, Латвия, Люксембург, Молдова, Казахстан, Лихтенщайн, Малта, Андора, Косово, Сан Марино и Гибралтар. Именно една от тези държави ще спечели квота за Евро 2020. Ето разбивките, които УЕФА публикува днес, но с условието, че на 11 октомври могат да настъпят леки корекции: Лига А (четири групи от по три отбора): Германия, Португалия, Белгия, Испания, Франция, Швейцария, Англия, Италия, Полша, Исландия, Хърватия, Уелс Лига В (четири групи по три отбора): Швеция, Холандия, Русия, Украйна, Австрия, Северна Ирландия, Словакия, Ейре, Босна и Херцеговина, Дания, Турция, Чехия Лига С (една група с три отбора и три групи с четири тима): Румъния, Шотландия, Унгария, Словения, Албания, Черна гора, Сърбия, Гърция, Норвегия, Израел, БЪЛГАРИЯ, Финландия, Кипър, Естония, Литва Лига D (четири групи по четири отбора): Азербайджан, Беларус, Грузия, Македония, Фарьорски осторви, Армения, Латвия, Люксембург, Молдова, Казахстан, Лихтенщайн, Малта, Андора, Косово, Сан Марино, Гибралтар.", "date": "2017.10.08", "title": "България със сигурност в Трета лига - съперниците, с които ще се борим за Евро 2020, не са никак слаби!"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BE%D1%81%D1%82%D0%B0%D0%B2%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D0%BE%D1%82-%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-news695987.html", "text": "Остава засилена опасността от свлачищна активност по пътищата в планинските райони, след обилните валежи от дъжд. Това съобщи за Фокус дежурният в Областно пътно управление. Най-рискови са пътните отсечки Бачково-Нареченски бани, Смолян-Кричим-Стамболийски, София-Карлово-Бургас и Юговско ханче-Югово-Лъки-Здравец. Възможно е образуването на свлачища и в района на проходите „Козница“ и „Стражата“. Водачите трябва да бъдат особено бдителни, преминавайки през посочените направления и да не предприемат рискови маневри. Проходът Троян-Кърнаре все още е изцяло затворен за движение на всички моторни превозни средства, заради рязкото влошаване на метеорологичните условия и паднали от снега дървета. Дежурният в Областно пътно управление призова шофьорите да не тръгват на път с летни гуми към високопланинските проходи, тъй като по високите части е голяма вероятността за снеговалежи. Екипи са в готовност да реагират своевременно на подадени сигнали и да оказват съдействие. Препоръчва се на водачите да не предприемат пътувания през планинските части, освен ако това не е наложително. Трафикът на територията на Пловдивска област се извършва с нормална интензивност и без затруднения. Изключение правят участъкът на АМ „Тракия“ в областта и пътя Пловдив-Карлово, където движението е натоварено. Пътните настилки по основните направления са преобладаващо мокри и хлъзгави. На територията на град Пловдив движението е интензивно, но не се наблюдава струпване на автомобили по главните булеварди. Преминаването през светофарните уредби се осъществява нормално в рамките на около 2-3 минути. Пътните настилки в града са частично мокри.", "date": "2017.10.08", "title": "ВАЖНО! Остава опасността от свлачища в Пловдивска област след дъждовете "}
{"url": "http://pik.bg/%D0%BF%D0%BE%D0%BB%D0%B5%D1%82-%D0%BE%D1%82-%D0%BF%D1%80%D0%B0%D0%B3%D0%B0-%D0%B7%D0%B0-%D0%BC%D0%BE%D1%81%D0%BA%D0%B2%D0%B0-%D0%B1%D0%B5-%D0%B2%D1%8A%D1%80%D0%BD%D0%B0%D1%82-%D0%B2-%D1%87%D0%B5%D1%85%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC-news695950.html", "text": "Самолет на чешката авиокомпания „ЧСА“, изпълняващ рейс между Прага и Москва, е бил върнат принудително на летището в Прага по технически причини, съобщава ТАСС, позовавайки се на информация на официалния представител на чешката авиокомпания Даниел Шабик. По думите му екипажът на лайнера е сигнализирал малко след излитането на самолета за подозрения за техническа неизправност на борда на самолета. „Командирът на самолета е взел правилното решение да прекрати полета и да върне машината в Прага“, каза Шабик. Той уточни, че извънредната ситуацията не е довела до проблеми с някой от пътниците, като всички ще бъдат трансферирани до Москва с предстоящи полети на авиокомпанията.", "date": "2017.10.08", "title": "Полет от Прага за Москва бе върнат в Чехия заради технически проблем"}
{"url": "http://pik.bg/%D0%BC%D0%B0%D1%89%D0%B0%D0%B1%D0%BD%D0%B0-%D1%81%D0%B4%D0%B5%D0%BB%D0%BA%D0%B0---%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D0%B0%D1%80%D1%81%D0%B0-%D0%B8-%D1%8E%D0%BD%D0%B0%D0%B9%D1%82%D0%B5%D0%B4-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news695978.html", "text": "Ръководството на Барселона се е насочило към футболист от Висшата лига, като този път не става въпрос за Филипе Коутиньо. Каталунците искат нападателя на Манчестър Юнайтед - Антони Марсиал, който премина на \"Олд Трафорд\" през лятото на 2015-а за 51 милиона паунда от Монако. Шефовете на Барса са оптимистично настроение, тъй като французинът не е твърд титуляр под ръководството на Жозе Моуриньо и опциите в атаката на \"червените дяволи\" не са малко, пише \"Гол\". 21-годишният французин се слави като един от най-големите таланти в световния футбол, евентуален трансфер на Марсиал на \"Камп Ноу\" ще е свързан с многомилионна оферта.", "date": "2017.10.08", "title": "Мащабна сделка - \"ДА\" между Барса и Юнайтед на трансферния пазар?"}
{"url": "http://pik.bg/%D1%81%D0%BF%D0%BE%D0%B4%D0%B5%D0%BB%D0%B5%D0%BD%D0%BE-%D0%B2%D0%B8%D0%BA%D1%82%D0%BE%D1%80-%D0%BA%D0%B0%D0%BB%D0%B5%D0%B2-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%B0%D0%B9-%D1%82%D0%B5%D0%B6%D0%BA%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D0%B2-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%BA%D0%BE%D0%B9%D1%82%D0%BE-%D0%B3%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D0%BB-%D1%82%D0%BE%D1%82%D0%B0%D0%BB%D0%BD%D0%BE-news695903.html", "text": "Моите родители са хора, които са се трудили цял живот. Майка ми беше учителка, баща ми - началник в рудник, а преди - военен. Те са много чисти хора. Това сподели пред Лора Крумова известният актьор Виктор Калев. Той с тъга добавя, че след като баща му е починал, \"се сетил, че има майка, брат, снаха..., семейство\". Актьорът се упреква, че улисан в професионалните си ангажименти не е намирал повече време за най-близките си хора в родния Златоград. Актьорът е събрал много пъстри истории в новия си моноспектакъл \"Грамофонът\". \"Искам да надъхам младите хора и въобще всички хора, които мислят, че има неща, които не са свършили, да им кажа, че с повече опити и повече труд всичко си идва на мястото. Дори в България. Ако можеш да правиш добре едно нещо, и тук има как да те забележат\", казва Виктор. \"Накрая ревем. Понякога и аз се разплаквам. Защото това е много специално. Играл съм всичко. Но не изиграх ли себе си накрая\", пита Виктор Калев.", "date": "2017.10.08", "title": "СПОДЕЛЕНО! Виктор Калев говори за най-тежкия момент в живота си, който го променил тотално! "}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B8%D1%80%D0%B0%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B8-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-news695933.html", "text": "Иранското правителство предупреди САЩ да не определят Корпуса на стражите на ислямската революция за терористична групировка, и посочи, че регионалните военни бази на САЩ ще бъдат подложени на риск, ако бъдат наложени нови санкции спрямо Техеран, съобщава Ройтерс, цитирани от Фокус. „Ако новият закон за санкциите на САЩ бъде приет, тази страна ще трябва да премести своите бази в региона извън 2000-километровия обхват на иранските ракети“, каза командирът на корпуса Мохамад Али Джафари. Очаква се президентът на САЩ Доналд Тръмп да обяви новите санкции на страната си срещу ракетните изпитания на Ирак и неговата предполагаема подкрепа за терористични организации. „Ако новините за глупостта на американското правителство се потвърдят, ако се потвърди че то обмисля да обяви Корпуса на стражите на ислямската революция за терористична групировка, то ние ще обявим американската армия за „Ислямска държава“ в Близкия изток“, добави Джафари.", "date": "2017.10.08", "title": "Напрежение! Иран скочи на САЩ заради евентуални нови санкции"}
{"url": "http://pik.bg/%D1%87%D0%B0%D1%8F%D1%82-%D1%81%D1%8A%D1%81-%D1%81%D0%B8%D1%80%D0%B5%D0%BD%D0%B5---%D0%BD%D0%BE%D0%B2%D0%B8%D1%8F%D1%82-%D1%85%D0%B8%D1%82-%D1%81%D1%80%D0%B5%D0%B4-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BD%D0%B0%D0%BF%D0%B8%D1%82%D0%BA%D0%B0%D1%82%D0%B0-news695951.html", "text": "Новият хит сред почитателите на топлите напитки е тайванският чай със сирене, който има вкусна пяна, съобщи вестник \"Дейли мирър\". В прясно сварения чай се настъргва чедър и на повърхността се образува пухкава пяна от разбито сирене, съобщава БТА. Напитката предизвика сензация в Сингапур, Хонконг и Ню Йорк, а скоро ще бъде разпространена и във Великобритания. Ценителите могат да намерят странния, но вкусен чай в азиатска верига заведения в близост до площад \"Лестър\" в Лондон.", "date": "2017.10.08", "title": "Чаят със сирене - новият хит сред феновете на напитката"}
{"url": "http://pik.bg/%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D1%81-%D0%BE%D1%82%D0%BB%D0%B8%D1%87%D0%B8%D0%B5-%D0%B7%D0%B0-%D0%BB%D0%B8%D0%BD%D0%B8%D1%8F-%D0%B4%D0%B5%D1%82%D1%81%D0%BA%D0%B8-%D0%B4%D1%80%D0%B5%D1%88%D0%BA%D0%B8-news695946.html", "text": "Българи получиха международно отличие за иновация, съобщи Би Ти Ви. Наградата, сравнявана с „Оскар“ в областта на детската индустрия, е за специална линия детски дрешки, предназначени за недоносени и алергични бебета. Всяко трето бебе има свръхчувствителна кожа.  Немалко бебета страдат от атопичен дерматит. Контактът с някои материи или препарати провокира кожно раздразнение. Така се ражда идеята да бъдат изработени специални дрешки за бебета с кожни проблеми, които да не изглеждат като медицински изделия и да не бъдат скъпи. „Дрешките са двупластови, като по този начин се скриват всички вътрешни шевове и етикети, които често дразнят кожата на хората – разказва Десислава Янкова, производител на дрешките. - От долната страна пък използваме специален материал, изработен от дървесината на бреза, който се нарича лиосел. Той много добре абсорбира влагата, която понякога предизвиква сериозни проблеми с кожата при децата. Използваме специална технология, при която вътрешната материя на дрешките се обработва със специален натурален антибактериален алерген, който е направен от черупката на ракообразни. Функцията му е да убива стафилококите, които са един от основните причинители на атопичния дерматит“. Продуктът е представен на най-престижния конкурс за детска индустрия в Кьолн, Германия. Дрешките са номинирани за иновация в сектор „Текстил“, което е прецедент за производител от Източна Европа, и печелят голямата награда. Дрешките все още са прототип, но съвсем скоро ще се появят на българския пазар.", "date": "2017.10.08", "title": "Международно признание! Българи с отличие за линия детски дрешки"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%BF%D0%BE%D0%BA%D0%B0%D0%B7%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D1%81-%D0%BA%D0%BE%D0%B9%D1%82%D0%BE-%D0%B4%D0%B0%D0%BD%D1%81-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE-news695994.html", "text": "Депутатът от ГЕРБ Антон Тодоров показа документ, с който ДАНС проверява президентството. Така той отговаря на лидера на БСП Корнелия Нинова, която преди дни обяви, че няма такова нещо. На вниманието на Корнелия Нинова и на всички медии, които все още вярват на нейните думи и на думите на другите бесепари и по повод нейното изявление в петък пред Сашо Диков: „Антон Тодоров каза, че ДАНС проверява нещо в президентството. Сега чух от колеги, че няма такова нещо и че агенцията въобще не рови в президентството по повод сигнала му срещу началника на кабинета на президента Иво Христов заради липсата му на допуск до класифицирана информация\". Официалният документ на ДКСИ, с който е задействана процедурата ДАНС да извърши проверка по реда на чл.12 от Закона за защита на класифицираната информация. Нинова, Антон Тодоров не лъже. Друг лъже системно и безсрамно и на него българите лепнаха прякора \"Г-жа Лъжа\".", "date": "2017.10.08", "title": "ИЗВЪНРЕДНО! Антон Тодоров показа документ, с който ДАНС проверява президентството"}
{"url": "http://pik.bg/%D0%BD%D0%B0%D0%B3%D0%BE%D0%BD-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%80%D0%B0%D0%BF%D1%8A%D1%80%D0%B0-%D0%BD%D0%B5%D0%BB%D0%B8-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-news695940.html", "text": "Известният американски рапър Нели беше арестуван за изнасилване. Жена твърди, че е насилена в автобуса на рапъра по време на турне в щата Вашингтон, съобщава сайтът TMZ. Тя посочила именно рапъра като своя насилник. Нели е задържан, а малко по-късно е освободен под гаранция, пише БГНЕС. Адвокатът му заяви, че обвинението срещу него е изфабрикувано, а мотивът за него е алчност и отмъстителност. \"Извършеното от нас предварително разследване ясно показа, че обвинението не заслужава никакво доверие\", категоричен е юристът. Певецът е на турне с дуото \"Флорида Джорджия лайн\".", "date": "2017.10.08", "title": "НАГОН! Арестуваха рапъра Нели за изнасилване"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D1%82%D0%B5-%D0%BD%D0%B0%D0%BF%D0%B0%D0%B4%D0%BD%D0%B5-%D0%B2-%D0%BD%D0%BE%D1%80%D0%BC%D0%B0%D0%BB%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%BC%D0%BE%D0%B6%D0%B5%D1%88-%D0%B4%D0%B0-%D0%BC%D1%83-%D0%BE%D1%82%D0%B2%D1%8A%D1%80%D0%BD%D0%B5%D1%88-%D0%B2-%D0%BF-news695988.html", "text": "Журналист не се плаши в ефир! Бил съм за малко журналист. Заплахите са в ъгъла. Това съм го изпитвал върху себе си. Въпросът е кой има по-голяма власт. Така че аз не приемам нещата буквално. Не бях в България и не съм запознат със самия разговор и как е протекъл. Иначе аз може да подпиша документ, защото сега съм на позиция. Вие, журналистите, можете да отговорите, защото влияете на хората. Нещата са сложни. Трудно е да не бъдеш емоционален, когато си в управление. Ако някой те нападне, в нормалния живот можеш да му отвърнеш. В политиката не става. Това обяви пред Би Ти Ви вицепремиерът Томислав Дончев, поканен да коментира казуса с намека за „уволнение“ на водещия на Нова тв Виктор Николаев от депутата от ГЕРБ Антон Тодоров и вицепремиера Валери Симеонов. След гостуването им темата се превърна във водеща за обществото, а вицепремиерът Симеонов поиска извинение от БНТ, Нова тв, Би Ти Ви и БНР, защото е станал обект на „клеветническа кампания“. Дончев коментира и назначението на брат му на работа в Община Габрово. „Кметът на Гарбово го е назначил на работа. Аз не мога да издържам брат ми. Ако работи в хотел, ще се пита кой спи в хотела? Ако е във фирма, кой купува от фирмата? А брат ми работи в отдел „Озеленяване“. Квалифициран е. Какво да направя? Добре, че майка ми е пенсионерка, защото и за нея сигурно щях да се обяснявам“, разкри Дончев.", "date": "2017.10.08", "title": "ИЗВЪНРЕДНО! Томислав Дончев: Ако някой те нападне, в нормалния живот можеш да му отвърнеш! В политиката не става!"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D0%BC%D0%BE%D0%BB%D0%B8-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D0%B2-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news695963.html", "text": "Цветан Цветанов заведе съпругата си Деси и средната им дъщеря Василена на разходка до Преображенския манастир. Семейството се възползва от последните есенни лъчи да посети святото място, а бившият вътрешен министър и този път не пропусна да увековечи момента с няколко снимки с телефона си. Освен че се разходили из великолепния двор на светата обител, семейство Цветанови прекарали доста време и под купола на храма. Заместник-председателят на ГЕРБ запалил  свещички и традиционно се помолил за здраве. По същото време под купола на храма се провело кръщенето на детето на техни близки, а после цялата компания довършила кратката ваканция с почерпка. През летния сезон Цветанов бе сред политиците, които предпочетоха да отмарят на Балкана вместо край морето, като за няколко дни със съпругата му се уединиха в Банско. Бившият вътрешен министър нямал търпение да падне първият сняг, за да види любимия си курорт и в зимна обстановка и да се полюбува на първокласните ски писти там.", "date": "2017.10.08", "title": "Цветанов се моли за здраве в Преображенския манастир  "}
{"url": "http://pik.bg/%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BA%D0%BE%D0%B3%D0%B0%D1%82%D0%BE-%D0%BA%D1%80%D0%B8%D0%B5%D0%BC-%D0%B5%D0%BC%D0%BE%D1%86%D0%B8%D0%B8%D1%82%D0%B5-%D1%81%D0%B8-news695938.html", "text": "Опитваме се толкова усилено да скрием всичко, което наистина чувстваме от онези, които по всяка вероятност най-много знаят за истинските ни чувства. Хората се опитват да потискат емоциите си, сякаш по някакъв начин е погрешно да имат естествени реакции към живота\". Колийн Хувър – американска писателка Всеки от нас малко или много потиска чувствата си. От приятелите, от семейството, от любимия човек. Какво става, когато спрем да показваме това, което се случва в нас? Макар че звучи хубаво, че проявявате грижа към другите, това може да е за сметка на вашето емоционално благополучие. Когато не се чувствате във форма, депресирани сте, възможно е да помислите че по-лесно ще се справите с проблемите на другите. За съжаление, това може да ви накара да поемете и чужд емоционален товар и в резултат да бъдете още по-уморени и стресирани. Всеки има нужда да остава насаме със себе си. Но когато криете собствените си емоции, вие се затваряте напълно за вашите приятели, семейство. Оттегляте се от активния живот. Ето защо тогава е време да се изправите срещу емоциите си, а не да им позволявате да ви притискат и отделят от любимите ви занимания.", "date": "2017.10.08", "title": " Какво се случва, когато крием емоциите си"}
{"url": "http://pik.bg/%D0%BD%D0%B0-%D1%81%D1%83%D1%85%D0%BE-%D1%87%D0%B0%D1%81%D1%82-%D0%BE%D1%82-%D0%BA%D0%B2%D0%B0%D1%80%D1%82%D0%B0%D0%BB-%E2%80%9E%D0%B1%D0%BE%D1%8F%D0%BD%D0%B0%E2%80%9C-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BE%D1%81%D1%82%D0%B0%D0%B2%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%B1%D0%B5%D0%B7-%D0%B2%D0%BE%D0%B4%D0%B0-%D1%83%D1%82%D1%80%D0%B5-news695915.html", "text": "Водоснабдяването в някои части на столицата ще бъде прекъснато временно на 9 октомври (понеделник), съобщиха от „Софийска вода”, цитирани от Фокус. Във връзка с изграждане на сградно водопроводно отклонение на ул. „Герганица“, кв. „Бояна“, се налага спиране на водоподаването от 09:30 до 20:00 часа на клиентите на „Софийска вода”, живеещи по ул. „Севастократор Калоян“ №63, бл. 22, вх.А, вх.Б и вх.В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастократор Калоян“ №63.", "date": "2017.10.08", "title": "На сухо! Част от квартал „Бояна“ на столицата остава временно без вода утре"}
{"url": "http://pik.bg/%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%B3%D0%B0%D0%B7%D0%B8%D0%BB-%D0%BF%D0%B5%D1%88%D0%B5%D1%85%D0%BE%D0%B4%D1%86%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-news695968.html", "text": "Лондонската полиция съобщи, че е освободила 47-годишния водач на колата, блъснала вчера пешеходци край Музея по естествена история в Лондон, предадоха осведомителните агенции. Единайсет души получиха различни травми при инцидента и девет от тях бяха настанени в болница, включително самият шофьор. Повечето пострадали вече са изписани, никой не е ранен сериозно, посочва Скотланд Ярд. Срещу водача на МПС не са повдигнати обвинения, не се съобщава и неговата самоличност, отбелязва Асошиейтед прес. Властите определиха инцидента като пътнотранспортно произшествие и отхвърлиха версията за атентат, припомня ТАСС.", "date": "2017.10.08", "title": "Освободиха шофьора, газил пешеходци в Лондон"}
{"url": "http://pik.bg/%D1%82%D0%BE%D0%BF-%D1%81%D0%B5%D0%BA%D1%80%D0%B5%D1%82%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA%D1%8A%D0%B2-%D0%B5-%D0%B1%D0%B8%D0%BB-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D0%B0%D1%82%D0%BE-%D0%B2%D0%BE%D0%B9%D0%BD%D0%B8%D0%BA-%D1%81%D0%BD%D0%B8%D0%BC%D0%BA%D0%B0-news695957.html", "text": "След дълги години най-накрая се появи и снимка на президента Реджеп Тайип Ердоган от 1982 година от Военното пехотно училище в Тузла - Истанбул, предаде информационната агенция Догу хабер ажансъ (ДХА), цитирана от Фокус. На нея Ердоган е заедно със своите другари по оръжие, когато е изпълнявал военния си дълг към родината като запасен офицер. Президентът и върховен главнокомандващ на турската армия е получил военно образование за командир на взвод във Военното пехотно училище в Тузла, а след това е служил в Командването на 77-ма пехотна бригада (тогава – дивизия) в Хаздал, също в Истанбул. На снимката на Ердоган с военна униформа се вижда, че тя много му приляга и той изглежда с нея като „стегнат и истински войник”, посочва още ДХА.", "date": "2017.10.08", "title": "ТОП СЕКРЕТНО! Разкриха какъв е бил Ердоган като войник! (СНИМКА)"}
{"url": "http://pik.bg/%D1%80%D0%BE%D0%B4%D0%BD%D0%B8%D0%BD%D1%81%D0%BA%D0%B8-%D0%B2%D1%80%D1%8A%D0%B7%D0%BA%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B5%D1%81%D1%82%D1%80%D0%B0-%D1%81%D0%B8-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D1%87%D0%BB%D0%B5%D0%BD-%D0%BD%D0%B0-%D0%BF%D0%BE%D0%BB%D0%B8%D1%82%D0%B1%D1%8E%D1%80%D0%BE-news695965.html", "text": "Севернокорейският лидер Ким Чен Ун е повишил сестра си във високопоставен партиен функционер, съобщи държавната информационна агенция след проведения конгрес на Централния комитет на Корейската работническа партия. Ким Йо Чен вече е член на политбюро, чийто председател е брат й. Повишението означава, че 28-годишната сестра заменя на поста лелята на лидера Ким Конг Хе, която беше сред основните фигури в политическия живот по времето на бившия лидер Ким Чен Ир. През януари американските власти включиха в Ким Йо Чен в своя черен списък, заедно с редица други официални лица от Пхенян заради \"тежки нарушения на човешките права\". Според експерти, цитирани от в. \"Гардиън\", повишението показва продължаващото консолидиране на властта в ръцете на семейство Ким. Сред получилите повишение на конгреса са и Ким Чен Сик и Ри Пхен Чол - двама от тримата души, които стоят зад ракетната програма на Пхенян. Повишен беше и севернокорейският външен министър Ри Йон Хо, който вече е пълноправен член на политбюро. По-рано стана ясно, че в речта си пред конгреса Ким Чен Ун е заявил, че страната продължава с разработването на своята ракетно-ядрена програма. В изказването си севернокорейският лидер също така е отправил и остри критики към САЩ, които \"се опитват да задушат независимостта и свободата на съществуване и развитие“ на КНДР и налагат санкции, подкрепяни от своите васали\".", "date": "2017.10.08", "title": "РОДНИНСКИ ВРЪЗКИ! Ким Чен Ун направи сестра си директно член на политбюро"}
{"url": "http://pik.bg/%D0%BE%D0%B1%D1%80%D0%B0%D1%82-%D0%BD%D0%B0%D0%B4-350-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8%D1%81%D0%BA%D0%B0%D1%82-%D0%B5%D0%B4%D0%B8%D0%BD%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news695972.html", "text": "Над 350 хиляди души излязоха на демонстрация в Барселона в подкрепа на испанското единство, заявиха от местната полиция, цитирани от AFP. Според организаторите на мероприятието демонстрантите са били около 950 хиляди. Митингът се проведе, след като каталонските лидери обещаха да обявят независимост на автономния регион.", "date": "2017.10.08", "title": "ОБРАТ! Над 350 хиляди души в Барселона искат единна Испания"}
{"url": "http://pik.bg/%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BA%D0%B0%D1%81%D0%BA%D0%B0%D0%B4%D0%B0-%D1%88%D0%BE%D1%84%D1%8C%D0%BE%D1%80-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D0%BC%D1%8F%D1%81%D1%82%D0%BE-news695944.html", "text": "44-годишен мъж от село Езерче загина при автомобилна катастрофа – съобщават от пресцентъра на ОДМВР-Разград. Пътнотранспортното произшествие станало около 17,00 часа на 6 октомври по пътя Русе – Варна в местността \"Дервента\". Водачът на лекия автомобил \"Форд Ескорт\" пътувал в посока Цар-Калоян – Разград. При движение на прав участък от пътя, Ю.В. изгубил контрол над превозното средство, излязъл вдясно от платното и се преобърнал. Мъжът е загинал на място. По случая се води разследване.", "date": "2017.10.08", "title": "СМЪРТОНОСНА КАСКАДА! Шофьор се преобърна по таван! Загина на място"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%80%D0%B0%D0%B7%D1%85%D0%BE%D0%B4%D0%B8%D0%BB%D0%B0-%D1%80%D0%BE%D0%BA%D0%BB%D0%B8-%D0%B7%D0%B0-5-%D0%B1%D0%BE%D0%BD%D0%B0-%D0%B2-%D1%81%D0%B0%D1%89---%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%88%D0%B0%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D0%BF%D0%B8%D1%89%D0%BD-news694285.html", "text": "За първото посещение на Румен Радев в Америка съпругата му Десислава напълнила куфарите си с маркови дрехи на стойност близо 5 хиляди лева, научи „Ретро“. Проста справка с цените на бутика, от който първата дама традиционно се облича, показва, че за визитата си зад Океана Радева е пръснала повече от 27 минимални пенсии само за част от облеклото си. Още при първата официална спирка на семейство Радеви в Ню Йорк, където двамата бяха поканени на прием от Доналд и Мелания Тръмп, Деси се появи с рокля за 920 лева на изтънчената марка „Макс Мара“. Тоалетът обаче беше крайно неподходящ за събитието, тъй като дори дизайнерите на марката са го причислили към спортната си линия, препоръчана от тях за ежедневието. На фона на изисканата коктейлна рокля на американската първа дама, нашенката беше сравнена от коментаторите в мрежата с „лелка, отиваща на Женския пазар“. В следващите няколко дни, през които Радеви останаха в Ню Йорк, Десислава разходи още три рокли на обща стойност около 3 бона. Две от визиите й отново бяха на марката „Марк Мара“, а третата - на италианската модна къща „Иблус“. С тоалет, решен в цвят пепел от рози и струващ 920 лева, Радева държа реч пред българските емигранти в Ню Йорк. На срещата си с ръководителите на българските неделни училища на територията на САЩ Радева отново се появи с „Макс Мара“, като роклята за 890 лева с дължина под коляното беше съчетала с обикновено черно сако и обувки на съвсем ниска платформа. Най-шокирани сънародниците ни в Ню Йорк останаха от третата визия на президентшата, която би подхождала повече на атмосферата в нощен бар, отколкото на събитие с официален характер. Натруфената с панделка, дантела и плисета рокля е италианско производство и струва 640 лева. Тъй като моделът е без ръкав, Десислава го беше съчетала с мрежесто поло боди, уж за да прикрие твърде разтвореното деколте, което обаче не можеше да прикрие разголения й пищен бюст. Последният марков тоалет, който първата дама разходи в Чикаго, е дело на „Макс Мара“ и официалната му цена за нашия пазар е 920 лева. С него Радева се появи пред създателите на българския културен клуб „Магура“, който се занимава с презентирането на нашата история и цивилизация зад граница. Към тоалета с анималистичен принт Деси бе добавила и голямо колие с висулка кръст, което модните критици отбелязват като неподходящо решение, а у нас същото се е превърнало в любим отличителен акцент на фолкпевиците. Според стилистката на Радева – бизнес дамата Илиана Алипиева, която е собственичка и на бутика, от който първата дама пазарува, някои от одеждите й за пътуването до САЩ са взети на намаление. Въпреки това към сумата от близо 5 хиляди лева държавни пари, профукани за обновяването гардероба на Ген. Деси, не са включени разходите й за връхни дрехи, обувки и бижута, като за последните е известно, че се изработват само по поръчка.", "date": "2017.10.08", "title": "САМО В ПИК И \"РЕТРО\"! Деси Радева разходила рокли за 5 бона в САЩ - президентшата показа пищно деколте"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%84%D1%83%D1%80%D0%BE%D1%80-%D0%B7%D0%B0-%D1%85%D0%B0%D0%BC%D0%B8%D0%BB%D1%82%D1%8A%D0%BD-%D0%B2%D1%8A%D0%B2-%D1%84%D0%BE%D1%80%D0%BC%D1%83%D0%BB%D0%B0-1-news695967.html", "text": "Водачът в генералното класиране Люис Хамилтън (Великобритания) с \"Мерцедес\" спечели състезанието от Формула 1 за Голямата награда на Япония. Британецът потегли първи като победител в квалификациите от вчера и запази лидерската си позиция до края. Така той записа победа номер 61 в кариерата си и трети успех на пистата \"Сузука\" след 2014 и 2015 година. Втори и трети завършиха пилотите на \"Ред Бул\" Макс Верстапен и Даниел Рикардо. С осмия си успех за сезона Хамилтън събра 306 точки и увеличи аванси си пред германеца Себастиан Фетел на 59 точки четири старта преди края на кампанията, акцентира \"Новспорт\". Фетел отпадна в четвъртата обиколка заради технически проблем.", "date": "2017.10.08", "title": "Тотален фурор за Хамилтън във Формула 1"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D1%81--news695979.html", "text": "- След като съм поставил срок, съм длъжен да изчакам, независимо, че не са големи вероятностите да ми се извинят. Преценката в крайна сметка е на техните ръководства и собственици. Тук е важно да подчертая, че след участието ми в сутрешния блок на Нова телевизия, никой не ме потърси с изключение на репортерите, които чакаха пред съдебната палата при внасянето на сигнала срещу Домусчиев. От момента в който се разпали тази истерия, което стана някъде към обяд в петък, до момента никоя медия не ме е потърсила за коментар по този въпрос. - Липса на журналистическа етика и професионализъм. Не може да хвърляш упреци върху човек, без да искаш неговото мнение. Нещо повече, много показателно беше, че не беше поискано мнението и на така наречената „жертва”. Забележете, че всички заобикаляха това, което всъщност е задължително условие при журналистиката. Трябва да вземеш мнението на засегнатата страна и на отговорната страна, но в този случай това липсваше. В същото време всички основни телевизии и издания се превърнаха във вариант на „Работническо дело”. Съдници, без да имат съдебни правомощия. - Аз не мисля, че се е обидил. А за другото трябва да питате онзи, които ме обвиняват в престъпление по Наказателния кодекс. - Това не беше основна тема. Лично мен трябва да ви кажа, че това не ме вълнува. Аз като собственик на медия, на мен също ми се е налагало да сменям водещи и променям формат на предавания. Важното обаче къде в цялото предаване има заплаха, къде видя ръководството на Нова телевизия подобно нещо, за да излезе с декларация с общи фрази, но да упреква мен и другите гости, че посягаме на свободата на словото и свободната журналистика. От цялата работа излиза, че имат право на свобода на словото, но ние гостите нямаме. - Аз мога да споделя с вас, че много трудно се съгласих да участвам в сутрешния блок на Нова телевизия. След последното ми участие при Ани Цолова, на 17 или 18 август, ако не се лъжа, аз не съм участвал от тогава. Нямах и намерение, но продуцентката беше много настойчива. Моето единствено условие беше, да не коментираме изтърканата тема за хасковските назначения, което е дъвкано и несъстоятелно. Въпреки всичко, но според мен поне 10 минути се занимавахме с този въпрос. Няма как да не видя в това тенденция, да не реагирам малко по-категорично, че няма да коментирам този въпрос. Заявих, че не виждам нищо скандално и престъпно, че тези хора са роднини на някого, след като си вършат добре работата и са квалифицирани. Имахме предварителна договорка за темите по които ще се говори. Аз съм наясно, че не мога аз да поставям сценария на въпросите, но разчитам на коректност. - Трябва да ви кажа, че в един момент се почувствах идиотски, че трябва да отговарям на един и същи въпрос по хиляда начина. В един момент дори бях готов да си тръгна. От друга страна аз не съм на разпит. Много здраве на онези, които си мислях, че политиците са длъжни да отговарят на всяка цена. Това да не е някакво следствие, дори и в съда не могат да те задължат да не отговориш. Това не е защото крия някого или имам гузна съвест, а защото смятам, че поредицата от многократно задаване на един и същи въпрос, не е много професионално. - Още в предварителните разговори, точно това ми казаха, че ще обсъждаме и нещата, които е направило правителството последните 5 месеца. Разбира се, че исках да се говори и по този въпрос. Опитах се даже да насоча натам разговора, но очевидно други неща бяха по-интересни. - Не мога да преценя, освен това аз не съм чувствителен към медийни агресии. Ясно е, че като политик трябва да имам по-висок праг на уязвимост и трябва да изнърпяваме много повече, но в случая неглижирането на положителните неща, не мисля, че е от полза не само на самата медия, но и на обществото. Не искам да задавам тон на това какво трябва да правят медиите, но да се търси единствено негативното и лошото, от сутрин до вечер, но това също не мога да го разбера. - Възможно е да има организирана кампания. Защото няма как на нормален и интелигентен човек да не му прави впечатление, че зачестиха координиране медийни атаки. Започнаха с Делян Добрев, след това вицепремиера Томислав Дончев, в един момент на Красимир Велчев и то без никакво основание, а сега аз съм поредния злодей, който се опитва да посегне върху крехката свобода и крехката душевност на журналистите. - Това го припомних точно в деня, когато започна тази грозна кампания за оклеветяване, защото това е клевета, за което и ще ги съдя. В интервю, което дадох за Би Ти Ви, същия ден и не беше излъчено, беше изрязано. Пред репортерката Канна Рачева, заявих че няма как точно аз да посягам на свободата на словото, след като съм бил в най-голяма степен потърпевш, като управител на телевизия, която е била подлагана на физически малтретирания, на подпалвания, коктейли молотов, взривове, побоища, на всякакъв вид брутални посегателства. Аз й го казах това, но то не беше излъчено. Поради тази причина аз няма как да си позволя да заплашвам когото и да било. Както и записа от сутрешното предаване продължава да се върти тенденциозно отрязаната част, която им е удобна. - Естествено, това според мен е много сериозно нарушаване на елементарна журналистическа етика. А тези медии са се подписали под моралния кодекс на медиите, защото има такъв в България, което не пречи постоянно да го нарушават. За това аз смятам, че трябва да се сложи край на това нещо и за това реагирах по този начин и поставих срок, за да не се стига до дела. - Точно така е. В момента политиците са на колене пред медиите и то пред водещите, не пред всички. Политиците са в медийно робство в което робовладелците определят какво да правим, как да го правим, те определят кои са темите за деня, те определят кое е важно за обществото, те определят кой да бъде екзекутиран, те определят кой да падне на колене. Може алегорията да е много силна, но е правилна. Фактически, ако си непокорен ще бъде обруган, каквото ще стане и с мен. И на всяка цена трябва да се извиняваш, без значение дали си виновен или не. Така накараха да се извини и Красимир Велчев, макар че той го направи по друг начин, но постъпиха така и с други. Пълната власт в момента е в няколко медии. Това не може да продължава, аз не съм съгласен, моите колеги също. И в Народното събрание и в правителството има достатъчно достойни хора, които не могат да бъдат упреквани във всички грехове на държавата. Не казвам, че няма грешни политици, колкото искате има такива или пък, но не може всички да бъдат слагани под общ знаменател. От къде на къде и парламентът се е превърнал в една мишена, а репортерстването се е превърнало в спорт по оплюването на тези, които са влезнали в политиката. На това трябва да бъде сложен край. Аз мисля, че от тук нататък ще се отиде в сериозна промяна в отношението с медиите и с отразяването. Защото истината вече е казана, сигурен съм че ще има и много други хора, които ще го кажат, а обикновения зрител, че види че е подложен на една манипулация, която не може да продължава. Ние няма как да тръгнем напред, след като постоянно има едно охулване, когато хората се делят на добри и политици, на добри и управляващи. - Абсолютно сте прави, за това бих ви поздравил, че макар и млада медия от първия си ден вървите в правилната посока и в интерес на хората. - За мен това е нещо съвсем ново, този въпрос не е обсъждан и не е поставян. Наскоро имаше Национален съвет за тристранно сътрудничество и такива въпроси не бяха споменати. Това е ново за мен, не мога да коментирам преди да се запозная на какво основание и най-вече от къде ще се вземат тези пари. - Пенсиите се увеличиха 24 процента. Никой не разбра за това. Вместо да има едно положителна атмосфера, защото това засяха над 824 хиляди души, като за някой повишението е 40 лв. Това са много сериозни постижения на правителството, още в началото на мандата, което е знак че това коалиционно правителство ще държи много за увеличаване на пенсиите и занапред, след като го правим още в първите месеци. - Мисля, че от 2009 година. Работеха по едно швейцарско правило, което ги увеличаваше с 4 лв. на година. - Ако трябва да сме честни, всичко е обвързано с възможностите на бюджета. Всеки може да смята и са казва как да ги увеличим. Но аз имам един въпрос не само към ДПС, но и към БСП. Когато миналата година декември месец при гласуването на бюджета, ние предложихме 300 лв. минимална пенсия, защо не ни подкрепиха и ДПС и БСП. Сега изведнъж всички се загрижиха за пенсиите, след като ги вдигнахме. - Каквото съм могъл съм направил, каквото ми позволява и вицепремиерския пост. Радвам се, че още в първите дни от това управление успяхме да създадем условия за тези близо 4 хиляди човека да дойдат от Украйна, Молдова и други държави да дойдат да работят у нас, чисти българи. С това ние помогнахме на бизнеса. Свършихме и други неща, които така и не се разбраха. По мое настояване беше асфалтиран един участък около 12 км. над Аксаково, който беше безобразно разбит и откъсваше цялото северно Черноморие от Варна, но това не се разбра. Никой не разбра и за почистване на Камчия, че го направихме, за да предпазил от наводнения и заливанията на част от къмпинга и рибарското селища, почистихме река Хаджиска, за да няма миризми в горещите дни в Слънчев бряг. Другите неща са по-известни, като борбата с шума, борбата с нерегламентирани обекти, което продължава. Истината е, че силния туристически сезон в България се дължи основно, че големи туристически държави загубиха много туристи от терористичните актове. Хубавото е, че успяхме да поемем повишения туристически поток, че успяхме да ги обслужим на добро ниво, да не допуснем замърсяване на нито един плаж, на морската вода, нямаме никакви инфекции, за първа година няма вирусни инфекции, с повече от 30 процента спадна и тежката престъпност в резултат на постоянните проверки.", "date": "2017.10.08", "title": "ЕКСКЛУЗИВНО В ПИК! Вицепремиерът Валери Симеонов проговори пред медията ни за скандалите с Нова телевизия и разкри как Би Ти Ви са го цензурирали: Поставиха политиците на колене, превърнаха ни в техни роби (ОБНОВЕНА)"}
{"url": "http://pik.bg/%D1%82%D0%B8%D1%82%D0%BB%D0%B0-%D0%BD%D0%BE%D0%BC%D0%B5%D1%80-75-%D1%80%D0%B0%D1%84%D0%B0-%D1%81-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%B0-%D0%B3%D1%80%D0%B8%D1%88%D0%BE-news695974.html", "text": "Титла номер 75 за Рафаел Надал е факт,  след победа на Матадора с 6-2 6-1 над Ник Кирьос на финала на турнира в Пекин. Рафа  участва в четвъртия си финал в китайската столица и взе втората си титла от надпреварата, която е от категория ATП 500. Рафаел отново бе на висота, както и в предишните си мачове през седмицата и не остави шансове на австралиеца, който имаше две победи в предишните им 4 двубоя, но днес бе просто спаринг-партньор на 16-кратния шампион в Шлема, акцентира \"Тенис Кафе\". Кирьос достигна до точка за пробив още в уводния гейм на срещата, а след това отрази цели пет, преди да изравни за 1-1. Надал печелеше много по-лесно геймовете си и подлагаше на напрежение съперника, когато посрещаше. Това му осигури пробиви за 4-2 и 6-2, при какъвто резултат приключи първият сет. Във втората част имаше възможности за пробиви във всеки един от първите четири гейма, но Матадора не се огъваше в своите подавания и продължаваше да тормози Кирьос на ретур. След маратонски гейм, в който Ник отрази поредните два брейкбола, форхенд уинър профуча край него и Надал поведе с 4-0, след което затвърди и втория пробив и краят на мача бе въпрос на минути. Все пак Кирьос успя да запише почетен гейм и да избегне \"геврека\" – 1-6. Припомняме, че в полуфиналите Рафа надви след тежка битка Григор Димитров с 2:1 сета. Двамата изиграха може би най-зрелищния мач в турнира, а отпорът, който Гришо даде в срещата е доказателство за сериозната класа на българския тенисист. Предстои Мастърс в Шанхай, шансовете на Димитров да зарадва феновете си с нови добри игри са повече от добри.", "date": "2017.10.08", "title": "Титла номер 75! Рафа с феноменален рекорд, а Гришо..."}
{"url": "http://pik.bg/%D0%BA%D0%B8%D0%BB%D1%8A%D1%80%D1%8A%D1%82-%D0%BE%D1%82-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81%D1%82%D0%B8%D0%B2%D1%8A%D0%BD-%D0%BF%D0%B0%D0%B4%D0%BE%D0%BA-%D0%B5-%D0%BF%D0%BE%D1%81%D0%B5%D1%89%D0%B0%D0%B2%D0%B0%D0%BB-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news695970.html", "text": "Нападателят от Лас Вегас Стивън Падок е посещавал Близкия изток в серия от екскурзии, заявиха от американската полиция, цитирани от Индипендънт. Разследващите все още не могат да уточнят какви са били мотивите за нападението, но потвърдиха, че нападателят е посещавал размирния регион на круизен кораб. Близкият изток представлява интерес за разследващите, тъй като има спекулации, че Падок е бил радикализиран. Припомням, че „Ислямска държава“ заяви, че нападателят е действал по заповед на „халифата“. Заместник-шерифът на община Кларк Кевин Макмахил подчерта, че разследващите органи „проучват абсолютно всичко“. Властите се опитват да проучат политическите възгледи, личните финанси, социалното поведение и възможната радикализация на Падок, но към момента все още имат малко информация.", "date": "2017.10.08", "title": "Килърът от Лас Вегас Стивън Падок е посещавал Близкия Изток"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%BE%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D1%81%D0%B0%D1%89-%D0%BE%D1%82-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0-news695995.html", "text": "Германският външен министър Зигмар Габриел изрази притеснението си, че американският президент Доналд Тръмп може да се оттегли от ядреното споразумение с Иран, предава AFP . „Вероятно е САЩ да се оттеглят от споразумението с Иран идната седмица. Това е най-голямото ми притеснение“, каза Габриел. Той подчерта, че Германия остава ангажирана с ядреното споразумение, което бе подписано с помощта на Берлин. „Какво добро ще видим ние, ако третираме Иран все едно е разработил ядрени оръжия? Нищо“, каза германският министър. Зигмар Габриел обвини САЩ, че заменят „върховенството на закона с върховенство на най-силните“. „Това е най-голямата заплаха за нас, защото ако САЩ предприемат този курс, то целият свят ще се промени“, подчерта Габриел.", "date": "2017.10.08", "title": "Германски министър притеснен от възможното оттегляне на САЩ от ядреното споразумение с Иран"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%B0%D1%80%D0%BE%D0%BB%D0%B5%D0%B2-%D0%B2-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B0-%D0%BB%D0%B8%D1%87%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D1%87%D0%B5%D1%82%D0%BE%D1%85-%D0%B1%D0%B8%D0%B1%D0%BB%D0%B8%D1%8F%D1%82%D0%B0-%D0%B8-%D0%BA%D0%BE%D0%B2%D0%B0%D1%85-%D0%BF%D0%B8%D1%80-news695964.html", "text": "Работил съм в Института по икономика и организация на металургията като старши консултант; като мениджър и старши мениджър; изпълнителен директор на инвестиционния фонд ECM. В момента съм управляващ съсобственик на Балканска консултантска компания, която развива дейност в областта на корпоративните финанси и чуждестранните инвестиции. Преподавам „Управление на инвестициите“ в магистърската програма на City University of Seattle.Владея руски и английски език. Хобитата ми са моторните спортове, гмуркане и сноуборд, пише в автобиографична справка за себе си Владимир Каролев. - Бях поканен от продуцентите Иван и Андрей да участвам като състезател. Отказах да се боря за голямата награда по две причини. Първо, нямах толкова време да съм в играта. Този, който ще спечели, ще е във формата три месеца. Второ, не съм на правилните години и с релевантен опит, който да ми даде шанс да спечеля такава дълга битка в такъв формат. Не че не можех да победя в някоя игра, но всички мъже във „Фермата“ са с по-подходящи умения от моите. А и повечето са много по-млади от мен. Но понеже много харесвам продуцентите, приех да съм старейшината на „Фермата“ за няколко седмици. И без това съм най-възрастният. - Да. Четох често Библията. Поради което моята вече е омачкана като халваджийски тефтер. - Не обичам думата „религиозност“, защото много попове, не само в България, въобще не са духовни. За тях това занимание е професия и бизнес. Да, вярващ християнин съм. Дори на хората от „Фермата“ на няколко пъти давах практични примери от Библията. А  Евангелието на Йоан започва с „В началото бе словото“. Без словото, без да четеш, и то често, не можеш да постигнеш много в живота. - Роден съм във Варна 1961 година, защото майка ми Виолета е решила да роди при родителите си, които живееха във Варна. Но по това време моите родители са живеели в Пловдив. Бяха инженери. Работеха в Комбината за цветни метали (КЦМ). Затова първите ми 5 години бяха в Пловдив, във ведомствените блокове на КЦМ на улица „Капитан Райчо“. Това беше близо до арменската махала и  до хотел „Тримонциум“. След това майка ми спечели конкурс за преподавател към катедра „Цветна металургия“ на Химико-технологичния институт и се прехвърлихме в София. Там се и пенсионира като професор и шеф на катедрата. Баща ми, проф. Асен Каролев, също е старши научен сътрудник – аналитичен химик, и доктор на науките. - Не, но имаше много вкусни храни. Оттогава знам, че арменската кухня е много вкусна. Те имат много сладки неща, а аз много ги обичам. Играехме на всички игри от онова време. Спомням си, че като дойдохме в София, децата много ми се смееха, защото мятах стъклените топчета с палец, по пловдивски, а не през показалците с двете ръце. Баща ми ми е разказвал, че в нашия вход в Пловдив е живял Гунди, докато „Ботев“ (Пловдив) е бил на издръжка към КЦМ. Още от онова време ми е голямата любов към „Левски“. Тя през последните десетина години понамаля заради неправилното според мен управление на клуба. - Първите години много се местехме – бяхме на квартира в „Лозенец“, в „Западен парк“. Живял съм и в първия панелен блок на „Младост“ – три входа по 8 етажа, които „Кремиковци“ построи до Окръжна болница. Беше металургичен блок. В централния вход бяха инженерите, в другите два – работниците и служители. Когато пуснаха блока, в „Младост“ още нямаше училище. Затова ходех пеша до село Дървеница през градините и гробищата. Когато станах трети клас, откриха първото училище в „Младост“ – 125-о. Не беше по-далеч от нас и след година се преместих в 118-о, което бе на 100 метра от блока, в който живеех. След 7. клас се пробвах да вляза в Английската езикова гимназия, но не успях да се класирам. Приеха ме обаче в Руската. Нея завърших. - От дете съм много самостоятелен. Даже до крайност. Оттогава не търпя, когато видя нещо, което смятам за нередно. Никога не ме е интересувало ще ме накажат ли, или няма да ме накажат. Баща ми ми е разказвал, че в детската градина хлапетата много са ме обичали, защото винаги съм се застъпвал за тях. Ако някой не е искал да яде мляко с ориз примерно, а лелките са настоявали, аз съм викал: „Остави го на мира, лельо!“. Същото беше и в училище. Аз не разбирах защо трябва да се строяваме и да ходим на манифестации. И в шести клас се явих в училищния двор за една манифестация не по костюм, а по пижама. Е, не беше затворническа - на райета, но беше цветна и много шарена. - Намалиха ми поведението. Аз бях и много добър ученик. Затова много неща ми се прощаваха. Аз и в казармата не разрешавах на старите войници да ме карат да върша неща, които уставът не позволява – примерно да лъсна нечии обувки. Казвал съм: „Съжалявам, ама няма да ти лъсна обувките!“. Затова пък редовно бях наряд, чистех тоалетните и режех лук в кухнята, та „да ми дойде умът в главата“. - Истината е много проста. Аз исках да стана парашутист като войник. Като малък, когато съм ходил с майка и татко до КЦМ, ведомствените автобуси минаваха точно покарай летището и вертолетите. И аз карах баща ми да ходим там да ги гледаме. Исках да стана парашутист, само че за тази цел по онова време трябваше да се карат курсове към Организацията за съдействие на отбраната. Аз обаче се провалих не от страх, а защото имам проблеми с вестибуларния апарат. Не се справих на въртележките. А и защото бях с намалено поведение за една друга моя глупост. (Учителят по пеене - другарят Буюклиев, който ме тормозеше да пея, а аз нямам никакъв глас, си беше забравил ченето на пианото и аз го изхвърлих през прозореца. Той ме видя, наби ме. И правилно. И ако не бях пълен отличник, щяха да ме изхвърлят от Руската гимназия.) Та като видях, че няма да стана парашутист, на последната комисия разбрах, че ще ме разпределят в Ямболско да ставам танкист. Нямахме особени връзки. Макар че и майка, и татко бяха членове на БКП, никога не са били даже членове на комитет, камо ли пък партийни секретари. Братовчед на майка от Русе – вуйчо Ваньо Бахчеванов, беше морски офицер и шеф на военното контраразузнаване на флота. Той ме уреди с връзки да служа в Мусачево – там всички бяха супервръзкари. То беше поделение за радиоразузнаване, но беше като училище. Имаше шест месеца школа. След това се седеше на подслушване. Приемах гръцки, турски и американски емисии и позивни от кораби и самолети. Това е допирът ми до контраразузнаването. Обявил съм награда, но така и никой не я е спечелил - да види някъде и да покаже и една буква, написана от мен. Аз нямам работно досие. За съжаление, законът е такъв, че ако имаш досие, което ти е правил някой офицер, и нищо да не си писал, пак те водят, че имаш принадлежност към ДС. - Зависи. Аз даже не знаех първоначално, че вуйчо ми ме е вкарал в Мусачево по линия на ВКР. Тази история се появи за първи път, когато станах кандидат за общински съветник с НДСВ и започнах да громя Софиянски и тогавашното СДС за заменките и обществени поръчки. И изведнъж се появи: „Владо Каролев – сътрудник на ДС“. Мислех, че лъжат нещо. Поисках справка от МВР и ми казаха, че няма такова нещо. И тъкмо тръгнах да ги съдя, наех си адвокат. Адвокатът ме пита дали нямам досие, докато съм бил в Мусачево. Не знаех. Подадох молба до Военния архив и излезе, че имам картонче, писано на машина от офицера ВКР Йовчев, където съм назован агент Камен. Спокоен съм пред съвестта си. - Винаги съм се интересувал от писането, а то всичко започва от четенето. Малко хора знаят наистина, че освен външна търговия съм завършил и икономическа журналистика факултативно. И много се чудех дали да започна по разпределение във външнотърговско предприятие, или да работя като журналист. Даже бях на стаж във вестник „Спорт“. Май не ми се получи с журналистиката, защото и там трябваха повече връзки по онова време. А ако завършиш МИО, имаше разпределение. Така се озовах в „Рудметал“. - Както попаднах след това в Англия, както скоро на 56 години ще отида да уча в SDA Bocconi в Милано – задочно ще правя докторантура. До 1989 г., когато паднаха изходните визи, не  съм ходил никъде на Запад. Бях ходил на бригада в Москва като студент, в Унгария, при брат ми, който беше студент в Дрезден в  ГДР. Аз по време на падането на Стената вече бях хоноруван асистент по МИО и се занимавах с наука в изследователски институт. Знаех, че в САЩ, Канада, Англия има магистратури по бизнес администрация. И знаех, че ако изкараш висока оценка на тестовете, университетите дават стипендии – особено на по-„екзотични“ студенти. Бях вторият български студент в този университет. Първият - Сашо Бачваров, също е мой състудент от катедра МИО на УНСС (ВИИ „Карл Маркс” едно време). Приеха ме в четири университета. Избрах Албърта, защото ми дадоха пълна стипендия, а и е райско място. Това е най-богатата провинция на Канада. Там са петролът и златото. Цяла София и днес няма толкова спортни съоръжения, колкото има само в този университет, защото 1988 г. там е била Световната студентска универсиада. - Защото съм инвестиционен банкер, много често имам работа в Лондон. По тази линия знаех, че един от синовете на Симеон Сакскобургготски – Кирил, е също инвестиционен банкер в една от най-големите банки. Не го познавах. Аз съм с десни убеждения. Симпатизирах силно на СДС, докато не схванах, че Иван Костов е с абсолютно леви възгледи, а водещи политици на партията му се корумпираха предимно чрез работническо-мениджърски приватизации и разни схеми за неплащане на мита и акцизи. Точно през Жан-Виденовата зима на стачки, когато беше ясно, че ще има избори и че СДС ще ги спечели, мой познат поиска да уредя воаяж на Костов по банките на Лондон – да се представи, да чуе какво ще му кажат. И го заведох. В една от банките работеше Кирил. Така влязох в контакти с него. Костов обаче се отказа да ходи точно в тази банка. Малко след това Кирил стана съветник на президента Петър Стоянов. И той ме потърси при едно от пътуванията си в България. Даже аз го запознах с голямата дъщеря на Иван Костов Яна, която, между другото, е много умна и образована жена. Това бе малко след 1997 г. През пролетта на 2001 г. чувам, че царят ще се връща, но не съм и мислил да се занимавам с политика. И защото бях много активен по линия на движението „Великден“, ме потърси Миро Севлиевски. Попита ме дали съм царист, или костовист. Казах му, че не съм костовист – бях започнал публично да говоря срещу нещата, които прави Костов, но не съм и царист, защото не познавам Негово величество, а и ми е все тая дали ще е царство, или република (вече не ми е все тая, но това е друга тема). Така участвах в създаването на икономическия екип на НДСВ и в предизборната кампания 2001-ва. Към края на 2002-ра, началото на 2003-а започнах леко да се разочаровам. Не от царя. На него все повече и повече съм му фен. Много хора обаче се прилепиха към него за келепир. И понеже много хора ме критикуваха, че не се ангажирам по-активно с политика, а много приказвам, станах общински съветник от НДСВ в София. Минаха години, НДСВ съвсем се маргинализира и аз реших да се кандидатирам за кмет, знаейки, че нямам никакви шансове. Направих го, за да мога да говоря публично по теми, които са важни за София. Да се прекъснат заменките „кон за кокошка“. Навлякох си гнева, например на Христо Стоичков. Вместо да плати 300 000, се бръкна с 1 милион за имотна сделка, макар че те май не бяха за него тези заменки, а негови псевдоприятели ги използваха. Даже на следващите избори за кмет пак ще се кандидатирам, за да мога да говоря. - Със съпругата ми Йорданка сме женени от 30 години, запознахме се в института. Тя е директор на застрахователна агенция. Синът ни Александър е на 28 години. Банкер е в Лондон. Дъщеря ни Виктория е на 24 години, пролетта завърши Американския университет в Благоевград и замина да работи няколко месеца в Испания. През октомври обаче ще се върне в България. - Имам недостатък – много бързо се паля по нещо, но бързо се насищам. Затова и никога не можах да стана професионален спортист, макар че съм пробвал гимнастика, футбол, плуване, бил съм рулеви покрай гребните занимания на брат ми. Играех много активно тенис,  на ученически състезания по ски съм ходил, много запален сноубордист станах, карам предимно в гората и даже си счупих тазобедрена кост  2006-а, на 38 години почнах да играя таекуондо и стигнах до син колан с червена лента. Гмуркам се вече до 50-60 метра. Искам да реализирам и детската си мечта и да полетя по сериозно с парапланер, че сега само от време на време с тандем го правя. Карам и мотори. - С Тома Белев и с някои от хората, с които прави „зелен” бизнес, стана лично. Той и хора около него използват зелената кауза, за да си правят личен бизнес. И често каузите им са маргинални, като парите отиват в личните им джобове. - От дете ми е, четях много. И семейна традиция. Вкъщи имам доста книги. Чичо ми – Стоян Каролев, беше професор по литература, критик и поет. Съпругата на чичо ми пък бе Димка Дебелянова, племенница на Димчо Дебелянов. Те имаха невероятна библиотека – една стая с книги от горе до долу. Даже и по земята. Чичо беше приятел с творци като Емилиян Станев, Радой Ралин. Покрай него и баща ми съм ходил и у Радой Ралин, и у Емилиян Станев. Единият ми първи братовчед Свилен Каролев също беше литератор в института на БАН. Неговата съпруга – Светла Каролева, е от най-добрите преводачи от френски и английски. Главен редактор е на превода на Библията на български. Другият ми братовчед Калин Каролев и жена му, също се казва Светла, цял живот са били журналисти.", "date": "2017.10.08", "title": "САМО В ПИК И \"РЕТРО\"! Владимир Каролев в ексклузивна лична изповед: Четох Библията и ковах пирони във „Фермата“ (УНИКАЛНИ СНИМКИ)"}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81%D1%8A%D1%80%D0%B1%D0%B8%D1%8F-news695895.html", "text": "Президентът на Турция Реджеп Ердоган ще посети Сърбия идната седмица, съобщава Daily Sabah, цитирани от Фокус. Според информацията визитата ще се проведе от 9 до 11 октомври. По време на посещението Ердоган ще има среща с колегата си Александър Вучич. Според официално изявление на турското президентство, Ердоган ще се запъти към Сърбия след посещението си в Украйна и ще проведе двустранни срещи с Вучич. Двете страни ще подпишат и редица споразумения. Сръбският посланик в Анкара Данило Вучетич посочи, че посещението на Ердоган цели „да открие бързо възможностите за икономическо сътрудничество между двете страни и президентът ще бъде придружен от група бизнесмени“.", "date": "2017.10.08", "title": "Визита! Президентът на Турция ще посети следващата седмица Сърбия"}
{"url": "http://pik.bg/%D0%BF%D1%8A%D0%BB%D0%B5%D0%BD-%D1%88%D0%B0%D1%88-%D0%B1%D1%83%D1%80%D1%8F%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D0%BE%D1%82%D0%BE%D0%BF%D0%B8-%D0%BA%D0%BE%D0%BB%D0%B0-%D0%B2-%D0%BA%D0%B0%D0%BB-%D1%81%D0%BD%D0%B8%D0%BC%D0%BA%D0%B8-news695960.html", "text": "Бургазлия затъна с колата си на паркинг в бургаския жк „Меден рудник”. Шофьорът паркирал Алфа Ромеото си в комплекса вчера, докато през целия ден валеше, но когато се събудил днес, установил, че автомобилът му е затънал в кал. Не е ясно как е станала цялата случка, но по всяка вероятност става въпрос за придошла от някъде кал, повлечена от потоците вода, които вчера заливаха бургаските улици. Друг възможен вариант е колата да е била паркирана върху засъхналата кал и дъждът да я е размекнал, коментират бургазлии в социалните мрежи. За щастие, щетите по италианския автомобил са минимални и след като бъде измъкнат от калната клопа и почистен, по всяка вероятност ще бъде напълно изправен.", "date": "2017.10.08", "title": "Пълен шаш! Бурята в Бургас потопи кола в кал! (СНИМКИ)"}
{"url": "http://pik.bg/%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B2-%D0%BC%D0%BE%D1%81%D0%BA%D0%B2%D0%B0-%D0%BE%D0%B3%D1%8A%D0%BD%D1%8F%D1%82-%D0%B2-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%8F-%D1%86%D0%B5%D0%BD%D1%82%D1%8A%D1%80-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-news695996.html", "text": "Пожарът в московския строителен център „Синдика“ обхвана 55 хиляди квадратни метра площ, предава ТАСС, цитирана от Фокус. По думите на представител на руското Министерство на извънредните ситуации, силите за потушаването на пожара са достатъчни. „Що се отнася до взривовете, то има колапс. На място има отделения за техника, които не бяха евакуирани. Има и газови резервоари“, каза той. В потушаването на пожара взимат участие три хеликоптера Ка-32. „Три хеликоптера вече изляха 310 тона вода. Продължават с работата“, заяви руският представител.", "date": "2017.10.08", "title": "Голям пожар в Москва! Огънят в строителния център се разраства "}
{"url": "http://pik.bg/%D1%81%D0%BD%D1%8F%D0%B3-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%8A%D1%82%D0%B8%D1%89%D0%B0-%D0%B2-%D1%81%D1%8A%D1%80%D0%B1%D0%B8%D1%8F-%D0%BE%D1%81%D1%82%D0%B0%D0%B2%D0%B8-%D0%BC%D0%BD%D0%BE%D0%B3%D0%BE-%D1%81%D0%B5%D0%BB%D0%B8%D1%89%D0%B0-%D0%B1%D0%B5%D0%B7-%D1%82%D0%BE%D0%BA-news695920.html", "text": "Сняг затрупа планинските райони в Сърбия, като много селища остават без електричество, съобщава Kurir, цитирано от Фокус. Изданието съобщава за сериозна снежна покривка в планините Голия, Златибор, Ядовник, Муртеница, Копаоник, Чемерница и Ябълка, както и за селища останали без вода и електричество. Временно е преустановено движението по долината на река Люма за Черна Гора, както и на пътя Иваница - Преко Бърдо. В района на Приеполе снежната покривка е достигнала 25-30 см. В селата Девичи, Остатия и Окртен на планината Голия, между реките Ибър и Сръбска Морава, снегът е с дълбочина 30 см, а над 1 000 жители са останали без електричество. Съобщава се за обилни снеговалежи в района на Ужице в Златиборски окръг, Западна Сърбия. Непроходими са всички пътища в участъка на клисурата Тара, а снежната покривка надхвърля 30 см. Тежкият сняг е предизвикал проблеми в електроснабдяването и в районите на Прибой, Нови Варош и Златибор. Метеорологичните прогнози са, че подобряване на времето може да се очаква чак след 14 октомври.", "date": "2017.10.08", "title": "Сняг затвори пътища в Сърбия, остави много селища без ток"}
{"url": "http://pik.bg/%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B4%D1%80%D0%B0%D0%BC%D0%B0-%D1%81-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B5%D1%82%D0%BE-%D0%B3%D0%B8-%D1%87%D0%B5%D0%BD%D0%B3%D0%B5%D1%82%D0%BE-%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D0%BC%D1%83-%D0%BA%D0%BE%D0%B8%D1%82%D0%BE-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D1%81%D1%8A%D0%BF%D1%80%D1%83%D0%B3%D0%B0-%D0%B9---news695935.html", "text": "Историята се разплете късно снощи след дълъг разпит на двамата заподозрени българи, които признаха за престъплението, разкривайки, че тяхната страстна любов е мотивът, който е тласнал мъжа да убие съпруга на любовницата си. Българският убиец, полицай по професия, е разведен с едно дете. Както стана ясно от показанията, същият е пътувал до остров Крит специално, за да убие съпруга на любовницата си, с която поддържали от доста години връзка с цел да сложат ръка върху тлъстото наследство на доктора, съобщава \"Български новини\". В началото българина държеше твърда позиция по време на разпита. Според официалната вече информация опечатъци по карабината, с която е убит лекаря не са намерени, тъй като българинът се е погрижил да сложи ръкавици. От страх да не бъде разпознат, след убийството е тичал до колата като изхвърлял дрехите си една по една от него. 73-годишен жител на селото обаче го видял, че прави засада и се прави на ловджия и сигнализирал полицията, откъдето тръгва и разплитането на жестокото убийство. Според официалното съобщение на гръцката полиция, издадено снощи късно, събота, българската съпруга също е арестувана, тъй като се оказа, че е участвала в убийството на 62-годишния си съпруг и е обвинена в пряко съучастничество. Нейният 37-годишен приятел от България е разкрил ролята си, като е направил самопризнания, че е застрелял нещастния кардиолог в колата му по провинциалния път Сития – Йерапетра. \"Любов и много пари\" са причините за смъртта на известен гръцки лекар, съобщават днес всички гръцки медии. Случаят се коментира поради изключителната жестокост на убийството. Първоначално съпругата на жертвата, 38-годишна българка, отричаше участие, но телефонните разговори с убиеца доказаха, че не само е знаела, но и сама е организирала цялата схема. Целта - да наследи собствеността на лекаря. Според юристи, които следят случая, се очакват максимални присъди и за двамата съучастници, съобщава БНР. Българката, съпруга на гръцкия кардиолог е съставила плана за убийства. Информирала е любовника си за маршрута на доктора и българинът е направил засада. Подаръкът за рождения ден на доктор Христодулу Каландзаки подготвен от съпругата му е смъртта. Не от собствената му ръка, а от тази на любовника на съпругата му, която го застига на няколко метра, преди да достигне селото, където всяка събота и неделя преглежда своите пациенти.", "date": "2017.10.08", "title": "РАЗТЪРСВАЩА ДРАМА С УБИЙСТВО! Ето ги ченгето и любовницата му, които ликвидираха съпруга й - гръцки кардиолог (СНИМКИ)"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BF%D0%B0%D0%BA-%D0%BF%D1%80%D0%B5%D0%BB%D1%8A%D1%81%D1%82%D1%8F%D0%B2%D0%B0-%D1%81-%D0%B8%D0%B7%D0%BA%D1%83%D1%81%D0%B8%D1%82%D0%B5%D0%BB%D0%BD%D0%BE-%D0%B1%D0%B0%D1%80%D0%B0%D0%B1%D0%B0%D0%BD%D1%87%D0%B5-%D1%81%D0%BD%D0%B8%D0%BC%D0%BA%D0%B8-18-news695893.html", "text": "Живеещата в Щатите моделка от Калининград Анастасия Квитко, която е известна сред потребителите в социалните мрежи като \"руската Кардашиян\", отново изкушава феновете си с нови зашеметяващи снимки на... силиконовото си барабанче. Амбициозната красавица, която инвестира в тялото си, за да спечели популярност и... пари, остана вярна на себе си и показа задните си части в изрязан бански. Настя радва мъжките очи с сладострастни гърди и сочно дупе. Мъжете не спират да коментират снимките. И, както може да се предположи, отзивите са само положителни.", "date": "2017.10.08", "title": "ГОРЕЩО! Руската Кардашиян пак прелъстява с изкусително барабанче (СНИМКИ 18+)"}
{"url": "http://pik.bg/%D0%B2-%D1%80%D1%83%D1%81%D0%B8%D1%8F-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BC%D1%8F%D1%82%D0%B0-%D0%B7%D0%B0-%D0%BD%D0%B5%D1%86%D0%B5%D0%BB%D0%B5%D1%81%D1%8A%D0%BE%D0%B1%D1%80%D0%B0%D0%B7%D0%BD%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-news695918.html", "text": "Вицепрезидентът на България Илияна Йотова смята, че антируските санкции на практика не работят и тяхното продължаване е нецелесъобразно. Това съобщи ТАСС, цитирани от Фокус. „Нека погледнем на санкциите обективно: те, грубо казано, трябва да накажат Русия, но реално наказани остават единствено малките и средните предприемачи във всяка страна – коментира Илияна Йотова. - Част от големите компании намериха вратички в законите, създадоха съвместни фирми, регистрираха ги на други места и продължават да работят на руския пазар. На практика значителна част от санкциите не работят и в момента нямат политическо значение“. Йотова подчерта, че искането за задължителното изпълнение на Минските споразумения като условие за отмяна на санкциите не е справедливо, защото тези договорености са нарушавани от всяка от страните в конфликта. „Трябва да се посочи, че Минските споразумения не са съблюдавани не само от Русия, но и от Украйна, а това значи, че това условие е в по-малка степен дискусионно - заяви вицепрезидентът на България.  - Би било добре да се разбере кой днес иска продължаване на санкциите“. Илияна Йотова подчерта, че и в други страни от Европа мнозина политици говорят за отменяне на санкциите.", "date": "2017.10.08", "title": "В Русия! Вицепрезидентът на България смята за нецелесъобразно продължаването на антируските санкции"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BD%D0%B5%D0%B9%D0%BA%D0%B0-%D1%85%D0%B2%D1%8A%D1%80%D1%87%D0%B8-%D0%BA%D1%8A%D0%BC-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-%D0%BC%D0%B0%D1%80%D0%B3%D0%B8-%D1%85%D1%80%D0%B0%D0%BD%D0%BE%D0%B2%D0%B0-%D0%BF%D1%80%D0%B8%D0%BF%D0%B0%D0%B4%D0%BD%D0%B0-news694281.html", "text": "Къщата на Вип Брадър 2017 се превърна в място на кошмара. След като първо Антон Стефанов припадна на двора, часове по-късно с Маргарита Хранова се случило нещо ужасяващо. Това разкриха източници от кухнята на медията. Скрита от зрителите останала драмата с голямата наша певица, която докарала до шок съквартирантите. Най-вече жените в Къщата, които се разпищели от ужас като я видели почти да се свлича на леглото в спалнята. Снощи по време на номинациите бе само загатнато, че Маргарита Хранова има сериозни здравословни проблеми. А мисията с висенето на студа и под дъжда с часове тотално е влошило състоянието й. Както разбрахме още снощи, Марги Хранова има проблеми със сърцето. И точно те станали причина за бързата намеса на спешна помощ в Нови хан. На изпълнителката силно й призляло като буквално пребледняла като платно, а пулсът й бил много учестен. Очевидно е получила криза. Маргарита Хранова редовно пие определените за състоянието си лекарства, но се наложило да й направят кардиограма и да й дадат допълнителни медикаменти, за да се възстанови. Слава Богу, че не се е стигнало до откарване в болница, но бързата реакция на съквартирантите предотвратила това. В момента едни обвиняват Мегз, а други самия Биг Брадър, който не се посвенява да излага участниците си на истински тормоз. “Навън беше зверски студ, целите треперехме. Марги се чувстваше зле още на двора, но въпреки всичко не се отказа и не пожела да си влезе в къщата на топло. Тя е невероятно силна и корава жена”, хвалели я Тото от СкандаУ и Сашка Васева. Мнозина обаче са убедени, че дизайнерката Мегз е по-виновна и от Големия брат. Поради това, че избра да проведе деловия си разговор от цели 40 минути, през които остави съквартирантите си на студа и дъжда. Как ще се развият отношенията оттук нататък, предстои да видим.", "date": "2017.10.08", "title": "САМО В ПИК И \"РЕТРО\"! Линейка хвърчи към къщата на \"ВИП Брадър\", Марги Хранова припадна"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BA%D0%B8%D1%82%D0%B0%D0%B9-%D1%81%D0%B0-%D0%BD%D0%B0%D0%BA%D0%B0%D0%B7%D0%B0%D0%BB%D0%B8-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%B4%D1%83%D1%88%D0%B8-%D0%BE%D1%82-2013-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0%D1%81%D0%B0%D0%BC-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F-news695900.html", "text": "Китайският антикорупционен надзор съобщи, че близо 1 340 000 служители от нисък ранг са наказани от 2013 година насам във връзка с обявената от президента Си Дзинпин борба срещу корупцията, предаде Ройтерс, цитиран от Фокус. Си Дзинпин обяви през 2013 година антикорупционна кампания „и срещу тигрите, и срещу мухите“ – и срещу високопоставените служители, и срещу тези на ниските стъпала в йерархията. „Сред наказаните за корупция от 2013 година насам фигурират 648 000 селски чиновници и повечето престъпления са свързани с корупция на ниско равнище“, отбелязват от Централната комисия за инспекция на дисциплината на Китай. Въпреки, че по-голямата енергия на борбата срещу корупцията в страната е насочена срещу селски и общински служители, през този период са наказани и редица високопоставени чиновници.", "date": "2017.10.08", "title": "Властите в Китай са наказали над 1 милион души от 2013 година насам заради корупция"}
{"url": "http://pik.bg/%D1%82%D0%B0%D1%82%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D0%B4%D0%B8%D0%BD-%D0%BD%D0%B0%D1%80%D0%BE%D0%B4-%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BC%D1%83-%D0%B3%D0%BB%D1%83%D0%BF%D0%BE%D1%81%D1%82-news695899.html", "text": "Темата с грипените е важна. Тя е много геополитическа. Защото има намеса и борба за сделката от страна на външни фактори. Много важна и за България, защото ние нямаме пари да купуваме скъпа техника. Това заяви пред \"Събуди се...\" лидерът на \"Движение 21\" Татяна Дончева. Според нея по темата е впрегнат медиен ресурс, за да бъдат наклонени везните в една посока. \"Като искате вие да решите въпроса с грипените, вие сте на власт. Решете нещо друго, ако искате - нещо трето. Но за мен е по-сериозно да извадите сериозни аргументи, технически характеристики, парите, които ще платим... Не правете от всяко нещо повод за уязвяване на другия фактор на властта. Нашата политическа култура драстично спада след 2009 г. Пуническите войни трябваше да бъдат спрени до тогава. А не се получи\", коментира Дончева. \"Хубавото е, че вече има чуваемост в този мандат на ГЕРБ\", допълни тя. Дончева отбеляза, че \"БСП никога не е била поставена в обстановка на комфорт\". \"БСП от 2003-2004 г. не е монополист на кадровия потенциал. В началото на 90-те години стопанските кадри бяха преимуществено свързани с БСП. Но след това тя го загуби. Така че БСП все по-често прибягва към формулата - да подкрепим някого, нищо че не е от БСП, а после ще наредим нашите хора\", заяви бившата активистка на партията-столетница. \"Винаги съм твърдяла, че най-голямата заплаха за един народ е собствената му глупост\", коментира още тя.", "date": "2017.10.08", "title": "Татяна Дончева: Най-голямата заплаха за един народ е собствената му глупост"}
{"url": "http://pik.bg/%D0%BF%D0%B5%D1%82%D1%8A%D1%80-%D0%BC%D0%BE%D1%81%D0%BA%D0%BE%D0%B2-%D0%BF%D1%80%D1%8A%D1%81%D1%82%D0%BE%D0%B2%D0%B8%D1%82%D0%B5-%D0%BE%D1%82%D0%BF%D0%B5%D1%87%D0%B0%D1%82%D1%8A%D1%86%D0%B8-%D0%BD%D0%B5-%D0%B1%D1%8F%D1%85%D0%B0-%D0%B3%D1%80%D0%B5%D1%88%D0%BA%D0%B0-news695919.html", "text": "Министърът на здравеопазването във втория кабинет на Бойко Борисов доктор Петър Москов заяви, че държавните и общинските лечебни заведения трябва да престанат да са търговски дружества. „Дълговете на болниците са системен проблем и решението е политическо – категоричен бе доктор Москов пред би Ти Ви. - Националната здравноосигурителна каса (НЗОК) трябва да сключва договори избирателно, а не с всяка болница, която се пръкне. В момента няма политическа воля, има лобизъм. Той изрази убеденост, че държавата трябва да влезе и в ролята си на собственик на болници и да започне да ги ремонтира, както ремонтира републиканските пътища. „Не може за ремонти да се плаща от вноските ни в касата - коментира доктор Москов. - Държавните и общински лечебни заведения трябва да престанат да са търговски дружества“. Бившият здравен министър не смята, че въведените по негово време пръстови отпечатъци в болниците са грешка. Решението за въвеждането им беше отменено от съда. „Идеята на управляващите сега е да се въведе здравна карта, което ще е по-скъпо и може пак да бъде отменено от съда“, анализира Петър Москов.", "date": "2017.10.08", "title": "Петър Москов: Пръстовите отпечатъци не бяха грешка!"}
{"url": "http://pik.bg/%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D0%BF%D0%BB%D0%B0%D0%BD-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news695969.html", "text": "Собственикът на Левски - Спас Русев, вече е изготвил бюджета за следващата година, според който сериозна сума ще бъде вложена в инфраструктурни проекти. Босът на \"сините\" е твърдо решен да завърши \"Георги Аспарухов\", като направеното досега е едва началото, пише \"Тема Спорт\". Идеята е секторите на \"Герена\" да бъдат ремонтирани поетапно, но само след като има достатъчно финансова сигурност. Вестникът допълва, че \"Б\" и \"Г\" ще бъдат изградени от олекотени конструкции и приближени до терена.", "date": "2017.10.08", "title": "Грандиозен план при \"сините\""}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BE%D0%BF%D0%B8%D1%82%D0%B5%D0%BD-%D1%80%D0%B8%D0%B1%D0%B0%D1%80-%D1%81%D0%B5-%D1%83%D0%B4%D0%B0%D0%B2%D0%B8-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB-news695931.html", "text": "Рибар се е удавил с лодката си във водите на Черно море край Созопол. За трагедията съобщиха негови близки. 77-годишният Янко Чакъров излязъл рано сутринта вчера с лодката си, но бурното море преобърнало малкия плавателен съд, съобщава Грамофона, съобщава \"Флагман\". Няколко часа по-късно безжизненото тяло на опитния рибар изплувало на плаж Харманите, където било открито от случайно от минувачи. Те веднага позвънили на полиция. Вчера метеорологичните условия бяха изключително опасни. Приятели и близки на Янко недоумяват какво го е накарало да влезе във водите на морето при обилен дъжд, силен вятър и огромни вълни.", "date": "2017.10.08", "title": "ТРАГЕДИЯ! Опитен рибар се удави край Созопол"}
{"url": "http://pik.bg/%D0%B7%D0%B0-%D0%BF%D0%B0%D1%80%D0%B8-%D0%B1%D0%BE%D1%80%D0%B8%D1%81-%D0%B1%D0%B5%D0%BA%D0%B5%D1%80-%D0%B2%D0%BB%D0%B8%D0%B7%D0%B0-%D0%B2-%D1%80%D0%B8%D0%B0%D0%BB%D0%B8%D1%82%D0%B8-%D0%B7%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D1%81%D0%B8-news695907.html", "text": "Известният в миналото тенисист Борис Бекер, който това лято призна, че е банкрутирал, влиза като участник в риалити шоу, за да успее да изплати част от 60-милионния си дълг. Това съобщава британският таблоид \"Сън\". В момента представители на шесткратния носител на Големия шлем водят преговори с тв канала ITV за размера на хонорара на Бекер. По данни на изданието, за участието си шампионът може да получи половин милион лири. По думите на източник на изданието, подобна сума няма да позволи на Бекер да се избави от дълговете си, но \"това е определена крачка в правилната посока, която може да до доведе до доходи, от които Бекер отчаяно има нужда\". Превод: ПИК Известният в миналото тенисист Борис Бекер, който това лято призна, че е банкрутирал, влиза като участник в риалити шоу, за да успее да изплати част от 60-милионния си дълг. Това съобщава британският таблоид \"Сън\". В момента представители на шесткратния носител на Големия шлем водят преговори с тв канала ITV за размера на хонорара на Бекер. По данни на изданието, за участието си шампионът може да получи половин милион лири. По думите на източник на изданието, подобна сума няма да позволи на Бекер да се избави от дълговете си, но \"това е определена крачка в правилната посока, която може да до доведе до доходи, от които Бекер отчаяно има нужда\".", "date": "2017.10.08", "title": "ЗА ПАРИ! Борис Бекер влиза в риалити, за да плати дълговете си"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%B5%D0%B4%D0%B8%D0%BD%D1%81%D1%82%D0%B2%D0%BE-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D1%89%D0%B5-%D0%B1%D1%8A%D0%B4%D0%B5-%D0%B7%D0%B0%D0%BF%D0%B0%D0%B7%D0%B5%D0%BD%D0%BE-news695930.html", "text": "Испанският премиер Мариано Рахой заяви в интервю за El Pais, че страната няма да бъде разделена, дори и каталонците да обявят независимост в автономната си област. „Испания няма да бъде разделена и нейното национално единство ще бъде запазено – категоричен бе Рахой. - За да стане така, ние ще използваме всички инструменти, които ни дава законодателството. От правителството зависи да вземе решението в правилното време. Чухме се с много хора. Вярваме, че знаем какво мисли испанският народ. Той трябва да знае, че и правителството знае какво да направи. Ще спрем независимостта от осъществяване. Със сигурност тя няма да стане“. Министър-председателят на Испания посочи още, че „докато заплаха от обявяване на независимост няма да изчезне от политическата панорама, ще бъде много сложно правителството на Испания да не предприеме никакво решение“.", "date": "2017.10.08", "title": "Премиерът на Испания: Националното единство на страната ни ще бъде запазено"}
{"url": "http://pik.bg/%E2%80%9E%D0%B7%D0%BB%D0%B0%D1%82%D0%BD%D0%B0-%D1%80%D0%BE%D0%B7%D0%B0%E2%80%9C-%D0%B7%D0%B0-%D1%84%D0%B8%D0%BB%D0%BC%D0%B0-%E2%80%9E%D0%B2%D0%B5%D0%B7%D0%B4%D0%B5%D1%81%D1%8A%D1%89%D0%B8%D1%8F%D1%82%E2%80%9C-news695934.html", "text": "Филм „Вездесъщият“ на режисьора Илиян Джевелеков е големият победител на 35-ото издание на кинофестивала „Златната роза“, съобщи Нова телевизия. Престижните награди бяха раздадени снощи на официална церемония във Варна. „Вездесъщият” бе удостоен с голямата награда на фестивала. Лентата получи също признанието на публиката и на критиката, а главните актьори грабнаха призовете за най-добра мъжка и женска роля. В програмата на конкурса участваха над 60 пълнометражни и късометражни филма. Филмът „Дъвка за балончета“ получи наградата за най-добър сценарий. Наградата за цялостен принос в българското филмово изкуство получи Татяна Лолова.", "date": "2017.10.08", "title": "„Златна роза“ за филма „Вездесъщият“"}
{"url": "http://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D0%BC%D0%B8%D1%81%D0%BA%D0%B0-%D1%81%D0%B8%D0%BC%D0%BE%D0%BD%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B0-%D0%B3%D0%BB%D0%B5%D0%B4%D0%B0-%D0%BB%D0%B0%D0%BC%D0%B8-%D0%B8-%D0%BA%D0%BE%D0%B7%D0%B8-news695906.html", "text": "Винаги съм била от т.нар. неуправляеми. Никога не съм се притеснявала да говоря това, което мисля. Това заяви пред \"Събуди се...\" Симона Величкова, Мис България 1997 г. След бляскавата коронация животът й се развива извън лъскавите рамки, към които се стреми всяка миска. Симона избира да заживее в село Ъглен. Тръгва с лидерката на гей движението у нас Десислава Петрова-Солджъра. Въпреки спекулациите за връзка помежду им, Симона не разкрива докрай тайната. Казва само, че Деси вече не живее в Ъглен и е \"направила своя избор след три дни размисъл\". В момента бившата миска гледа коза, лама и други домашни животни в селската си къща. Занимава се с местните деца и ги учи, че \"природата е съвършена, а всичко останало - нейно подражание\". От предишната красавица има бледа следа. Симона е едва 16-годишна, когато печели конкурса. Твърди, че не е била ничие гадже, ничие протеже. \"Дори в тези мутренски времена се оказа, че можеш да спечелиш нещо, без някой да стои зад теб\", казва Симона. Скоро обаче й става ясно, че модният бизнес е свързан с онзи, за доставката на \"свежа плът\" за платежоспособни клиенти. Симона възроптава срещу \"перспективата\" пред момичетата от модния подиум да станат елитни проститутки. Позволява си да говори за това. Следват заплахи. Но не това е причината тя да избере Ъглен. Тръгва, за да търси нови предизвикателства, друга свобода. Щастлива е и вярва, че пътят, който е избрала е нейният, правилният.", "date": "2017.10.08", "title": "ТОТАЛНА ПРОМЯНА: Бившата миска Симона Величкова гледа лами и кози "}
{"url": "http://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%B0%D0%BA%D0%BE-%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0-%D0%B4%D0%B0%D0%B9%D1%82%D0%B5-%D0%B4%D0%B0-%D0%BF%D0%BE%D0%B3%D0%BE%D0%B2%D0%BE%D1%80%D0%B8%D0%BC-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-news695908.html", "text": "Бившият културен министър Вежди Рашидов коментира в сутрешния блок на БНТ последните скандали по оста БСП-ГЕРБ. „Ако говорим за шуробаджанащина, дайте да си говорим за управлението на Сергей Станишев – изригна Рашидов. - Да почнем за жена му Моника. Но не се прави така. Все пак – малка е държавата, знаем се един по един. Атаките от страната БСП към ГЕРБ не носят нищо добро за държавата. Да се заиграваме на морал, особено в парламента, не е най-добрата игра. Второ – в държавата имаме много сериозни проблеми, които касаят всички хора, а те ето какво правят. Не разбирам защо мой братовчед или кум, който е добър професионалист, да не може да прави кариера в област, в която и аз работа. Ми аз ако съм министър 20 години? Все пак аз съм пълен сирак - нямам майка и баща, племенници и роднини, и може би затова не съм назначавал никого“. Бившият културен министър отказа да коментира темата около депутата Антон Тодоров. „Модел е да се вдига веднага олелия – коментира Вежди Рашидов. – Едва ли трябва да занимаваме целия български народ с изказани думи. Всичко обаче може да се реши лесно. Слава Богу в България има много свобода на словото. Никой никого не може да уволни, освен собствениците на медии. Все пак остава една горчивина. ГЕРБ е изпълнителна партия и си взимат важните решения. Но не бива публичното пространство да се занимава с това. Всичко ще ни се върне като бумеранг, затова трябва да внимаваме“. Любопитна бе реакцията на Рашидов и около скандала с журналиста Виктор Николаев. „Мъжкарлъкът е да намериш сили да се извиниш – заяви доскорошният културен министър. - Не може хора, които водят предавания и взимат 15 000 лева заплата да мразят депутатите, които взимат 3 500 лева. Точно толкова е и моята заплата“.", "date": "2017.10.08", "title": "Вежди Рашидов изригна: Ако говорим за шуробаджанащина, дайте да поговорим за управлението на Сергей Станишев!"}
{"url": "http://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%BF%D1%80%D0%B5%D0%B4-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news695939.html", "text": "За четвърти ден пред МБАЛ „Христо Ботев“ във Враца се проведе протест за спасяването на лечебното заведение от фалит, съобщи Конкурент. Десетките, които блокираха възловия булевард в града „Втори юни“, бяха категорични, че държавата трябва да обърне внимание и да предприеме конкретни действия за спасяването от фалит на най-голямото лечебно заведение във Врачанско, което осигурява медицински грижи на около 180 000 души. Д-р Емил Младенов, който е и синдикален лидер на КТ „Подкрепа“ в болницата, призова държавата да вземе адекватни мерки и да промени финанансирането на бившите окръжни болници, тъй като грижите, които имат във Враца, са актуални и във Видин, Бургас, Ловеч, и  Стара Загора.", "date": "2017.10.08", "title": "Пореден протест пред болницата във Враца"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%88%D0%B5%D1%81%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-35-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B5%D1%80%D0%B8%D1%8F-%D0%BE%D1%82-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%B3%D0%B0%D0%BD%D0%B0-news695936.html", "text": "Шестима човека са загинал, а други 35 са получили различни наранявания при три взрива на бензиностанция в Гана, съобщава електронното издание GhanaWeb, позовавайки се на Министерството на информацията на страната. До мощните взривове се е стигнало в ранните неделни часове. Причината за инцидента най-вероятно е открит огън за приготвянето на храна в близост до бензиностанцията. По данни на пожарните служби трима души са загинали на място, а други трима – от получените рани. В болници са настанени 35 души, като състоянието на четирима се определя като критично. Огънят е унищожил поне 20 автомобила. Като част от предохранителни мерки е било евакуирано училище, което се намира в района на екстлозиите.", "date": "2017.10.08", "title": "Инцидент! Шестима загинали и 35 ранени при серия от взривове на бензиностанция в Гана"}
{"url": "http://pik.bg/%D1%81%D1%82%D1%80%D0%B5%D0%BB%D0%B5%D1%86%D1%8A%D1%82-%D0%BE%D1%82-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D0%B8%D0%BC%D0%B0%D0%BB-%D1%82%D0%B5%D0%B6%D0%BA%D0%BE-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5-news695902.html", "text": "Стрелецът от Лас Вегас Стивън Падок  вероятно е имал много тежко психично заболяване, което обаче не е било диагностицирано, съобщава ABC News. Психологическият портрет на Падок е направен от медията на базата на допитване до сто души през последната седмица. Отбелязва се, че въпреки че Падок е бил финансово успешна личност, той е имал трудности в общуването си с хората – описват го като човек, който трудно е поддържал нормални отношения. Един от източниците на ABC News разкрива, че Падок би могъл да играе абсолютно сам хазарт в казино в течение на няколко часа. В същото време стана ясно, че полицията продължава издирването на приститутка, която е била в стаята на Падок часове преди трагедията. Властите са на мнение, че тя има важна информация, която би могла да помогне за изясняване на мотивите, накарали Падок да извърши чудовищното престъпление.", "date": "2017.10.08", "title": "Стрелецът от Лас Вегас имал тежко психично заболяване"}
{"url": "http://pik.bg/%D1%81%D0%BF%D1%80%D1%8F%D1%85%D0%B0-%D0%BA%D0%BE%D0%BB%D0%B8%D1%82%D0%B5-%D0%B7%D0%B0-%D0%B2%D0%B8%D1%82%D0%BE%D1%88%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D0%B4%D0%BD%D0%B0%D0%BB%D0%B8-%D0%BA%D0%BB%D0%BE%D0%BD%D0%B8-%D1%81%D0%BB%D0%B5%D0%B4-%D1%81%D0%BD%D0%B5%D0%B3%D0%B0-news695941.html", "text": "Заради надвиснали и паднали клони вследствие на снеговалежа не се допускат автомобили на Витоша. Това съобщиха за Агенция \"Фокус\" от Столична община. В същото време десетки дървета са нападали по пътното платно на пътя за връх Бузлуджа. Участъкът е непочистен, но проходим при зимни условия. От Агенция \"Пътна инфраструктура\" призовават водачите да не предприемат пътуване през старопланинските проходи, ако автомобилите им не са подготвени за зимата.", "date": "2017.10.08", "title": "Спряха колите за Витоша заради паднали клони след снега "}
{"url": "http://pik.bg/%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D0%B1%D0%B5%D0%B6%D0%B0%D0%BD%D0%B5%D1%86-%D0%B1%D0%B5-%D0%BE%D1%82%D0%BA%D1%80%D0%B8%D1%82%D0%BE-%D0%BD%D0%B0-70-%D0%BC%D0%B5%D1%82%D1%80%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%BE-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news695921.html", "text": "Бежанец е издъхнал на 70 метра от България,  съобщават медиите в турския град Къркларели, цитирани от електронното издание 24rodopi. Според информацията тялото му е открито край българо-турската граница в района на село Ахлатлъ, район Къркларели. Мъжът е на възраст около 50-55 години. Основната версия, по която работят разследващите е, че група, водена от каналджия, е изоставила мъжа, който се почувствал зле. Трафикантите са прибрали парите и личните документи на бежанеца и продължили напред към България. Проверява се и версията за самотник, който е тръгнал да прекосява границата сам, за да не плаща на трафиканти.", "date": "2017.10.08", "title": "Тялото на бежанец бе открито на 70 метра от българо-турската граница"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0%D1%82-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B0%D0%BB%D0%BD%D0%B8%D1%8F-%D0%B8%D0%BD%D1%82%D0%B5%D0%B3%D1%80%D0%B8%D1%82%D0%B5%D1%82-%D0%BD%D0%B0-%D0%B8%D1%80%D0%B0%D0%BA-%D0%B8-%D1%81%D0%B8%D1%80%D0%B8%D1%8F-news695863.html", "text": "Турският президент Реджеп Таийп Ердоган и френския му колега Еманюел Макрон са провели телефонен разговор, по време на който са обсъдили текущата ситуация в Ирак и Сирия, пише турското издание Дейли сабах, цитирано от Фокус. Двамата са изказали гледните си точки за последните събития в региона и са изразили желанието си за развиване на двустранните отношения между Турция и Франция. Според източник от администрацията на турския президент, по време на разговора, Ердоган и Макрон са се съгласили за важността от запазване на териториалния интегритет на Ирак и Сирия. По-рано днес, Ердоган заяви, че Турция няма да допусне „операция“ срещу териториалния интегритет на съседите си и обяви, че е в ход \"голяма операция\" на турските въоръжени сили в сирийската провинция Идлиб.", "date": "2017.10.08", "title": "Ердоган и Макрон искат запазване на териториалния интегритет на Ирак и Сирия"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BF%D0%BE%D0%BD%D0%B8%D0%B6%D0%B5%D0%BD%D0%B8%D0%B5-%D0%B7%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D1%80%D0%B8-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%B8-news695876.html", "text": "Премиерът на Великобритания Тереза Мей ще се опита да възстанови авторитета си в правителството, като осъществи промени, в които е готова да отнеме поста на външния министър Борис Джонсън и заяви, че „не е в политиката, за да живее лек живот“, съобщава британското издание The Sunday Times, цитирано от Фокус. В първото си интервю, след партийната конференция на Консерваторите миналата седмица, премиерът сподели, че подготвя смяна на основни хора от правителството, за да е сигурна, че „най-добрите хора са в кабинета ми“. Източници от партията на „Торите“ разкриха, че Мей планира да направи промените след срещата на Европейския съвет на 19-20 октомври.", "date": "2017.10.08", "title": "Тереза Мей подготвя понижение за Борис Джонсън при предстоящите промени в кабинета си"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B3%D0%B5%D1%80%D0%B1-%D0%BE%D1%82%D0%B2%D1%80%D1%8A%D1%89%D0%B0%D1%82-%D0%BD%D0%B0-%D1%83%D0%B4%D0%B0%D1%80%D0%B0-%D0%BD%D0%B0-%D0%B1%D1%81%D0%BF-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%83%D0%B2%D0%B0%D0%B6%D0%B0%D0%B2%D0%B0%D0%BC%D0%B5-%D1%80%D0%B0%D0%B4%D0%B5%D0%B2-%D0%B8-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%BE%D0%BD%D1%84%D1%80-news695916.html", "text": "Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов участваха в специална пресконференция в централата на ПП ГЕРБ. Активистите на партията дадоха решителен отпор на поредните нападки на БСП. \"Има много спекулации, които се правят в публичното пространство. Искаме да дадем ясен знак - ГЕРБ няма да участва в тази компроматна война. Защото за нас управлението е не да дискредитираш опонента си с жълти новини, а да представиш страната си в най-добра светлина във връзка с предстоящото европредседателство\", посочи Цветан Цветанов. \"Ние сме за сериозно институционално уважение. И понеже през последните дни имаше много спекулации, че има война между президентската институция и ГЕРБ, мога да уверя категорично - това не са изрази, изричани от ПП ГЕРБ. Вменяването на вина за това, че сме направили анкетна комисия, свързана със самолетите, смятам, че е задължение на всеки народен представител - да има прозрачност и да се знае къде отиват парите на българския данъкоплатец. БСП припознаха анкетната комисия като възможен политически удар срещу президентската институция\", допълни Цветанов. \"Ние няма да си позволим да говорим за президентската институция. Защото независимо дали ни харесва един президент или не, той е законно избран президент на република България и той представя президентската институция на международни форуми\", изтъкна още Цветанов. \"ГЕРБ ще отстоява евроатлантическите ценности. ГЕРБ по никакъв повод не търси конфронтации. И колкото по-малко споменаваме Радев, толкова по-добре. Ние винаги ще изразяваме своето уважение към президентската институция. Длъжни сме въпреки наливането на масло за конфронтация от страна на БСП, ние ще участваме на консултативната среща утре при президента. Ние не искаме да бъдем политическата централа на жълтите новини. Ние искаме да бъдем централата на реалните политики, които стигат до хората. Всеки един е в правото да сезира българските институции, ако има някакви нарушения. Що се касае до изнесените \"схеми и компромати\", те се оказаха претоплени... И за да не ни обвинят в конфликт на интереси, Комисията за конфликт на интереси се председателства от човек на президентската квота, от квотата на президента Първанов. Така че няма да има никакво вмешателство. Ние ще защитим достойнството и качествата на качествените хора, които работят за развитието и просперитета на страната\", подчерта Цветанов. От своя страна Томислав Дончев заяви, че \"не му е минавало през ума да оспорва работата на опозицията да показва нередностите на управлението\". \"Имам против правото да си го измислят\", отбеляза той. \"Нека сравним моята, неговата идея, коя а правилната политика. Това е правилният разговор, не този на кого е схемата с повечето кръстчета. И да не забравяме институционалния подход, без да подминаваме моралния\", допълни Дончев. \"Съвсем друг е разговорът дали законът, който урежда конфликта на интереси е такъв, какъвто искаме. Той трябва да отразява всички морални императиви. Нека тогава отгорим и дебат - дали законът трябва да изглежда по същия начин или трябва да бъде по-рестриктивен\", заяви Дончев и призова Законите трябва да се спазват! Ако някой е нарушил закона, да си носи последствията!\". \"Партия ГЕРБ застава с лицето си, отговаря на всички въпроси и показва реалните си политики. От тук нататък дебатът, в който БСП искат да ни вкарат, ние ще се разграничим. Каним ги на политически дебат за бъдещето на България, евроатлантическите ценности, бюджета\", допълни на свой ред Цветан Цветанов. На въпрос как ще коментират казуса \"Антон Тодоров\", Томислав Дончев отговори: \"Темата с правото на журналиста да говори това, което счита за правилно, това е най-висше и свято. Изобщо не може да се допуска ситуация, че представител на властта се конфронтира с медиите. Конкретната ситуация - според мен има натрупване на емоционално напрежение. И имам едно предложение. Бих предложил и колегата Симеонов, и колегата Тодоров, около чиито реплики имаше притеснения и коментари, ако въпросната телевизия прецени, че е правилно, да ги извика в ефир - да обяснят какво са искали да кажат, ако трябва да се извинят. Знаете, колеги, че ако някой си позволи да заплашва журналист, то това не се случва в ефир, а по кьошетата. Съдя по собствения си опит като журналист\". Томислав Дончев изтъкна, че Министерски съвет винаги е заставал зад свободата на словото: \"Но не мога да се извиня от името на колегата Симеонов. Затова предложих да му се даде шанс за втори ефир, в който и с въпросния водещ да се изясни всичко, което е искал да каже или не е искал да каже. Това е моето предложение\". Цветан Цветанов отбеляза, че извинението на Антон Тодоров може да се смята за \"една достойна постъпка\". \"Искам категорично да заявя, че ние заставаме зад свободата на словото. И ние самите сме били потърпевши от журналисти, но всеки има правото да търси правата си по съдебен ред. Аз съм имал такъв случай, когато един път не издържах на всичко невярно, което се пишеше по мой адрес. Заведох съдебен иск, с ответната страна постигнахме споразумение и делото не стигна съдебна фаза. Не е силата в това да водиш съдебна битка, а другата страна да разбере какво е допуснала и да поднесе своите извинения. Животът не е това да правиш битки. А когато има изпусната фраза, да можеш да поднесеш съответните извинения... Днес премиерът разпореди да не се говори за президента, а да се издига престижът на институциите. Затова ние каним всеки един за политически дебат. Антон Тодоров поднесе своите извинения, аз поднесох своите като председател на партията, самата партия се извини. Нека бъдат поканени и Валери Симеонов, и Антон Тодоров и по този начин ще покажем на обществото цялата истина\", отбеляза Цветанов. Владислав Горанов припомни, че при предишната смяна на работата на \"въпросния журналист\" не е имало такъв дебат. \"Спомнете си кога същия журналист и по какъв повод смени предната си работа\", каза Горанов. Той отбеляза, че във финансов план Министерски съвет следва предизборните си обещания. Увеличени са учителските заплати, очаква се ръст в системата на здравеопазването. \"Дадох само пример, че добрата работа на икономиката и стабилността в управлението, дават възможност на хората да усетят тази положителна промяна\", отбеляза Владислав Горанов. Той отбеляза, че през втората половина на октомври ще има тристранна среща и най-късната дата за внасянето на бюджета ще е в края на третата седмица на октомври. \"Дебатите вече започнаха, през следващата седмица ще имаме разговор с всеки колега министър за бюджета, който ние предлагаме за неговия сектор\", допълни той.", "date": "2017.10.08", "title": "ИЗВЪНРЕДНО В ПИК! ГЕРБ отвръщат на удара на БСП! Цветанов: Уважаваме Радев и няма да се конфронтираме с него! (ВИДЕО)"}
{"url": "http://pik.bg/%D0%B5%D0%BA%D0%B8%D0%BF%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D1%81%D0%BD%D1%8F%D0%B3-%D0%B8-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D1%82-%D0%BF%D0%B0%D0%B4%D0%BD%D0%B0%D0%BB%D0%B8-%D0%BA%D0%BB%D0%BE%D0%BD%D0%B8-%D0%BD%D0%B0-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-%D0%BD%D0%B0-%D0%B2%D0%B8%D1%82%D0%BE%D1%88%D0%B0-news695885.html", "text": "Във връзка с валежите от сняг в планинските части на Витоша екипи извършват почистване, съобщиха от пресцентъра на Столична община, цитирани от Фокус. Опесъчаване и почистване на снежна покривка се извършва на пътя Драгалевци - Алеко. Столичен инспекторат контролира дейността. Четири екипа на дирекция „Аварина помощ и превенция“ извършват разчистване на паднали на пътното платно клони и дървета до Златни мостове и Алеко. До извършване на почистването временно е съкратен маршрутът на автобусна линия 63, която се движи до спирка \"Бялата чешма\".", "date": "2017.10.08", "title": "Екипи почистват сняг и отстраняват паднали клони на планинските пътища на Витоша"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BD%D0%B0-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D0%B2%D0%B0%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8---%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B5-news695290.html", "text": "Съпругът на Илияна Йотова е сред най-уважаваните ортопеди у нас, а в звездния му списък с пациенти попадат политици предимно от конкурентните на съпругата му партии. Проф. Андрей Йотов спасява от инвалидния стол бившия министър на спорта Свилен Нейков, който заемаше длъжността в първия кабинет на Бойко Борисов. В рамките на час и половина съпругът на вицепрезидента оперира ахилеса на шампиона по гребане, който къса сухожилие по време на любителски футболен мач, а забележителният гол му коства 45 дни в гипс. Бившият външен министър от ГЕРБ Николай Младенов също се доверява на проф. Йотов, когато преди време при нелеп инцидент къса фатално мускул. Нещастие на зеления терен сполетява и депутата от БСП Иван Ибришимов, който поврежда менискус по време на игра на квартален стадион в Дупница. Тъй като на „Позитано“ 20 за професионалните умения на съпруга на Илияна Йотова се носят легенди, на народния представител не му отнело много време да се колебае и да реши, че ще легне на неговата операционна маса. Съвсем наскоро пък знаменитият ортопед подмени колянната става на най-популярния шеф на Клуба на артиста в Народния театър – Никола Антикаджиев. 87-годишният легендарен ресторантьор си подарил операцията навръх рождения ден, защото искал отново да се чувства като младеж. Отвъд хилядите благодарни пациенти проф. Йотов признава, че е имал не една или две критични случки, в които роднини и болни са го ругали. До агресия в кабинета му обаче никога не се стигало, защото бил търпелив и знаел как да овладява всяка ситуация. Гафове правел предимно у дома и най-често му се налагало да се извинява на съпругата си заради битови грешки или благородни лъжи. Иначе гледал да е напълно откровен с нея, като дори й признавал, че невинаги гласува за нейната партия. Честността наследил от руската си жилка, защото по майчина линия професорът е осетинец. Роденият и израснал в кавказката република Северна Осетия Андрей обаче отдавна се чувствал повече българин.", "date": "2017.10.08", "title": "САМО В ПИК И \"РЕТРО\"! Съпругът на Илияна Йотова спасява живота на двама министри - проф. Андрей Йотов оперира политици от ГЕРБ и не гласува за БСП"}
{"url": "http://pik.bg/%D1%81%D0%BD%D0%B5%D0%B3%D1%8A%D1%82-%D1%81%D0%B8-%D0%BE%D1%82%D0%B8%D0%B2%D0%B0-%D0%BD%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D1%89%D0%B5-%D0%BD%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81-news695869.html", "text": "От запад валежите днес ще започнат да спират, а облачността да се разкъсва, съобщават от Националния институт по метеорология и хидрология към БАН, цитирани от Фокус. Най-късно, към края на деня, ще спре валежът в североизточните райони от страната. Ще духа умерен и силен северозападен вятър. Максимални температури между 11 и 16 градуса, в североизточните райони по-ниски, в София около 11 градуса. Атмосферното налягане ще бъде малко по-ниско от средното за месеца (949 hPa). През деня ще се задържи почти без промяна. Над Черноморието ще бъде предимно облачно с валежи, главно по северното крайбрежие. Неприятната изненада ще бъде силният северозападен вятър. Максимални температури на въздуха между 13 -15 градуса. Температурата на морската вода е 18 – 19 градуса. Вълнението на морето ще бъде 3-4 бала, но през деня ще отслабва. В планините ще духа силен и бурен северозападен вятър. Снеговалежите от запад ще спират, а облачността над масивите от Западна България ще се разкъса. Максималната температура на височина 1 200 метра ще е около 7 градуса, на 2 000 метра - около 1 градус.", "date": "2017.10.08", "title": "СНЕГЪТ СИ ОТИВА! Но времето ще ни изненада с..."}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%BE%D0%B7%D0%B8-%D0%BC%D1%8A%D0%B6-%D1%82%D0%BE%D0%B4%D0%BE%D1%80-%D0%B1%D0%B0%D0%BA%D0%B0%D0%BB%D0%BE%D0%B2-%D0%BB%D0%B8%D0%BF%D1%81%D0%B2%D0%B0-%D0%BE%D1%82-3-%D0%B4%D0%BD%D0%B8-news695835.html", "text": "Полицията в Перник издирва 80-годишен мъж. Близките на изчезналия са подали сигнал в Първо РУ , откъдето за национално издирване е обявен Тодор Иванов Бакалов, на 80 години от София. Мъжът е напуснал дом в пернишкото село Расник на 5 октомври тази година около 17, 30 ч. и от тогава е в неизвестност. Бил е на гости при негови близки. Тодор Бакалов у висок 176 см., с теменна плешивост. Облечен е със сиво сако и сив панталон, носи широкопола шапка тип „Бомбе“ – черно. Който има информация за човека, да се обади на тел. 112 или в най-близкото поделение на МВР.", "date": "2017.10.08", "title": "ВИЖДАЛИ ЛИ СТЕ ТОЗИ МЪЖ! Тодор Бакалов липсва от 3 дни   "}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%87%D0%B5%D0%BD%D0%B3%D0%B5-%D0%B2-%D0%BB%D1%8E%D0%B1%D0%BE%D0%B2%D0%B5%D0%BD-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BB%D0%B5%D0%BA%D0%B0%D1%80%D1%8F-%D0%B2-%D0%BA%D1%80%D0%B8%D1%82-%D1%81%D0%BD%D0%B8%D0%BC%D0%BA-news695868.html", "text": "Приключиха разпитите и на двамата заподозрени за убийството на 63-годишния лекар Христодоло Каландзакис, който бе разстрелян вчера на остров Крит. 35-годишната българка, съпруга на жертвата и 37-годишен българин, който в показанията си е декларирал, че е полицай, са признали, че заедно са уговорили убийството на лекаря. От показанията на двамата става ясно, че са имали любовна връзка от доста години. 37-годишният българин е пристигнал от България с конкретна цел да направи засада и убие 63-годишния съпруг на любовницата му. По време на предварителното разследване полицаите откриха много данни, които ги водеха към убиеца, като в крайна сметка българинът призна, че е убил нещастния лекар, съобщава \"Български новини\".", "date": "2017.10.08", "title": "ЗЛОВЕЩО РАЗКРИТИЕ! Българското ченге в любовен заговор за убийството на лекаря в Крит (СНИМКИ) "}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%BD%D0%B5%D0%B9%D1%82%E2%80%9C-%D0%BE%D1%82%D1%81%D0%BB%D0%B0%D0%B1%D0%BD%D0%B0-%D0%B4%D0%BE-%D1%82%D1%80%D0%BE%D0%BF%D0%B8%D1%87%D0%B5%D1%81%D0%BA%D0%B0-%D0%B1%D1%83%D1%80%D1%8F-news695871.html", "text": "Скоро след като нахлу на американска територия като ураган, Националният център по ураганите на САЩ понижи нивото на силата на „Нейт“ до тропическа буря, съобщи Ройтерс, цитирани от Фокус. Циклонът може да възвърне част от силата си, докато се движи на изток край бреговете на река Мисисипи. „Изглежда, че бяхме пощадени“, коментира служител на общинската управа от района на Ню Орлиънс. Очаква се окото на бурята да премине през части от щатите Мисисипи, Алабама и Тенеси, отслабвайки до тропическа депресия.", "date": "2017.10.08", "title": "Ураганът „Нейт“ отслабна до тропическа буря"}
{"url": "http://pik.bg/%D0%BE%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D0%BE%D0%B1%D0%B8%D0%BB%D0%BD%D0%B8-%D0%B2%D0%B0%D0%BB%D0%B5%D0%B6%D0%B8-%D0%B8-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0-6-%D0%BE%D0%B1%D0%BB%D0%B0%D1%81%D1%82%D0%B8-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news695889.html", "text": "Оранжев код за обилни валежи и силен вятър е в сила за 6 области на страната, сочи справка на сайта на Националния институт по метеорология и хидрология (НИМХ) към БАН, цитирани от Фокус. Кодът е в сила за областите Русе, Разград, Шумен, Варна, Силистра и Добрич. Там валежите ще продължат, по-интензивни и значителни по количество ще са през нощта и първата половина от деня. Количества за денонощието ще бъдат между 35 и 50 л/кв.м. Времето ще бъде много ветровито - ще духа силен и бурен северозападен вятър с пориви до 22-24 м/с. За областите Плевен, Ловеч, Габрово, Велико Търново и Търговище е в сила жълт код за обилни валежи, а количеството им за денонощие е 20-25 л/кв.м. Жълт код за силен вятър е обявен в областите Благоевград, Пазарджик, Смолян, Пловдив, Кърджали, Хасково, Стара Загора, Велико Търново, Търговище, Сливен, Ямбол и Бургас. В тези области през първата половина на деня ще духа силен и временно бурен северозападен вятър - пулсации до 22-24 м/с. Вълнението на морето ще бъде 3-4 бала", "date": "2017.10.08", "title": "Оранжев код за обилни валежи и силен вятър е в сила за 6 области на страната"}
{"url": "http://pik.bg/%D0%BA%D1%80%D0%B5%D1%81%D0%BD%D0%B0-%D0%BF%D0%BE%D1%82%D1%8A%D0%BD%D0%B0-%D0%B2-%D1%81%D0%BA%D1%80%D1%8A%D0%B1-%D0%BF%D0%BE%D1%87%D0%B8%D0%BD%D0%B0-%D0%B5%D0%B4%D0%BD%D0%B0-%D0%BE%D1%82-%D0%B5%D0%BC%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D1%88%D0%B0%D1%82%D0%B5%D0%B2-news695870.html", "text": "Бизнесменът Владимир Шатев от Кресна издъхна вчера след продължително боледуване. Черната новина обиколи мълниеносно града, хората познават Шатев като бунтар, един от първите демократи в областта, бизнесмен, който дълги години управляваше търговска фирма, съобщава \"Струма.ком\". Познават го и хиляди студенти, за които той беше приятел, тъй като дълги години бе в настоятелството на Югозападния университет. Хората в града ще запомнят Владимир Шатев с изключително изтънченото му чувство за хумор, веселия му нрав и младежки ентусиазъм. Въпреки силния му дух обаче болестта го сломи и днес той почина в дома си в Кресна. Поклонението е днес от 12 часа, а от 13 е погребението в гробищни парк в Кресна.", "date": "2017.10.08", "title": "Кресна потъна в скръб! Почина една от емблемите на демокрацията, бизнесменът Владимир Шатев"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-tv-%D1%80%D1%83%D0%BC%D0%B3%D0%B5%D0%B9%D1%82-%D0%B5%D1%82%D0%BE-%D0%BA%D0%B0%D0%BA-%D1%80%D0%B0%D0%B4%D0%B5%D0%B2-%D0%B3%D0%BE%D1%82%D0%B2%D0%B8-%D0%BF%D1%80%D0%B5%D0%B2%D1%80%D0%B0%D1%82-%D1%81%D1%80%D0%B5%D1%89%D1%83-%D0%B1%D0%BE%D1%80%D0%B8%D1%81%D0%BE%D0%B2-news695733.html", "text": "Гейтовете във властта нямат край и след „ЦУМгейт” и „КУМгейт” в задкулисието зрее и „РУМгейт”. Това разкритие правят в коментарното студио на ПИК TV собственикът на Агенция ПИК и ПИК TV Недялко Недялков и журналистките Ива Николова и Звездомира Мастагаркова. \"Държавата се клати от много време, но последните гейтове се отпушиха след едно конкретно събитие - след като президентът Румен Радев не можа да постигне сделката с \"Грипен\"-ите. Компенсаторно мозъчният център, който менажира \"Дондуков\" 2 сякаш ползва случая да реагира като ранена в сърцето пантера и да продуцира серия от скандали. Трябва обаче да кажем, че за тях има основа\", заяви Недялко Недялков. Според него това е опит за заглушаване на \"РУМгейт\". \"Имаше \"ЦУМгейт\", \"КУМгейт\", следва \"РУМгейт\". В момента за шуробаджанащина говорят хората, които олицетворяват този модел. Агенция ПИК преди година още разкри за безпрецедентен конфликт на интереси с президента и неговата настояща съпруга. През 2014 г., когато двамата още не са сключили брак, но са живеели заедно, Румен Радев е назначил лично с подписа си на втори щат във Военно-въздушните сили, като е нямала и ценз за него, тъй като е предназначен за военни. Показахме още преди година тези документи. Алармирахме, че на \"Дондуков\" 2 може да се случат такива неприятни неща - едно семейство на обсеби властта и това се случва сега, тъй като той се лиши от прессекретар и Десислава Радева фактически изпълнява тези функции\", допълни Недялков. Мастагаркова допълни, че действията му е можело да се дадат на военен прокурор, но напускат армията и вече не подлежат на санкции за тогавашните си деяния. Тя припомни и примера с Елена Йончева, която работеше в БНТ, докато беше приятелка на Сергей Станишев. \"Г-жа Йончева беше инсталирана в политиката покрай връзката си с бившия премиер и сегашен лидер на ПЕС Сергей Станишев. От друга страна идва и от президентството, беше негов пиар. Отново в случая виждаме зад тези атаки сянката на Румен Радев\", коментира и Недялков. \"Като говорят за това да излезе финансирането на медиите наяве, е хубаво да излязат наяве и връзките на медийните примадони. Румен Радев влезе с парашут в политиката и до този момент никой не знае кой отвори този парашут. Обаче дами да скачат в политиката от леглото, е вече скандално. Не бива това да се случва, защото е лъжа и се ползва журла.истиката за алиби\", заяви Ива Николова. \"Военно аташе разкри пред ПИК как Елена Йончева е повеждала своите командировки с целия държавен апарат зад гърба си. Тя е била винаги привилигерована в професията поради своя гръб във властта\", допълни Недялков. \"Това, което се случва е репетиция на Радев за една бъдеща негова партийна кариера. Проучва дали е достатъчно силен, за да влезе със своя партия в парламента и изпълнителната власт по модела на Първанов, който изгори доста президенти, но не си взимат поука. Фактът, че вече има огърлица от медии около него, е израз именно на тези му намерения. Това е двоен морал. БСП трябва да говори за Румен Радев, а той трябва да обясни за съпругата си. Иначе нямат право да говорят за шуробаджанащина\", коментира още Недялков. По думите му проверките за нередности трябва да започнат от върха - президентството. \"Румен Радев трябва да обясни има ли корупционна зависимост по сделката с \"Грипен\". Има ли конфликт на интереси при семейство Радеви?. Защо шефът на кабинета на президента няма достъп до класифицирана информация и чел ли е секретни грами?\", попита Недялков. \"Радев разчита за този своеобразен преврат, който извърша на една нова абсурдна коалиция от психолеви и психодесни, финансирана с пари на обвиняеми олигарси - Иво Прокопиев, Огнян Донев и Цветан Василев. Фактът, че в едно студио в момента се прегръщат Люба Кулезич и Елена Йончева, Александър Симов и Поли Паунова, Галя Прокопиева ходи на президентските сбирки на Десислава Радева, не е случаен. Това е едно ОФ, което застава зад мажоритарния кандидат с цел да свали законноизбраната власт в България. Всички тези протестъри, психодесни и психолеви са обединени с цел да съборят законната власт\", заяви Недялко Недялков.  Той коментира и казуса с комисията по досиетата, след като бе оттеглена номинацията на Антон Тодоров и се заговори за закриването й. \"Комисията по досиетата не е свършила много важна част от своята мисия. Не са извадени до край досиетата на кредитните милионери. Спряха с две-три банки и замразиха процедурата, защото там ще се стигне до много имена на активни поборници на истината, включително на журналисти. Хора с огромни невърнати кредити от банки. Ще видим как номенкратурата на Държавна сигурност се трансформира в банкова и тези хора са морални стожери и днес\", разкри Недялков.", "date": "2017.10.08", "title": "БОМБА В ПИК TV! РУМГЕЙТ! Ето как Радев готви преврат срещу Борисов"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BA%D0%BE%D1%80%D1%82%D0%B5%D0%B6%D0%B0-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F-news695892.html", "text": "Най-малко четирима души са ранени при катастрофа с кортежа на вътрешния министър на Австрия Волфганг Соботка, съобщава \"Кронен цайтунг\", цитирани от Флагман. Властите разследват причината за инцидента. Водачът, предизвикал катастрофата, не е бил пиян и е шофирал с 45 км/ч. Самият вътрешен министър не е пострадал. Ранени са били бойци от спецподразделението \"Кобра\" и двама граждани. Пострадалите са били настанени в болница.", "date": "2017.10.08", "title": "Четирима ранени при катастрофа с кортежа на вътрешния министър на Австрия"}
{"url": "http://pik.bg/%D1%87%D0%B0%D1%81%D1%82%D0%B8%D1%87%D0%BD%D0%B8-%D0%BC%D0%B5%D1%81%D1%82%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D0%B4%D0%B2%D0%B5-%D0%BE%D0%B1%D1%89%D0%B8%D0%BD%D0%B8-%D0%B8-%D0%BE%D1%81%D0%B5%D0%BC-%D0%BA%D0%BC%D0%B5%D1%82%D1%81%D1%82%D0%B2%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B4%D0%BD%D0%B5%D1%81-news695872.html", "text": "Частични местни избори се провеждат в две общини и осем кметства в страната София, съобщава Фокус. Четирима са кандидатите, които ще се борят за кметското място в община Трън, област Перник. От ГЕРБ са издигнали за поста Цветислава Димитрова Цветкова, която е временно изпълняващ длъжността кмет на общината, а преди това бе зам.-кмет. ПП „Нова сила“ издигна за свой кандидат Арлин Григоров Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Божидар Илиев Страхилов е издигнат като кандидат за кметския пост от Инициативния комитет „Заедно за доброто на Трънско“ и е подкрепен от БСП. От 2015 г. работи той като началник отдел оперативно-издирвателна дейност в Гранична полиция. В кметската надпревара ще участва и независимият кандидат Станислава Асенова Алексиева. Алексиева, която е секретар на Община Трън, е издигната от Инициативен комитет „Да, за Трънско“. Дo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години. Другата община, в която ще се проведат частични избори е община Вълчи дол, област Варна. Там за кметското място ще се борят двама кандидати. Това са кандидатът на ПП ГЕРБ Георги Минчев Тронков и издигнатата от Инициативен комитет и подкрепена от БСП Людмила Атанасова Петкова. Кандидатът на ГЕРБ Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. Кметски избори ще има и в село Генерал Киселово, община Вълчи дол, област Варна. От ПП ГЕРБ за поста издигнаха Калина Иванова Христова. Кандидатът на БСП е Петранка Костадинова Господинова. Това ще бъде вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. Частични кметски избори ще се проведат и в още едно населено място в областта – село Попович, община Бяла, област Варна. Там за кметското място ще се борят трима кандидати. От ДПС са издигнали кандидатурата на Исмаил Абил Мехмед. Мирослав Юриев Иванов е кандидатът на ПП ГЕРБ, а Еленка Стойчева Янкова е кандидатът на БСП. Причина за предсрочните избори в населеното място е подадената оставка на предишния кмет Крум Крумов. Трима ще се борят за кметския пост в село Цани Гинчево, община Никола Козлево, област Шумен. ПП ГЕРБ издигна за свой кандидат Павел Станчев Динков. Иван Георгиев Добрев е кандидатът на БСП, а от ПП „Воля“ издигнаха Митко Йорданов Георгиев. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа. Кмет ще избират и жителите на село Чукарка, община Айтос, област Бургас. В кметската надпревара ще участват кандидатът на ПП „Воля“ Ахмед Галиб Боз, издигнатият от ПП ГЕРБ Сюлейман Емин Садула, подкрепеният от ДПС Октай Ислям Якуб и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа. Кметски избори ще има в още едно село в област Бургас – село Скалак, община Руен. Там единственият кандидат за кметския пост е издигнатият от ДПС Мустафа Мехмед Бекир. Причината за изборите в населеното място е смъртта на стария кмет Осман Смаил Мехмед. Жителите на село Нивянин, община Борован, област Враца също ще гласуват за кмет. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски. Двама са кандидатите за кметския пост в село Ракево, община Криводол, област Враца. Това са Малин Димитров Тончев от ПП ГЕРБ и Николай Георгиев Петков от БСП. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август. За кметския пост в село Сухаче, община Червен бряг, област Плевен ще се борят трима кандидати. Това са Цветан Тодоров Гоцов от ПП ГЕРБ, Христинка Симеонова Димитрова от БСП и независимият кандидат, подкрепен от НФСБ Йоана Иванова Йотова. Изборите в населеното място бяха насрочени, след като през юли почина кметът на селото Иван Иванов.", "date": "2017.10.08", "title": "Частични местни избори в две общини и осем кметства в страната се провеждат днес"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%B8-%D0%B3%D0%B0%D0%B2%D1%80%D0%B8-%D0%B8%D0%B7%D0%B2%D1%80%D0%B0%D1%82%D0%B5%D0%BD%D1%8F%D1%86%D0%B8%D1%82%D0%B5-%D0%BD%D0%B0-%D0%BA%D0%B2%D0%B8%D1%86-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BB%D0%B8-%D0%B4%D0%BB%D1%8A%D0%B6%D0%BD%D0%B8%D1%86%D0%B8-news695891.html", "text": "Мутри на Цветелин Ценов-Квиц са изнасилили в джип жител на врачанското с. Гложене. Това стана ясно в апелативния спецсъд, от който задържаните шестима авери на страшилището на Северозапада – Квиц, поискаха мярката им за неотклонение да бъде заменена с по-лека. Пострадалият бил наблъскан в джип и закаран на черен път на около 500 метра. Там бил бит и насилван сексуално от най-отявлените мутри на тартора Мартин Каменов и Росен Благомиров, съобщава \"Конкурент\". Край на извращенията сложили появилите се ченгета, които пристигнали с патрулка на мястото. Едва когато чули воя на сирените, извратеняците вдигнали панталоните на жертвата. Насилваният си извадил медицинско, но няколко дни по-късно.  Бандата на Квиц бе задържана след мащабна акция на ченгета, антимафиоти и жандармерия в Козлодуй. Самият Цветелин Ценов бе обвинен от прокуратурата като ръководител на организирана престъпна група с широк спектър на действия. Сред тях са разпространение на наркотици, телесни повреди, увреждане на чуждо имущество. Най-често бандата се занимавала с лихварство, изнудване, отвличане и сексуални гаври над длъжници и неудобни за групата, твърдят от прокуратурата. При акцията по задържането бяха извършени над 30 обиска в домовете на участниците в престъпната група и в колите им. При тарашите са открити доказателства, които уличават арестуваните в куп престъпления. Намерени са наркотици, оръжие, много пари в левове и евро и уреди за мъчения, твърдят прокурорите.", "date": "2017.10.08", "title": "БРУТАЛНИ ГАВРИ! Извратеняците на Квиц изнасилвали длъжници"}
{"url": "http://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%BC%D0%B0%D1%89%D0%B0%D0%B1%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0-%D1%83%D0%B4%D1%80%D1%8F-%D0%B4%D0%B4%D1%81-%D0%B8%D0%B7%D0%BC%D0%B0%D0%BC%D0%B8%D1%82%D0%B5-news695874.html", "text": "Европейската комисия обмисля мащабна данъчна реформа, която цели да прекрати ДДС-измамите в Европейския съюз. Брюксел е взел на прицел и някои от държавите членки, които предоставят специални данъчни облекчения на големи мултинационални кампании. Целта е всички дружества да плащат данъците си там, където реализират печалбите си. Заради недостатъците в системата на ДДС в Европа, всяка година недобросъвестни компании избягват плащането на данъци на стойност до 150 млрд. евро. Това са средства, които вместо да отидат в държавните бюджети, често се използват за финансиране на престъпни организации и тероризъм. Затова Еврокомисията предлага най-мащабната данъчна реформа за последните 25 години, свързана с премахване на данъчни облечения и избягване на плащането на ДДС. Комисарят по данъчните въпроси Пиер Московиси се надява новата система да влезе в сила още през 2020 г., съобщава БНТ. Пиер Московиси - комисар по икономическите и финансови въпроси, данъчното облагане и митническия съюз: \"ДДС системата има нужда от дълбока реформа, тя трябва да е много по-сериозна от обновяване единствено на фасадата. Имаме нужда от решение,което е просто, стабилно и дългосрочно. Това, което предлагаме, е да приложим принципите на единния пазар и по отношение на ДДС, трябва да премахнем вътрешните граници за ДДС\". Еврокомисията предлага създаването на единен портал за ДДС във всички членки на ЕС. Ще се премахнат схемите за облекчения и възстановяването на данъка при трансгранични сделки. Ако предложенията бъдат приети, в бъдеще облагането ще става в страната, където се намира крайният потребител на покупката или услугата. Маргрете Вестегер - комисар по въпросите на конкуренцията: \"Данъчните облекчения, предоставени от Люксембург са спестявали на Амазон данъци в продължение на повече от 8 години, между май 2006 и юни 2014 г. Амазон сега трябва да възстанови незаконни данъчни облекчения в размер на около 250 млн. евро\". Целта на данъчните реформи е всички дружества да плащат данъците си там, където реализират печалбите си, а не в страни с облекчени данъчни режими. Еврокомисията даде Ирландия на съд именно заради предоставянето на специални предимства на друга голяма компания - Епъл. Заради битката й с мултинационалните компании и опитите им да избягват данъци в Европа, комисарят по конкуренцията си спечели прозвището \"желязната Вестегер\".", "date": "2017.10.08", "title": "Европейската комисия започва мащабна данъчна реформа! Удря ДДС измамите "}
{"url": "http://pik.bg/%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%82%D0%B5-%D0%BF%D0%BE%D0%BB%D0%B7%D0%B8-%D0%BE%D1%82-%D0%BC%D1%83%D0%BB%D1%82%D0%B8%D0%B2%D0%B8%D1%82%D0%B0%D0%BC%D0%B8%D0%BD%D0%B8%D1%82%D0%B5-news695875.html", "text": "Според изследователи от американския университет Дрексел приемът на мултивитамини от бременни жени снижава риска от аутизъм при детето им с 30%, съобщава сайтът Лента, цитиран от БТА. В изследването, проведено в Швеция, взели участие над 250 000 майки и техните деца на възраст между 4 и 15 години. Резултатите показали, че в онези семейства, в които майките приемали мултивитамини , заболяванията от аутистичния спектър и с ограничени интелектуални способности при децата са били едва 0,26%. Това са 158 случая сред 61 934 деца. При родилките, които не взимали витамини , процентът бил много по-висок - 0,48%.", "date": "2017.10.08", "title": "Неочакваните ползи от мултивитамините"}
{"url": "http://pik.bg/%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B6%D0%B8%D1%82%D0%B5%D0%BB-%D0%BD%D0%B0-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D1%81%D0%BC%D0%B5%D0%BD%D0%B8%D0%BB-%D0%BF%D0%BE%D0%BB%D0%B0-%D1%81%D0%B8-%D1%89%D0%B5-%D1%80%D0%BE%D0%B4%D0%B8-%D0%B4%D0%B5%D1%82%D0%B5-news695879.html", "text": "Жител на Финландия, сменил пола си, за първи път в историята на страната ще роди дете, съобщава електронното издание Газета. Според информацията, бременният мъж се родил в женско тяло, като след операция по смяната на пола е получил всички необходими документи и мъжко име. Малко след това е прекъснал хормоналната терапия за да може да зачене. Наблюдаващите бременността специалисти са обявили, че всичко преминава добре. Единственият проблем, към момента, е мъжкият идентификационен номер на родилката, който предизвиква блокиране в компютърните програми на медицинските учреждения.", "date": "2017.10.08", "title": "За първи път в страната! Жител на Финландия, сменил пола си, ще роди дете"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%80%D0%BE%D1%85%D0%BE%D0%B4%D0%B8%D1%82%D0%B5-%E2%80%9E%D1%82%D1%80%D0%BE%D1%8F%D0%BD-%D0%BA%D1%8A%D1%80%D0%BD%D0%B0%D1%80%D0%B5%E2%80%9D-%D0%B8-%E2%80%9E%D0%BF%D0%B5%D1%82%D1%80%D0%BE%D1%85%D0%B0%D0%BD%E2%80%9D-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B5-%D1%82%D0%B5%D0%B6%D0%BA%D0%B0-news695896.html", "text": "Много е тежка обстановката в двата планински прохода „Петрохан и Троян – „Карнаре заради огромните паднали дървета на пътното платно. Това каза пред журналисти председателят на Управителния съвет на Агенция „Пътна инфраструктура” (АПИ) инж. Дончо Атанасов, предаде БНТ. „Събираме групи и заедно с Гражданска защита, горските стопанства, пътно поддържащи фирми, които цяла нощ са работили в двата прохода, но поради опасността от възникване на произшествия (дърветата падат постоянно) през нощта съм ги изтеглил, а сутрин вече всички са на място и работят. В южната част на прохода „Троян – Карнаре” има 2 км, които са непроходими заради паднали дървета. По думите му при изкачването на прохода „Троян – Кърнаре” от Троян до Беклемето също има проблеми заради падащи дървета. „На място са и областният управител, директорът на Областното пътно управление, депутати – всичко, което трябва да се мобилизира – ще се мобилизира и се надявам по най-бързия начин да отворим проходите”, подчерта инж. Атанасов. Само двата прохода „Петрохан” и „Троян – Карнаре” остават затворени, останалите в това число „Витиня”, „Шипка”, „Хаинбоаз” и всички старопланински проходи са проходими.", "date": "2017.10.08", "title": "ВНИМАНИЕ! Затвориха проходите „Троян-Кърнаре” и „Петрохан”! Обстановката е тежка "}
{"url": "http://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D0%BB%D0%BE%D0%B4%D0%BA%D0%B0-%D0%BD%D0%B0-%D0%B4%D0%B6%D0%BE%D0%BD-%D1%84-%D0%BA%D0%B5%D0%BD%D0%B5%D0%B4%D0%B8-%D0%B7%D0%B0-75-000-%D0%B4%D0%BE%D0%BB%D0%B0%D1%80%D0%B0-%D1%81%D0%BD%D0%B8%D0%BC%D0%BA%D0%B0-news695881.html", "text": "Моторна лодка, принадлежала на президента Джон Ф. Кенеди, бе продадена за 75 000 долара на търг в Ню Йорк, предаде Асошиейтед прес. Очакваше се възстановеният плавателен съд, изработен от махагон, да намери купувач на далеч по-висока цена - между 100 и 150 000 долара. Стол-люлка от Белия дом, специално направен за Кенеди заради травмата в гърба, пък бе продаден за 30 000 долара. Друг такъв стол, ползван от Кенеди, а след смъртта му и от Линдън Джонсън, отиде при нов собственик срещу 10 000 долара. На търга бе продадена и униформата на Френсис Гари Пауърс, пилотът на самолета \"Ю-2”, свален над СССР през 1960 г. Повечето от предметите от ерата на Студената война идваха от колекциите на бивш служител в Белия дом, секретарката на Жаклин Кенеди и самия Пауърс.", "date": "2017.10.08", "title": "Продадоха на търг лодка на Джон Ф. Кенеди за 75 000 долара (СНИМКА)"}
{"url": "http://pik.bg/%D0%BD%D0%BE%D0%B2%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B2-%D1%80%D1%83%D1%81%D0%B8%D1%8F-%D0%BE%D0%B1%D1%8F%D0%B2%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D1%81%D0%B8-news695882.html", "text": "Новият посланик на САЩ за Русия Джон Хънтсман заяви, че основната му цел е „възстановяването на доверието между двете ядрени свръхдържави“, съобщава ТАСС, цитирайки думите на Хънтсман изказани по време на церемония в американския щат Юта. „Не трябва да си мисли, че това ще стане лесно или бързо – заявява дипломатът. - Мисля, че с добра воля и от двете страни, ще можем да започнем ефективна съвместна работа по решаването на няколко ключови проблеми“. В началото на октомври Хънтсман, който е бивш губернатор на Юта, заяви, че има намерение да работи за възстановяването на доверието между Москва и Вашингтон и за укрепването на двустранните отношения. „В качеството си на посланик на САЩ в Русия имам намерение да работя за възстановяването на доверието между нашите страни и укрепването на двустранните отношения, на основата на сътрудничество в общите интереси“, подчерта той. В коментар за назначението на дипломата, от Кремъл изразиха надежда, че той ще има принос за реставрацията на двустранните отношения „след щетите, които им нанесе Вашингтон“. Говорителят на руския президент Дмитрий Песков напомни, че Путин „е последователен поддръжник на реанимацията“ на отношенията между Русия и САЩ. Президентът счита, че тяхното подобрение ще е от полза за целия свят, а не само за Москва и Вашингтон, отбеляза Песков. Хънстман сменя Джон Тефт, който оглавяваше американското посолство в Русия от 2014 година.", "date": "2017.10.08", "title": "Новият посланик на САЩ в Русия обяви приоритетите си"}
{"url": "http://pik.bg/%D0%B8%D1%80%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B7%D0%B0%D1%89%D0%B8%D1%82%D0%B8-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B8-%D0%BD%D0%B0%D0%BF%D0%B0%D0%B4%D0%BD%D0%B0-%D1%82%D1%80%D1%8A%D0%BC%D0%BF-news695809.html", "text": "Иранският президент Хасан Роухани защити ядреното споразумение със западните сили, и добави, че Доналд Тръмп не може да го подкопава, предава Ройтерс, цитиран от Фокус. „В ядрените преговори и споразумението ние достигнахме до въпроси и ползи, които не могат да се променят. Никой не може да ги върне обратно, нито господин Тръмп, нито друг“, заяви Роухани. „Дори още 10 Тръмповци да бъдат създадени в света, тези неща не могат да се променят“, каза иранският президент. „Ако Америка извърши някакви нарушения днес, целият свят ще я осъди. Няма да осъдят Иран“, добави той.", "date": "2017.10.08", "title": "Иранският президент защити ядреното споразумение и нападна Тръмп"}
{"url": "http://pik.bg/%D0%B2-%D0%BA%D0%B8%D1%82%D0%B0%D0%B9---%D0%B3%D1%80%D0%B8%D1%88%D0%BE-%D1%81%D1%80%D0%B5%D1%89%D1%83-%D1%80%D0%B0%D1%84%D0%B0-%D0%BF%D1%80%D0%B5%D0%B7%D0%B0%D1%80%D0%B5%D0%B6%D0%B4%D0%B0%D0%BD%D0%B5-news695832.html", "text": "Григор Димитров е в четвъртината на Рафаел Надал в основната схема на предстоящия Мастърс в Шанхай. Българинът е поставен под №6 и почива в първия кръг. Във втория рунд той очаква победителя от двубоя между Райън Харисън и участващия с \"уайлд кард\" китаец Дзе Джън. Сам Куери, Юичи Сугита, Беноа Пер или квалификант са евентуалните съперници в третия кръг, а потенциалният четвъртфинал е със световния №1 Рафаел Надал. Матадора от своя страна започва с Джаред Доналдсън или Пабло Куевас във втория кръг, а при успех в третия го очакват Вердаско, Фонини, Медведев или Пуй. В горната половина е и четвъртият поставен Марин Чилич, чийто евентуален четвъртфинал е срещу седмия Пабло Кареньо Буста, акцентира \"Тенис Кафе\". Роджър Федерер се завръща на корта в официален турнир за първи път от участието си в Откритото първенство на САЩ и отпадането от Дел Потро на четвъртфиналите. Поставеният под №2 швейцарец във втория кръг ще играе с Диего Шварцман или квалификант, а евентуалният му четвъртфинал е срещу Давид Гофен. В третата четвъртина заедно са Александър Зверев и Доминик Тийм, които могат да се срещнат на четвъртфинал. Припомняме, че Надал надви с 2:1 сета Гришо в 1/2-финалите на АТП500 турнира в Пекин", "date": "2017.10.08", "title": "В Китай - Гришо срещу Рафа презареждане!?"}
{"url": "http://pik.bg/%D1%81%D0%B0%D1%89-%D0%BF%D1%80%D0%B0%D1%89%D0%B0-%D0%BD%D0%BE%D0%B2%D0%B8-%D0%B1%D0%BE%D0%B9%D0%BD%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news695847.html", "text": "Високопоставени афгански и американски представители приветстваха доставката на нови хеликоптери „Блекхоук“ за Афганистан, предава Ройтерс. Планът за доставяне на нови хеликоптери „Блекхоук“, е една от ключовите точки в стратегията за реформиране и превъоръжаване на сравнително младите афганистански военновъздушни сили. „Това е модернизационна програма, която ще им позволи да проектират сила из цял Афганистан“, заяви американският военен съветник в страната полковник Трент Александър. На официална церемония афганистанският президент Ашраф Гани прие първият от новите хеликоптери. Той подчерта, че това е „исторически ден“ за страната и народа й.", "date": "2017.10.08", "title": "САЩ праща нови бойни хеликоптери в Афганистан  "}
{"url": "http://pik.bg/%D1%81%D1%8A%D0%B1%D0%B8%D1%80%D0%B0%D1%82-%D0%B2-%D1%81%D1%82%D0%B8%D1%85%D0%BE%D1%81%D0%B1%D0%B8%D1%80%D0%BA%D0%B0-%D0%BD%D0%B5%D0%B8%D0%B7%D0%B4%D0%B0%D0%B4%D0%B5%D0%BD%D0%B8-%D1%82%D0%B2%D0%BE%D1%80%D0%B1%D0%B8-%D0%BD%D0%B0-%D0%BB%D0%B5%D0%BD%D0%B0%D1%80%D0%B4-%D0%BA%D0%BE%D0%B5%D0%BD-news695860.html", "text": "Под заглавието \"The Flame\" (\"Пламък\") през 2018 г. ще излезе стихосбирката на покойния канадски певец Ленард Коен с непубликувани негови текстове, съобщава АФП. В книгата ще бъдат включени и негова проза, илюстрации и стиховете на песните от последните му три албума. Работата над стихосбирката Коен приключва няколко дни преди кончината си, настъпила на 7 ноември 2016 г. Според бившия мениджър на музиканта Робърт Кори творбата отразява \"с особена сила вътрешния огън на Ленард\". \"През последните месеци от живота си Коен имаше една единствена цел - да завърши тази книга и да включи в нея неиздадените си стихове, както и откъси от своите дневници\", изтъква Робърт Кори. \"The Flame\" се очаква да се появи на пазара през октомври 2018 г. Ленард Коен почина през ноември 2016 г. на 82 години, седмици след като пусна последния си албум \"You Want It Darker\", в чиито текстове се говори за смъртта, духовността и мястото му във вселената. Обявяването на предстоящото отпечатване на \"The Flame\" става преди концерт в памет на Коен, който трябва да се състои в Монреал на 6 ноември във връзка с годишнината от смъртта му. В него ще участват Елвис Костело и Стинг, а сред присъстващите ще е канадският министър-председател Джъстин Трюдо.", "date": "2017.10.08", "title": "Събират в стихосбирка неиздадени творби на Ленард Коен"}
{"url": "http://pik.bg/%D0%B0%D0%BA%D1%82%D1%83%D0%B0%D0%BB%D0%BD%D0%B0-%D1%82%D0%B5%D0%BC%D0%B0-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news695898.html", "text": "Заместник-председателят на ВМРО и евродепутат Ангел Джамбазки подходи деликатно, помолен да коментира улмитавутът на вицепремиера Валери Симеонов към четири медии да му се извинят. Не е много умно да се обявява война на медиите, аз бих избрал други изразни средства“, заяви по въпроса Джамбазки в предаването „Тази неделя“ на Би Ти Ви. Симеонов даде 24-часов срок преди ден на четири медии да му се извинят, като посочи, че е обект на клеветническа кампания. „Така е преценил, така е направил – каза още Ангел Джамбазки. - Симеонов е водач на партия, която е част от нашата коалиция, така че ситуацията за нас е деликатна и се въздържам от коментар. Но бих избрал други изразни средства и не е много умно да се обявява война на цялата журналистическа група в държавата“. На въпрос дали ще загубят от тази война с медиите Джамбазки отговори: „Тя не е моя лична, аз мога да нося отговорност за моята си организация, за моя си водач. Времето ще покаже какво ще се случи“.", "date": "2017.10.08", "title": "АКТУАЛНА ТЕМА! Ангел Джамбазки с ексклузивен коментар за ултиматума на Валери Симеонов"}
{"url": "http://pik.bg/%D0%BF%D0%BE-%D1%86%D0%B5%D0%BB%D1%83%D0%B2%D0%BA%D0%B8%D1%82%D0%B5-%D0%BF%D0%BE%D1%81%D1%80%D0%B5%D1%89%D0%B0%D1%82-news695839.html", "text": "Целувките са много важни за всяка връзка. Още първата целувката може да определи дали привличането между двама души ще прерасне в огнена страст. Според нея трябва да започнете бавно и нежно. Има хора, които обичат лекото захапване на устните и други, на които това не им е приятно. “Обръщайте внимание и на езика на тялото на партньора” , съветва сексолог. Докато се целуваме в организмът се отделят ендорфини, известни още като „хормоните на радостта“. Затова целувката буквално ни омайва. Целувките разпалват страстта и освежават отношенията с партньора. Тогава и сексът ще е много по-чувствен и емоционално наситен. Всички знаем за ползите от любовната игра, а целувките са неразделна част от нея. Целувките не са запазена марка на младите и влюбените. Те са за всички, които желаят да живеят по-щастливо.", "date": "2017.10.08", "title": "По целувките посрещат..."}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D1%80%D0%B7%D0%B0-%D1%81-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news695873.html", "text": "Президентът на САЩ Доналд Тръмп обяви, че ще направи опит да установи мир между Израел и Палестина преди да премести американското посолство от Тел Авив в Йерусалим, съобщава The Hill, цитирани от Фокус. „Ще дам шанс на мира преди дори да си помисля за преместване на посолството в Йерусалим“, заяви Тръмп пред бившия губернатор на щата Арканзас Майк Хъкаби, по време на интервю за новото телевизионно предаване на Хъкаби. „Ако можем да постигнем мир между палестинците и Израел, мисля че това ще доведе до умиротворяване на целия Близък Изток, което в крайна сметка трябва да се случи“, продължи американският държавен глава. По време на предизборната си кампания Тръмп заяви, че ще премести американското посолство в Израел от Тел Авив в Йерусалим, но все още не го е направил. Въпросът за местоположението на това посолство винаги е бил проблемен между евреите и палестинците. Израел гледа на Йерусалим като на своя столица, докато палестинците искат Източен Йерусалим да бъде столица на бъдещата им независима държава. САЩ не признава града за столица на еврейската държава и бивши президенти са казвали, че въпросът със статута на града трябва да бъде решен по време на мирни преговори между двете страни.", "date": "2017.10.08", "title": "Доналд Тръмп  няма да бърза с преместването на американското посолство в Йерусалим"}
{"url": "http://pik.bg/%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%BE%D0%B1%D0%BC%D0%B8%D1%81%D0%BB%D1%8F%D1%82-%D1%81%D1%82%D0%B0%D1%87%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-news695799.html", "text": "В понеделник двата национални синдиката КНСБ и КТ \"Подкрепа\" свикват двата стачни комитета в национален стачен комитет, за да обсъдят общи действия. Това обявиха двата синдиката по време на пресконференция по повод 7-ми октомври - Световния ден за достоен труд, който тази година се отбелязва за 10-ти път. Този път, ако се стигне до протести, първо ще се протестира пред прозорците на работодателите и след това - пред властта, съобщиха синдикалните лидери. Проучването на нагласите на синдикалните членове показват, че е масово усещането за ниско заплащане, съобразно положения труд. 98.8% от всички анкетирани считат, че заслужават по-високо възнаграждение, като почти няма разлика между бюджетния и частния сектор. Синдикатите настояват за въвеждане на минимален необлагаем минимум в доходите, увеличаване на заплатите на заетите в бюджетния сектор средно с 13%, премахване на претенциите за прослужен клас и време, изплащане на неизплатените работни заплати. Те искат въвеждане на минимална заплата за хора с висше образование, които работят по специалността си с размер от 700 лв. Синдикатите са категорични, че преди бюджетна процедура, е важно да се премахват някои несправедливости, обвързване на обезщетението за безработица с минималната работна заплата, както и на майчинските, които в момента са по-ниски от минималната работна заплата. Като критични бяха отбелязани възнагражденията на професорите в БАН, които все повече се приближавали до минималната работна заплата. Секторите култура и здравеопазване също са с критично ниски заплати.", "date": "2017.10.08", "title": "Синдикатите обмислят стачни действия"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%85%D0%B0%D0%BC%D0%B0%D1%81-%D0%B7%D0%B0%D0%BB%D0%BE%D0%B2%D0%B8-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B8-%D0%B2%D0%BE%D0%B4%D0%B0%D1%87-news695852.html", "text": "Полицията на Хамас арестува днес палестинец, заподозрян, че е сред водачите на джихадистко движение, съобщи източник от структурите за сигурност, цитиран от АФП. \"Тази сутрин силите за сигурност арестуваха 27-годишния Нур Иса, водач от идеологически отклоняващо се движение от лагера Бурейдж в центъра на Газа, както и други лица\", уточни източникът, използвайки обичайния израз, с който Хамас назовава джихадистки организации от рода на групировката \"Ислямска държава\". Службата за вътрешна сигурност на Хамас потвърди във Facebook, че е извършила арести, без да уточни броя и самоличността на задържаните палестинци. Арестувани са четирима членове на \"Ислямска държава\", включително Нур Иса, които са били издирвани над една година, уточни говорител на Хамас, цитиран от ДПА. Движението Хамас, което е на власт в Газа от 10 години насам, има опоненти в лицето на малки групировки, някои от които - повлияни от ИД. През август палестинец, заподозрян във връзки с ИД, се самовзриви в южната част на ивицата Газа, на границата с Египет, и уби охранител от Хамас, след което движението извърши арести, припомня АФП.", "date": "2017.10.08", "title": "Полицията в Хамас залови джихадистки водач"}
{"url": "http://pik.bg/%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D1%81%D1%83%D0%B5%D1%82%D0%B8%D0%BB%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%B5%D0%B4%D0%B8%D0%BD-%D0%BE%D1%82-%D0%BA%D1%80%D0%B0%D0%BB%D1%81%D0%BA%D0%B8%D1%82%D0%B5-%D0%B4%D0%B2%D0%BE%D1%80%D1%86%D0%B8-news695816.html", "text": "Предотвратен е опит за въоръжено нападение срещу двореца Дар ас Салам в град Джеда, Саудитска Арабия, информира арабското издание \"Рай ал Яум\", цитирано от ТАСС. По данни на вестника, който се позовава на местни източници, недалеч от кралската резиденция е имало сблъсъци, в които са загинали неколцина охранители и нападателят. Рияд не е правил никакви официални изявления и коментари във връзка със случая. Агенция Ройтерс обаче съобщи, че по повод съобщенията за атаката посолството на САЩ в Саудитска Арабия е препоръчало на своите граждани в кралството \"да спазват мерките за сигурност и да бъдат крайно предпазливи в района на двореца Дар ас Салам\". Дворецът Дар ас Салам в Джеда е държавна резиденция, в която се намира канцеларията на краля и заседават неговите министри. През последните месеци Саудитска Арабия съобщи за няколко осуетени въоръжени нападения в страната, напомня ТАСС.", "date": "2017.10.08", "title": "В Саудитска Арабия осуетили въоръжено нападение срещу един от кралските дворци"}
{"url": "http://pik.bg/%D1%81%D1%83%D0%BF%D0%B5%D1%80-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%80%D1%83%D1%83%D0%BD%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D1%81%D0%B8-%D0%B1%D0%BE%D1%8F%D0%B4%D0%B8%D1%81%D0%B0-%D0%BF%D0%B5%D0%B9%D0%BA%D0%B0-news695855.html", "text": "Звездата на Евертън Уейн Руни започна да изпълнява възложените му 100 часа обществен труд, пише \"Гол\", позовавайки се на информация от Острова. 31-годишният бивш английски национал бе забелязан да боядисва пейка в градинка, която се намира близко до имението му, което е оценено на 6 милиона паунда. На 1 септември нападателят бе спипан да шофира в нетрезво състояние, а впоследствие се разбра, че автомобилът е на жена, с която се запознал в бар. Съдът пък отне книжката на Рууни за две години и също така отсъди Уейн да полага обществен труд.", "date": "2017.10.08", "title": "Супер звездата Рууни започна да изпълнява присъдата си... боядиса пейка"}
{"url": "http://pik.bg/%D0%BF%D0%B5%D0%B2%D0%B5%D1%86%D1%8A%D1%82-%D0%B8%D0%B2%D0%BE-%D0%B3%D1%8E%D1%80%D0%BE%D0%B2-%D0%BF%D0%BE%D0%B1%D0%B5%D0%B4%D0%B8-%D0%B2-%D1%80%D0%B0%D0%BB%D0%B8-%E2%80%9E%D0%B2%D0%B8%D0%B6-%D0%BC%D0%B5%E2%80%9C-2017-news695818.html", "text": "За IV път фондация „Хора, пътища, автомобили“, Българска федерация автомобилен спорт (БФАС), Академия за пътна безопасност – SDA и домакинът на състезанието София Франс Ауто, официален вносител на Peugeot за България, проведоха благотворителното рали ‘’Виж ме”. Въпреки студеното и дъждовно време, 23-ма състезатели се явиха на автополигона с личните си автомобили, за да подобрят, с благотворителната си проява, живота и учебния процес на глухонемите деца от училището-пансион „Проф.Дечо Денев“ - София. Децата, отглеждани в специализираното учебно заведение, са от 3 до 18-годишна възраст без родителска подкрепа, а предметът „Безопасност на движението“ е застъпен в учебната програма наравно с българския език и математиката. По традиция, всяко издание на ралито подарява ярки светлоотразителни жилетки, които са животоспасяващи за тези деца. Те не могат да чуят приближаващата се кола и опасност, не могат да извикат в ситуация на пътя. Комендант на състезанието беше председателят на БФАС Владимир Илиев, а по трасето съдийстваха негови възпитаници от НСА и от академията по безопасност SDA. Лице на IV издание на рали „Виж ме“ беше автомобилната рали състезателка Ива Русинова, която между двата манша, направи дрифт-демонстрации за публиката, а след това повози в бегачката си няколко от най-смелите деца от училището. Сред записалите се за участие в надпреварата бяха певците Богдан Томов и Ивайло Гюров, топ моделките Венета Харизанова и Теди Велинова, младата оперната певица Мария Славова и актрисата Ралица Стоянова от Академията за таланти на Деси Тенекеджиева, телевизионните журналисти Мия Димитрова от Нова телевизия, Ангел Бончев от ТВ Европа, радио журналистката Ива Дойчинова и др. Участниците бяха разделени в 3 класа според кубатурата на личните им автомобили. В приложното рали, стартиращите трябваше да изпълнят сложни упражнения за време. В клас I победител стана Васил Владимиров от ВИП кафе с WV Tоuran с подгласници - Мия Димитрова от НТВ с Hyundai i20 и Ангел Бончев от TV Европа с Renault Modus. В клас II на най-високото стъпало на стълбичката за победители стъпи Лъчезар Дреновски - учител по физическо възпитание в специализираното училище „Проф Дечо Денев“с Honda CRV, втори след него финишира Илия Събев от борса за матраци „ВИТ“, третото място остана за младата актриса Ралица Стоянова с Honda Jazz. В най-мощният клас III безапелационен беше оперният певец Ивайло Гюров с Porsche Boxster кабрио. Втора финишира Росица Шейтанова от МЦ „Здраве за всеки“ с Toyota Land Cruiser, трета се нареди Христина Дичева с навигаторка от Си Ем Ел България - Ивелина Соколова с Toyota Avensis. За определяне на крайния победител в рали „Виж ме“ стартираха шампионите в отделните класове при еднакви условия – с Peugeot 308, но и с нови упражнения: в купето имаше яйце, чиято цялост трябваше да се запази при висока скорост и внезапна спирачка. С най-малко наказателни точки и с по-добро време победител стана певецът Иво Гюров, който при връчването на шампионската купа, за радост на публиката, изпълни акапелно италиански канцонет. Журналистът Станчо Шукеров връчи купа- приз за най-атрактивен състезател на Теди Велинова на името на наскоро починалата му съпруга Анна, която в деня на ралито трябваше да навърши 50 години. В края на благотворителната проява децата и техните учители получиха много предметни награди и дарения благодарение на щедри спонсори и много други безименни благодетели.", "date": "2017.10.08", "title": "Певецът Иво Гюров победи в рали „Виж ме“ 2017"}
{"url": "http://pik.bg/%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%B5%D0%B4%D0%BD%D0%B0-%D0%BE%D1%82-%D0%BA%D1%80%D0%B0%D0%BB%D1%81%D0%BA%D0%B8%D1%82%D0%B5-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D0%B8-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news695831.html", "text": "Арабски медии съобщават, че е имало опит за въоръжено нападение срещу саудитския кралски дворец Дар ес Салам, предава ТАСС . Според местни източници в кралството, в резиденцията е имало сражение в резултат, на което са загинали няколко души от силите за сигурност, както и нападателите. Няма официални изявления и коментари от правителството в Риад. Посолството на САЩ в Саудитска Арабия предупреди гражданите си там, да „съблюдават мерките за сигурност и да проявяват крайна внимателност в района на двореца Дар ес Салам“.", "date": "2017.10.08", "title": "Има загинали при нападение срещу една от кралските резиденции в Саудитска Арабия"}
{"url": "http://pik.bg/%D1%84%D1%83%D1%80%D0%BE%D1%80-%D0%B7%D0%B0-%D0%B0%D1%80%D0%B4%D0%B0-%D1%82%D0%BE%D0%BF%D1%87%D0%BE-%D0%B4%D0%BE%D0%B2%D0%BE%D0%BB%D0%B5%D0%BD-news695843.html", "text": "Отборът на Арда (Кърджали) разгроми със 7:0 Димитровград в мач от Трета Югоизточна лига. След двубоя треньорът на Арда - Елин Топузаков, изрази задоволство от категоричния успех срещу отбора, който защитава честта на родния му град. \"Бяхме доминиращ отбор, превъзхождахме физически противника. Загорец е може би най-големият ни конкурент, но нивата е дълга, има и пролетен полусезон. Ако задържим постоянството и не допускаме грешки, ще е добре. Всеки ще губи точки, въпросът е ние да губим най-малко\", заяви бившият футболист и треньор на Левски, цитиран от \"Топспорт\". Арда се очертава сериозен претендент за класиране във Втора лига.", "date": "2017.10.08", "title": "Фурор за Арда! Топчо доволен"}
{"url": "http://pik.bg/%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%B2%D1%81-%D1%81-%D1%82%D0%BE%D1%87%D0%B5%D0%BD-%D1%83%D0%B4%D0%B0%D1%80-17-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B8-news695790.html", "text": "Най-малко 17 талибани са ликвидирани, а други 10 са ранени при удар на авиацията на Афганистан в провинцията Урузган на страната, предаде ТАСС, цитирани от Фокус. „Афганистанската авиация атакува позициите на терористите в провинция Урузган. 17 терористи загинаха, 10 бяха ранени“, посочва афганистанското МВР, също така са били унищожени оръжие и боеприпаси на талибаните. Терористите все още не са дали коментар за случилото се.", "date": "2017.10.08", "title": "Афганистанските ВВС с точен удар, 17 терористи са ликвидирани"}
{"url": "http://pik.bg/%D0%B3%D1%80%D1%8A%D1%86%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D1%86%D0%B8%D0%BF%D1%80%D0%B0%D1%81-%D1%89%D0%B5-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B2-%D1%81%D0%B0%D1%89-news695857.html", "text": "Президентът на САЩ Доналд Тръмп ще приеме на 17 октомври премиера на Гърция Алексис Ципрас, съобщи АП. Двамата лидери ще обсъдят въпроси от регионален и световен характер. Борбата с тероризма и бежанската криза също ще бъдат сред разгледаните въпроси. Последната си международна обиколка бившият президент на САЩ Барак Обама започна от Гърция.", "date": "2017.10.08", "title": "Гръцкият премиер Ципрас ще гостува на Тръмп в САЩ "}
{"url": "http://pik.bg/%D0%BA%D0%B8%D1%80%D1%8C%D0%BE%D1%81-%D0%BF%D0%BE%D0%B4-%D0%BF%D0%B0%D1%80%D0%B0-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%BD%D0%B8%D0%BA-%D0%B2-%D0%BF%D0%B5%D0%BA%D0%B8%D0%BD-news695817.html", "text": "Ник Кирьос ще е съперник на Рафаел Надал на финала на турнира в Пекин. Точно преди година австралиецът спечели титлата в Токио, а през този сезон взе решение да играе в китайската столица. На полуфиналите Кирьос спази традицията да се представя успешно срещу Саша Зверев и победи световния №4 с 6-3 7-5. Успехът му е трети от четири мача със Саша на ниво АТП, като го е побеждавал и в \"Хопман къп\", акцентира \"Гол\". Кирьос наниза 11 аса и за целия двубой загуби минимален брой точки на сервис. Също така той отрази единствения брейкбол, който имаше Зверев и го проби по веднъж във всеки от сетовете, за да се поздрави с шестия си финал в кариерата. Срещу Надал австралиецът има повод за оптимизъм, след като е спечели два от четирите им мача досега. Преди около два месеца те се срещнаха и в Синсинати, а Ник се наложи с 6-2 7-5. След това обаче загуби финала от Григор Димитров. Гришо пък инкасира поражение от Рафа в другия полуфинал на състезанието в Пекин.", "date": "2017.10.08", "title": "Кирьос под пара! Страхотна победа за Ник в Пекин"}
{"url": "http://pik.bg/%D0%B7%D0%B0%D1%81%D0%B5%D0%BA%D1%80%D0%B5%D1%82%D0%B8%D1%85%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81-%D1%83%D1%87%D0%B8%D0%BB%D0%B8%D1%89%D0%BD%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BE%D1%82-%D0%BF%D0%B8%D1%80%D0%B8%D0%BD%D1%81%D0%BA%D0%BE-news695820.html", "text": "Разчитаме много на учителите, на образователните институции и на вас, директорите. Радваме се, че има разбиране на най-високо ниво, включително и от вземащите управленски решения, колко са важни учителите, колко е важно образованието. С тези думи министърът на образованието и науката Красимир Вълчев започна срещата си с директорите на училища и детски градини от област Благоевград. Те бяха притеснени от факта, че за срещата бяха уведомени с имейли и тя не беше разгласена предварително, но останаха с приятно впечатление от компетентността на министъра и изчерпателните му разяснения. Придружаван от началника на РУО Ивайло Златанов, той пристигна близо 20 минути по-рано, търпеливо изслушва всички, отговаря и същевременно търси решение на поставените проблеми. На срещата присъстваше и зам. кметът по култура и хуманитарни дейности на Благоевград Христина Шопова. „Има много неща, които искам да споделя с вас, вие ще ми помагате с въпроси“, обърна се към директорите министърът и по време на 2-часовата среща засегна изключително важни теми, като въвеждането на новия модел за финансиране на училищата, механизма по обхващане и задържане на децата в училище, увеличението на учителските заплати, пенсионирането и обезпечаването на системата с млади кадри и много други.", "date": "2017.10.08", "title": "Засекретиха среща на образователния министър с училищни директори от Пиринско"}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B2-%D0%B8%D0%B4%D0%BB%D0%B8%D0%B1-news695810.html", "text": "Лидерът на турската партия „Националистическо движение“ подкрепи позицията на президента Реджеп Тайип Ердоган за операцията в сирийската провинция Идлиб, предава Анадолската агенция. В изявление пред медиите Девлет Бахчели заяви, че „Националистическото движение застава рамо до рамо с президента, докато той продължава да създава трайни политики, а антитерористичните усилия не се компрометират“. „Видно е, че има последователност в президентската политика за Сирия и Ирак. Разбираемо е, че когато времето дойде, всички възможни усилия трябва да се положат“, добави той.", "date": "2017.10.08", "title": "Лидерът на турските националисти подкрепи Ердоган за операцията в Идлиб"}
{"url": "http://pik.bg/%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BE%D1%82%D0%BC%D0%B5%D0%BD%D0%B8-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5%D1%82%D0%BE-%D1%81-%D0%BF%D0%B0%D1%82%D0%B8%D1%86%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news695841.html", "text": "Заради дъждовното време се отменя планираното за утре – 8 октомври 2017 г., пето поредно издание на състезание с патета. Мероприятието, което е част от Седмица на благотворителността 2017, ще се проведе в събота 14.10.2017 г. Всеки може да стане собственик на пате и да се включи в съревнованието като закупи гумената играчка на благотворителна цена от 5 лева и по този начин ще стане дарител. Срещу всяко закупено пате притежателят или притежателите получават сертификат с уникален идентификационен номер. По време на благотворителната томбола в събота - 14.10.2017 г., от 11:00 до 12:30 часа на площад „Стефан Стамболов“ собствениците на първите 10 изтеглени номера на патета, ще спечелят награди, осигурени от спонсорите на събитието. Докато тече подготовката за състезанието, Община Пловдив и съорганизаторите на събитието НАРД, обещават разнообразни увеселения с много награди и изненади както за най-малките, така и за всички останали присъстващи. /Марица.бг", "date": "2017.10.08", "title": "Лошото време отмени състезанието с патици в Пловдив  "}
{"url": "http://pik.bg/%D0%BB%D0%BE%D0%BA%D0%BE-%D1%81%D0%BE%D1%84%D0%B8%D1%8F-%D0%B8%D1%81%D0%BA%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news695840.html", "text": "Финаносвият благодетел на Локомотив (София) - Иван Василев, призна, че ще преговаря с Левски за Илия Димитров. Нападателят е голмайстор на \"железничарите\" от началото на сезона и е със статут на преотстъпен до края на сезона, акцентира \"Топспорт\". Босът на Локомотив ще поиска Димитров да остане в \"Надежда\" и през следващата кампания, когато \"червено-черните\" може да са част от Първа лига. \"Илия има договор с нас до края на сезона. Едно младо момче, което е с много качества, тренира много добре. Когато го взех при нас, му казах, че трябва да трупа опит. Локомотив е като втори дом за него. Хората го обичат, а той им се отблагодарява. Живот и здраве, ако успеем да се върнем, където ни е мястото в \"А\" група, ще искам Илия да остане, но разбира се, че всичко е въпрос на разговори с Левски\", заяви Василев.", "date": "2017.10.08", "title": "Локо София иска нападател на Левски"}
{"url": "http://pik.bg/%D1%82%D1%80%D0%B8%D0%BC%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%82%D1%83%D1%80%D1%86%D0%B8%D1%8F-news695836.html", "text": "Трима германски туристи са загинали при катастрофа на автобус в турската провинция Анталия. В буса са били само германски туристи, съобщи РИА Новости, позовавайки се на генералното консулство на Русия в Анталия. Според местните медии, турският шофьор е задържан.", "date": "2017.10.08", "title": "Трима германски туристи са загинали при катастрофа в Турция"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81%D1%82%D0%BE%D0%B2%D0%B0%D1%80%D0%B8-%D1%82%D0%B0%D0%BD%D0%BA%D0%BE%D0%B2%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%8A%D1%81-%D1%81%D0%B8%D1%80%D0%B8%D1%8F-news695795.html", "text": "продължава съсредоточаването на турски войски в района на ГКПП „Джелвегьозю” по повод подготовката за създаване на „зона за деескалация” в сирийския град Идлиб, който се намира на 45 километра от границата с Турция, предаде информационната агенция Догу хабер ажансъ (ДХА), цитирана от Фокус. Снощи конвой от 20 танка пристигна на влакова композиция от ж.п. гара Искендерун в околия Рейханлъ на граничната провинция Хатай. Не случайно през последния месец непрекъснато се изпращат нови подкрепления от бронирани средства и личен състав именно в тази гранична околия. Успоредно с това в граничните части се разполагат и командоси от 1-ва бригада „Командос” с постоянна дислокация в Кайсери и от 2-ра бригада „Командос” с дислокация в Болу. Миналата седмица през ГКПП „Джелвегьозю” на сирийска територия премина конвой от голям брой военни средства, натоварени с една гаубица, тежки пътни машини и медицински материали. Сред персонала се видяха и старши офицери. Военните машини са разположени в 5-километроната „буферна зона” в Сирия. Преди две седмици екип от специалните сили със „статут на наблюдатели” премина в Сирия и установи „местата, където ще изпълняват мисия турските войски” в град Идлиб. Снощи напрежението по турско-сирийската граница допълнително се увеличи. Появиха се съобщения, че турска военна част в състав от около 500 души е достигнала до „зоната за деескалация” в Идлиб. Тази информация обаче не беше потвърдена официално, уточнява още ДХА.", "date": "2017.10.08", "title": "НАПРЕЖЕНИЕ! Турция стовари танкове на границата със Сирия"}
{"url": "http://pik.bg/%D0%B8%D0%B2%D0%B0%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%82%D0%BA%D0%B0%D0%B7%D0%B0%D0%BB%D0%B0-%D0%B4%D0%B0-%D0%B5-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B8-news695825.html", "text": "Първата съпруга на президента на САЩ Доналд Тръмп Ивана разказа, че е отказала предложението на американския лидер да стане посланик в Чехия, съобщава Си Би Ес, цитирани от Дарик. Ивана обяснява, че президентът й предложил поста, ако желае да го заеме. Тя обаче не пожелала да пожертва свободата и начина си на живот. \"Защо да трябва да се лиша от зимата в Маями, от лятото в Сан Тропе, есенно-пролетния сезон в Ню Йорк? Имам чудесен живот\", изтъкна Ивана Зелничкова. Тя е родена в Чехословакия, съпруга на Доналд Тръмп от 1977 до 1992 г. Двамата имат три деца. Бивша актриса и фотомодел през последните години Ивана се посвети на бизнеса и писането на книги.", "date": "2017.10.08", "title": "Ивана, първата жена на Доналд Тръмп, отказала да е посланик в родината си"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D1%80%D0%B0%D0%BD-%D1%80%D0%B0%D0%BA%D0%B5%D1%82%D0%BD%D0%B0%D1%82%D0%B0-%D0%BD%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B5-%D1%81-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%B5%D0%BD-%D1%85%D0%B0%D1%80%D0%B0%D0%BA%D1%82%D0%B5%D1%80-news695777.html", "text": "Иранският външен министър Мохамад Джавад Зариф заяви, че целта на ракетните изпитания на страната е да подобри точността им – качество, което не е необходимо, ако ракетата е проектирана да носи ядрена бойна глава, предаде AhlulBayt, цитирана от Фокус. „Ракетната програма на Иран е с отбранителен характер – заяви Зариф. - Иранските балистични ракети не са проектирани да носят ядрено оръжие. Причината, поради която продължаваме да ги изпитваме, е да подобрим точността им. Ако ракетата е проектирана да носи ядрена бойна глава, тя не се нуждае от точност. Единствено се нуждае от обхват, защото където и да удари, тя създава необходимото въздържане. Обхватът на ядрената ракета е важен, но точността не толкова много“. Той допълни, че Иран се фокусира върху подобряването на точността, защото иска да използва тези ракети като носители на конвенционални бойни глави. „Няма да се съгласим да ограничим отбранителните си възможности, поради това, че САЩ изпращат много оръжие в региона ни“, заяви още външният министър на Иран Джавад Зариф.", "date": "2017.10.08", "title": "Външният министър на Иран: Ракетната ни програма е с отбранителен характер"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D1%8A%D0%B6%D1%8A%D1%82-%D0%BD%D0%B0-%D0%BC%D0%B0%D1%80%D0%B3%D0%B8-%D1%85%D1%80%D0%B0%D0%BD%D0%BE%D0%B2%D0%B0-%D0%B7%D0%B0%D0%BB%D0%BE%D0%B6%D0%B8%D0%BB-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%B8%D0%BC---%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%B2%D1%80%D1%8A%D1%89%D0%B0-%D0%B4%D1%8A%D0%BB%D0%B3%D0%BE%D0%B2%D0%B5--news694090.html", "text": "Маргарита Хранова се е спазарила с продуцентите на „ВИП Брадър“ да получи крупните 120 хиляди лева за участието си в тазгодишния сезон на предаването. Естрадната прима се навила да влезе в сеирджийското риалити, защото спешно й трябвали пари, за да върне дълговете си. Оказва се, че съпругът на певицата преди време заложил техния апартамент в столицата, за да си набави капитал за започване на нов бизнес. Въпреки че начинанието му се увенчало с успех, Кирил Бойчев не успял да възстанови напълно ипотеката и банката все още тормозела него и съпругата му. Последният отчаян ход на Марги бил да продаде интимния си свят на „ВИП Брадър“, за да е сигурна, че ще има покрив над главата си. Когато преди време мъжът й изтеглил заема, дълго нямал смелост да й признае. Щом Хранова научила за необмислената му постъпка, помежду им избухнал свиреп скандал, в който изпълнителката на „Устрем“ признава, че едва не го удушила. За момент дори си помислила да прекъсне 41-годишния им брак, за да го накаже, но до развод така и не се стигнало. Търканията помежду им отшумели, когато Кирил получил изненадващ инсулт, докато двамата пътували към вилата им в Брезник – родния край на Хранова. Първоначално Маргарита успяла да запази самообладание, макар да се разминала на косъм от сериозно ПТП, защото управлявала колата, когато на мъжа й му прилошало. Най-големият кошмар обаче бил възстановителният период и множеството рехабилитации, през които Кирил преминал. Певицата била неотлъчно до него и изпълнявала стриктно всички препоръки на лекарите, за да помогне за оздравяването на любимия си. В Къщата й било изключително тежко, че са далеч един от друг, защото откакто се събрали, нямали толкова продължителна раздяла. Дълги години самият Кирил беше импресарио на звездата и се занимаваше с организацията на всичките й изяви и пътувания у нас и зад граница. Въпреки мъката Маргарита се държала на положение в Къщата и не искала да се разстройва, защото гледала на участието си като на работен ангажимент, от който ще получи добро възнаграждение.", "date": "2017.10.08", "title": "САМО В ПИК И \"РЕТРО\"! Мъжът на Марги Хранова заложил апартамента им - певицата връща дългове с хонорара от „ВИП Брадър“"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%BD%D0%BE-%D0%B4%D0%B5%D1%80%D0%B1%D0%B8-%D1%86%D0%B5%D1%86%D0%BE-%D1%81%D0%BE%D0%BA%D0%BE%D0%BB%D0%BE%D0%B2-%D0%BF%D0%BE%D0%BF%D0%B0%D1%80%D0%B8-%D1%80%D0%B0%D0%B4%D0%BE-%D1%81%D1%82%D0%BE%D0%B9%D1%87%D0%B5%D0%B2-news695837.html", "text": "Волейболният национал Цветан Соколов и шампионът на Италия Кучине Лубе (Чивитанова) ще играят на финала за Суперкупата на страната. Цецо Соколов и компания надиграха \"дрийм тийма\" на Азимут (Модена), воден от българския треньор Радостин Стойчев, с 3:1 (16:25, 25:19, 25:23, 25:22) в първия полуфинал от финалната четворка на турнира, игран тази вечер пред над 4000 зрители в зала \"Еуросуоле Форум\", пише \"Спортал\". Така Лубе детронира отбора на Модена, който спечели трофея през последните две години. Волейболистите на Кучине Лубе ще играят за Суперкупата на Италия за първи път от 2014 година, когато я спечелиха. На финала шампионите ще спорят с победителя от втората полуфинална среща между Диатек (Тренто) и Сър Сейфти Конад (Перуджа). Финалът е в неделя от 19:00 часа българско време. Цецо Соколов изигра много силен мач за Лубе и заби 20 точки (2 блока, 1 ас и 49% ефективност в атака) за победата. Османи Хуанторена добави още 17 точки (2 блока, 1 ас, 67% ефективност в атака и 46% перфектно посрещане) за успеха. За Модена Джулио Саби (1 блок, 3 аса и 52% ефективност в атака) и френският ас Ървин Нгапет (2 блока, 2 аса, 54% ефективност в атака и 39% перфектно посрещане) реализираха 17 и 16 точки, но и това не помогна за победа. КУЧИНЕ ЛУБЕ (ЧИВИТАНОВА) - АЗИМУТ (МОДЕНА) 3:1 (16:25, 25:19, 25:23, 25:22) ЛУБЕ: Мика Кристенсън 4, ЦВЕТАН СОКОЛОВ 20, Османи Хуанторена 17, Иржи Ковар 12, Драган Станкович 6, Енрико Честер 6 - Женя Гребенников-либеро (Давиде Канделаро, Тейлър Сандър 2) Старши-треньор: Джампаоло Медей МОДЕНА: Бруно Резенде 3, Джулио Саби 17, Ървин Нгапет 16, Тине Урнаут 10, Даниеле Мацоне 8, Максуъл Холт 7 - Салваторе Росини-либеро (Андреа Аргента, Маартен Ван Гардерен1, Федерико Този-либеро) Старши-треньор: РАДОСТИН СТОЙЧЕВ.", "date": "2017.10.08", "title": "Звездно дерби! Цецо Соколов попари Радо Стойчев"}
{"url": "http://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BB%D1%83%D0%B8%D1%81-%D1%81%D1%83%D0%B0%D1%80%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D0%BF%D0%B5%D1%80%D0%B8%D1%80%D0%B0-news695845.html", "text": "Нападателят на Барселона Луис Суарес на този етап не се нуждае от операция на коляното, заяви лекарят на националния отбор на Уругвай по футбол Алберто Пан. Изявлението на специалиста е по повод появили се съобщения, че Суарес ще се подложи на хирургическа интервенция през ноември за отстраняване на киста на дясното коляно. \"Ситуацията е под контрол. Ако Суарес чувства дискомфорт, то може да бъде взето решение и за операция, но на този етап няма необходимост от хирургическа интервенция. В Барселона вече са се заели с лечението на тази киста, която е доста разпространена сред футболистите. Обикновено в такива случаи операция не е нужна\", коментира Пан. Суарес се готви с националния отбор на Уругвай за последната среща от световните квалификации в зона Южна Америка срещу Боливия в Монтевидео на 10 октомври. \"Небесносините\" се нуждаят от равенство, за да си гарантират класиране за Мондиал 2018 в Русия.", "date": "2017.10.08", "title": "Добра новина за Луис Суарес, няма да се оперира  "}
{"url": "http://pik.bg/%D1%86%D0%B8%D0%B3%D0%B0%D0%BD%D0%BA%D0%B0-%D1%81%D0%B5-%D1%80%D0%B0%D0%B7%D0%BA%D1%80%D0%B5%D1%89%D1%8F-%D0%BD%D0%B0-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%BE-%D1%83%D1%87%D0%B8%D0%BB%D0%B8%D1%89%D0%B5-%D1%82%D0%B8-%D0%BB%D0%B8-%D1%89%D0%B5-%D0%BC%D0%B8-%D0%BA%D0%B0%D0%B7%D0%B2%D0%B0%D1%88-%D0%BC%D0%B0-%D0%BA*%D1%80%D0%B2%D0%B0-news695775.html", "text": "Изключително интересен случай, доказващ докъде е стигнала циганската наглост, се появи в регистрите на Районния съд в Бургас. а именно – историята на агресивна ромка, която нападнала училищен директор, е шокираща. Между кориците по делото, гледано от съдия Анатоли Бобоков, стават известни куп шокиращи факти, съобщава \"Флагман\". Циганка с инициали А.Х.М. е осъдена на глоба от 100 лева заради това, че се нахвърля на училищен директор в Бургас. Случката е от 3 октомври т.г., а името училището е засекретено и не става известно от материалите по делото. По-всяка вероятност е някое от селските школа, тъй като в Бургас няма директорка с инициали И.В. Детето на наглата циганка било записано в първи клас, но до този момент така и не се появило в училището. На 3 октомври майка му разбрала, че дават подаръци за всички първолаци и буквално си счупила краката, за да ги вземе от училището. Дарът бил от спонсор за всички първокласници и включвал – раница, моливи, цветни бои и други ученически пособия. Циганката влязла в класната стая и директно взела една раница с подаръци за детето си. Учителката се опитала да я спре, но не успяла. В този момент срещу нея се изправила директорката, която най-човешки се опитала да обясни, че детето й ще получи подарък, когато тръгне на училище, а до този момент това не се е случило. Нямало и уважителна причина за отсъствието му. Последното отключило агресията в циганката, която скъсала синджира и нападнала директорката. „Ти ли ще ми казваш, ма! Бела да те удари! К*рва”, крещяла смуглата жена, а след това започнала да кълне на цигански. На място веднага е извикана полиция, а нарушителката арестувана и съдена по Указа за борба с дребно хулиганство. Глобата е символична, защото е първо нарушение и е имало само вербална атака. Друг е въпросът дали ще бъде платена. В момента обаче се обсъжда промяна в законодателството и подобни глоби ще бъдат плащани с обществен труд.", "date": "2017.10.08", "title": "Циганка се разкрещя на шефката на бургаско училище: Ти ли ще ми казваш, ма!  К*рва!"}
{"url": "http://pik.bg/%D0%B2-%D0%B4%D0%B0%D0%BD%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%BA%D0%B8%D0%BC-%D1%83%D0%BE%D0%BB-news695792.html", "text": "Датската полиция съобщи, че водолази са открили отрязаната глава, краката и дрехите на шведската журналистка, за която се предполага, че е била убита по време на пътуване с датски изобретател на неговата подводница, предаде Асошиейтед прес. Следователят от копенхагенската полиция Йенс Мьолер Йенсен заяви, че телесните части са били намерени вчера в пластмасови чували заедно с нож и \"тежки метални предмети\", които да ги накарат да потънат, близо до мястото, където през август беше намерен обезглавеният гол женски торс. ДНК-пробите потвърдиха, че това са останките на изчезналата Ким Уол.", "date": "2017.10.08", "title": "В Дания откриха главата на убитата журналистка Ким Уол "}
{"url": "http://pik.bg/%D0%B3%D0%B5%D0%BD-%D0%BA%D0%B8%D1%80%D1%87%D0%BE-%D0%BA%D0%B8%D1%80%D0%BE%D0%B2-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%87%D0%B5-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D1%86%D0%B5%D0%BF%D0%B8-news695791.html", "text": "Част от Великите сили нямат интерес Европа да бъде единна. Това каза пред Фокус ген. Кирчо Киров, началник на Националната разузнавателна служба в периода 2002 – 2012 г., по повод събитията около референдум в Каталуния, придружен с кървави сблъсъци, който постави въпроса не само за целостта на Испания, а и на Европейския съюз. Ген. Киров смята, че вероятно ще има смекчаване на отношенията между Мадрид и Барселона. Допирни точки ще продължат да бъдат търсени за това Каталуния да не бъде отцепена от Испания, каза още той. Той направи паралел с Балканите и според него именно заради идеята за разединение на Европа се подкрепят сепаратистки движения и отклонения от нормалната политика. „Балканите винаги са били регион, в който сепаратизмът е процъфтявал. Мисля, че от тази гледна точка Балканите не могат да бъдат поне до момента исторически добрият пример. Но ако погледнем в една краткосрочна прогноза, мисля че сепаратизмът на Балканите, така както е овладян в едно относително нормално статукво към момента, ще продължи да се развива“, коментира ген. Киров.", "date": "2017.10.08", "title": "Ген. Кирчо Киров прогнозира, че Каталуния няма да се отцепи   "}
{"url": "http://pik.bg/%D0%BA%D1%80%D0%B8%D0%B7%D0%B0-%D0%B2-%D1%82%D1%83%D1%80%D1%86%D0%B8%D1%8F-%D1%82%D0%B5%D0%BA%D1%83%D1%89%D0%B8%D1%8F%D1%82-%D0%B4%D0%B5%D1%84%D0%B8%D1%86%D0%B8%D1%82-%D1%81%D0%BA%D0%B0%D1%87%D0%B0-%D0%B2%D0%B7%D0%B8%D0%BC%D0%B0%D1%82-%D1%81%D0%B5-%D0%BD%D0%BE%D0%B2%D0%B8-%D0%B4%D1%8A%D0%BB%D0%B3%D0%BE%D0%B2%D0%B5-news695789.html", "text": "След като дефицитът в текущата сметка на Турция скочи с над 300%, има ревизия на ограниченията в бюджета за 2017 год. за нови задължения най-много до 5% и този лимит вече е увеличен със същия размер, пише вестник „Джумхуриет”, цитиран от Фокус. В днешния брой на „Държавен вестник” е публикувано решение на Министерския съвет, с което Съветничеството по хазната добавя нови 5% към лимита за нетна задлъжнялост през 2017-та и той вече става общо 10% от консолидирания бюджет. Мотивите са „нуждите на управлението на дълговете и отчитане на текущото развитие”. Вчера Съветничеството по хазната оповести силно смущаващи данни за текущия дефицит на Турция през първите девет месеца на годината. В сравнение със същия период на миналата година той е скочил с 320% - от 7.220 млрд. турски лири (около 3.320 млрд. лева), на 30.317 млрд. турски лири (около 14 млрд. лева), посочва още „Джумхуриет”.", "date": "2017.10.08", "title": "КРИЗА В ТУРЦИЯ! Текущият дефицит скача, взимат се нови дългове"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%B5%D1%82%D0%BE%D0%BD-%D1%81%D0%B5-%D0%B8%D0%B7%D0%BB%D0%B8%D0%B2%D0%B0-%D1%8F%D0%BA%D0%BE-%D0%BD%D0%B0-%D0%BF%D0%BB%D0%B0%D0%B6%D0%B0-%D0%B2-%D0%BA%D1%80%D0%B0%D0%B9%D0%BC%D0%BE%D1%80%D0%B8%D0%B5-news695800.html", "text": "Бетон се излива на плажа в Крайморие, съобщава Флагман.бг, като се позовава на очевидци. От кадрите се вижда, че е започнало изграждането на бетонна стена границата на плажа или върху самата ивица. Строителните дейности явно са извършвани в последните 24 часа, но няма информационна табела, а заради дъжда отсъстват и работниците. По всичко изглежда, че това е част от изграждането на нещо по-солидно – най-вероятно заведение или търговски имот, но недоумение буди, че се изгражда в нарушение на Закона за черноморското крайбрежие, забраняващ подобно строителство до плажа. „Нямам никаква идея кой строи върху плажа. На почивка съм извън Бургас и разбрах преди няколко часа. Изпратих хора на място, за да се запознаят със ситуацията, подадох сигнал в Община Бургас, защото смятам, че строителството се извършва върху парцел 378, който е част от територията на плажа. Но дори и да е на границата, трябваше да искат разрешение от държавата, ако това се е случило, щях да бъда уведомен. Най-вероятно става въпрос за незаконно строителство и се надявам час по-скоро да се разбере кой е възложителят”, каза пред Флагман.бг наемателят на плажната ивица Николай Димитров. Това лято той преобрази плажа в квартал Крайморие, който бе преоткрит като място за релакс от стотици бургазлии. Димитров смяташе в тази част да зелени площи, но явно някой от частните собственици има друга идея. Въпросният собственик може обаче да бъде глобен сериозно, ако се докаже, че е налял бетона върху плажната територия.", "date": "2017.10.08", "title": "ИЗВЪНРЕДНО! Бетон се излива яко на плажа в Крайморие!"}
{"url": "http://pik.bg/%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0-66-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3-news695850.html", "text": "Руската полиция прекрати опозиционно мероприятие в Санкт Петербург, задържайки 66 души, които излязоха на протест срещу правителството, предава AFP , позовавайки се на група за мониторинг. Говорителят на групата „ОВД-инфо“ Артьом Платов заяви, че във втория по-големина град на Русия е имало поне 66 ареста на хора, които са излезли на протести на днешната дата, когато президентът Путин има рожден ден.", "date": "2017.10.08", "title": "Руската полиция задържа 66 демонстранти в Санкт Петербург"}
{"url": "http://pik.bg/%D1%82%D1%80%D0%B0%D1%8F%D0%BD-%D0%B1%D1%8A%D1%81%D0%B5%D1%81%D0%BA%D1%83-%D1%81%D0%BC%D1%8F%D1%82%D0%B0-%D1%87%D0%B5-%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-20-%D0%B3%D0%BE%D0%B4%D0%B8%D0%BD%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B5%D1%81-news695794.html", "text": "Бившият румънски президент Траян Бъсеску заяви, че Молдова и Украйна няма да влязат в ЕС в близките 20 години, предава ТАСС, цитирани от Фокус. „Знам, че категорично бе отказано насрочването на дата за европейската перспектива, не само на Молдова, но и на Украйна, защото това е максималната граница, до която могат да стигнат на изток Европейският съюз и НАТО. Невъзможно е да излезем от тази граница в мирно време“, заяви бившият президент на Румъния. Той не пропусна да обвини политиците, които обещават влизане в Европейския съюз, тъй като според него те лъжат избирателите. „Най-големият проблем на политиците в Кишинев, и не само на Майя Санду, е отсъствието на мъжество“, каза той. Бъсеску добави, че би искал да види политици, които казват „братя, днес преставам да ви лъжа, че можем да влезем в ЕС“. Той подчерта, че все пак Молдова има шанс да влезе в съюза, за разлика от Украйна, но това може да стане чрез обединение с Румъния.", "date": "2017.10.08", "title": "Траян Бъсеску смята, че в близките 20 години Украйна няма да влезе в ЕС"}
{"url": "http://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B0%D0%BA%D0%BE-%D1%81%D0%B5-%D0%BE%D1%82%D1%86%D0%B5%D0%BF%D0%B8-%D0%BE%D1%82-%D0%B8%D1%81%D0%BF%D0%B0%D0%BD%D0%B8%D1%8F-news695865.html", "text": "Испанският министър на развитието Иниго де ла Серна (вляво) предупреди, че още компании ще напуснат Каталуния, страхувайки се от плановете на регионалното правителство за отцепване от Испания, предаде Асошиейтед прес. \"Компаниите ще продължат да напускат и то само по вина на членовете на регионалното правителство\", заяви Де ла Серна в ефира на националното обществено радио. Двете големи банки на Каталуния \"КайшаБанк\" и \"Сабадел\", енергийният гигант \"Гас натурал\" и \"Агбар\" - компанията, която доставя водата на Барселона - решиха през последните дни да преместят централите си в други части на Испания. Информационна агенция Еуропа прес и други испански медии съобщиха, че бордът на директорите на \"Агбар\" е решил да премести временно централата в Мадрид до уреждането на политическия конфликт в Каталуния. Хиляди се събраха днес на един от знаковите площади в испанската столица, за да подкрепят единството и конституцията на страната, съобщи в. \"Паис\", цитиран от ТАСС. По данни на правителството на площад \"Колон\" са се събрали 50 000 души, а според организаторите на митинга е имало 150 000. \"Да живее Испания! Да живее кралят! Да живее Каталуния!\" и \"С пучистите не водим диалог\", скандираха демонстрантите. Утре се очаква подобна акция и в Барселона. В Мадрид и в Барселона се проведоха едновременно с това други демонстрации, участниците в които призоваха за политически диалог между централните и регионалните власти. Протестиращи изпълниха барселонския площад \"Сан Жауме\", където се намират кметството и централата на регионалното каталунско правителство. Те скандираха \"Искаме да говорим!\" и държаха плакати с надписи \"Повече преговори, по-малко тестостерон!\" и \"Преговори или оставка!\". На митинга около мадридския фонтан \"Сибелес\" имаше огромен транспарант с надпис \"По-малко омраза и повече разбиране!\". Протести с призив за диалог имаше също във Валенсия, Билбао, Памплона и Сантяго де Компостела, отбелязва БТА.", "date": "2017.10.08", "title": "Испански министър предупреди, че компании ще напуснат Каталуния, ако се отцепи от Испания "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D0%B8-%D0%B7%D0%B0%D1%89%D0%BE-%D0%B8%D1%81%D0%BA%D0%B0-%D0%B4%D0%B0-%D0%B5-%D0%B2-%D0%B0%D0%B4%D0%B0-news695905.html", "text": "Професор Божидар Димитров разкри истинската причина за решението си да се пенсионира като директор на Националния исторически музей. „През август бях на традиционната си годишна инспекционна обиколка по крепостите – разказа професор Димитров в сутрешния блок на Би Ти Ви. – Досега това не ме е уморявало толкова. Тази година обаче беше много горещо, 43 градуса. В колата имаше климатик. Когато излязох навън, имах чувството, че нещо ме удари по главата. Пребледнял съм, облегнал съм се на колата. Не се уплаших, но колегата, който бе с мен, сериозно се уплаши. Каза, че си е помислил, че скоро ще прави кръст. След това влязох в болница. Изкарах осем дни там и реших, че ми стига толкова”. Пред водещите историкът се върна назад във времето и показа снимки от детството си. Той разкри, че се е родил много голямо бебе, над 5 кг., като за това дори писали във вестник. „Бих предпочел да съм в Ада, защото интересните хора са там - Хитлер, Сталин. Бих могъл да ги разпитвам, да правя интервюта с тях”, каза още проф. Димитров. Историкът бе категоричен, че ще съди депутата от БСП Стоян Мирчев. „Това е спечелено дело - заяви той. - „Не съм сключвал договори с роднини. Фирмата\"Акшаена-2007\" ООД  не е на дъщеря ми. В нея участват 7-8 човека. А сдружение \"Плиска\" е фондацията, която събира пари за Плиска”. Димитров бе обвинен от социалиста, че е сключвал договори с роднини. В края на месец септември от БСП отправиха питане до Министерството на културата относно договорните и финансови отношения между Националния исторически музей и две юридически лица - търговско дружество \"Акшаена-2007\" ООД и Сдружение \"Плиска\".  Стоян Мирчев и колегата му Явор Божанков твърдят, че има отношения между държавния НИМ и фирмите, в които работят роднини на директора и имат икономически отношения в сферите, за които се отпускат държавни пари за културна дейност от самата институция НИМ. Снимки: Би Ти Ви", "date": "2017.10.08", "title": "ЕКСКЛУЗИВНО! Божидар Димитров проговори за заболяването си и.. защо иска да е в ада"}
{"url": "http://pik.bg/%D0%BA%D0%B8%D0%B1%D1%80%D0%B8%D1%82%D0%BB%D0%B8%D1%8F-%D0%BC%D1%8A%D0%B6-%D0%BD%D0%B0%D0%BF%D0%B0%D0%B4%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D0%BD%D0%BE%D0%B2%D0%BE-%D1%81%D0%B5%D0%BB%D0%BE-%D1%82%D1%8A%D1%80%D1%81%D0%B5%D0%BB%D0%B8-%D1%81%D0%B8%D0%BD%D0%B0-%D0%BC%D1%83-news695886.html", "text": "38-мъж от Ново село е задържан в ареста, след като нападнал полицейски патрул. Инцидентът е станал в четвъртък след като полицаи са отишли да вземат сина на Крум Асенов, който бил обявен за издирване. Бащата обаче се вбесил от неочакваното посещение и започнал да крещи по униформените. Отказал да ги пусне в къщата и се опитал да удари един от полицаите, съобщава \"Бургас Инфо\". Наложило се служителите да използват физическа сила и помощни средства , за да усмирят разлютения баща. След това и двамата със сина му били откарани в районното в Стамболийски. Срещу Асенов е образувано досъдебно производство.", "date": "2017.10.08", "title": "Кибритлия мъж нападна полицаи в Ново село, търсели сина му"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-42-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D1%80%D0%B8%D1%85%D1%82%D0%B5%D1%80-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B2%D1%80%D0%B0%D0%BD%D1%87%D0%B0-news695913.html", "text": "Земен трус с магнитуд 4,2 по скалата на Рихтер е бил  регистриран в района на Вранча, съобщава Спутник, като се позовава на Румънския национален институт за изследване и развитието на физикат. Това предаде \"Фокус\". Според информацията земетресението е станало в рано тази сутрин в 04:49 часа българско време. Епицентърът е бил на дълбочина от 132 километра. на 54 километра от град Ковасна и 55 километра от град Серат.", "date": "2017.10.08", "title": "Земетресение с магнитуд 4,2 по скалата на Рихтер е регистрирано в района на Вранча"}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BA%D0%BD%D0%B4%D1%80-%D0%BE%D0%B1%D1%8F%D0%B2%D0%B8-%D0%B7%D0%B0-%D1%80%D1%8A%D1%81%D1%82-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-news695925.html", "text": "Линията на паралелно развитие на икономиката и ядрената програмата на Северна Корея , която бе обявена през май 2016 година, е била правилна и икономиката показва ръст през последната година. Това заяви лидерът на Северна Корея Ким Чен Ун на пленум на Централния комитет на Трудовата партия на Северна Корея, цитиран от Централната телеграфна агенция на страната. „Въпреки сериозните санкции от САЩ и техните сателити, народното стопанство се развива и икономиката бележи ръст – заяви Ким Чен Ун. – Това е сигурен сигнал, че вървим по правилния път“. Лидерът на Северна Корея каза още, че ядреното оръжие е „меч, позволяващ на народа да се наслаждава на щастлив живот под синьото небе“, както и „сила, която удържа мира и безопасността на Корейския полуостров и в страните от Североизточна Азия“. Според Ким Чен Ун, ядрените оръжия са необходими „за защита от продължителната ядрена заплаха на американския империализъм“. Лидерът на Северна Корея добави, че САЩ „фабрикуват резолюции за санкции на Съвета за сигурност на ООН, за да унищожат суверенитета на КНДР и беснеят в предсмъртна агония“.", "date": "2017.10.08", "title": "Лидерът на КНДР обяви за ръст в икономиката на страната, въпреки световните санкции"}
{"url": "http://pik.bg/%D0%B7%D0%B0%D1%89%D0%BE-%D1%80%D0%B0%D0%B4%D0%B5%D0%B2-%D0%BD%D0%B5-%D1%81%D1%82%D0%B0%D0%B2%D0%B0-news695601.html", "text": "Този извод се наложи внезапно след мощните скандали, които заляха политическото пространство през изтеклата седмица. Но не само заради тях, а и заради факта, че начело на държавата застана абсолютно непознат човек от една напълно затворена общност, от която към обществото не изтича нищо друго, освен официозна информация. И въпреки това още с влизането си в политиката Радев се окичи с три въпросителни, които още не са получили отговор, но оставиха във всички привкуса, ако не на лъжа, то на някакво не съвсем мъжко поведение. Първо хвърли оставка като шеф на ВВС, но след разговор с Борисов си я оттегли. После обаче отново я хвърли със заявката, че постъпката му е принципна и няма нищо общо с бъдещи политически амбиции от негова страна. Накрая се оказа, че амбициите му са точно политически и когато вече всички бяха убедени, заради което двете враждуващи партии дори стигнаха до обединение, той ритна кросното АБВ, без дори да каже на лидера й. Камо ли да обясни нещо на гражданите, искайки тяхното доверие да управлява държавата. Толкова уредено, че след медийните разкрития в Агенция ПИК му се наложи по спешност да сключва брак с изгората си в някакво квартално гражданско на столицата, за да избегне скандала, че живее с подчинена. Дотук добре, както казал онзи, който падал от 12-я етаж, докато минавал покрай 6-я. Обаче нататък нещата станаха още по-мъгляви по време на самата му кампания. Първата му среща беше с ветерани от някакви военни служби, които сметнаха за най-демократично да наругаят журналистите и да ги изгонят от залата пред величественото му мълчание в знак на съгласие. Не че на журналистите им пука за такива отечественофронтовски срещи, но те просто искаха да разберат какви са възгледите и позициите на този напълно непознат, но вече обрасъл със скандали човек. Сетне дойде изборът му за държавен глава. Да, в сравнение с Плевнелиев, който минаваше с танцова стъпка пред военните на парадите и се хилеше за щяло и нещяло по време на публичните си изяви, да не говорим за изявленията му в стил проскубан \"ястреб\" във външната и протестър във вътрешната политика, този поне изглеждаше с осанка и излъчваше недвусмислената мъжественост на военен. Но за съжаление на Радев сравненията с неговите предшественици продължиха още с първата му изява в парламента по време на тронното му слово. Оказа се, че президентът на държавата не е съвсем наясно с конституцията. Иначе няма как да се обясни заканителната му фраза към подвикванията на депутатиите от залата: \"Остава ви една седмица!\". Тъпо е най-мекото определение за подобна реплика от страна на човек, който поема функциите на обединител на нацията в една парламентарна република. Най-малкото защото президенти в нея много, осообено с тези декоративни функции, но Народното събрание решава, включително и ако някой реши да го импийчне. Изби пълното неразбиране на Радев, че гражданите дължат уважение на тази институция не защото я има, а защото човекът в нея го заслужава. Сиреч, това, че някой е президент, още не означава, че трябва да го обичаме само заради факта, че е избран за такъв. И трето, лъсна необуздан нрав с неконтролируема злост. От днешна гледна точка може да се твърди, че още тогава стана ясно, че Радев ще се зъби на всеки, който го напада, ще заплашва с разправа и мъст, ще говори от позиицията на овластен, заради което и непрогрешим и ще раздава справедливост от висотата на своя държавен Олимп. Грешка! Държавният Олимп дори не е в отсрещната сграда, където се намира Министерския съвет, а на три-четири преки - в Народното събрание. А оттам могат да огласяват вякакви подозрения и мнения за когото и да било, включително и да привикат президента на килимчето да дава обяснения за разни свои действия и позиции. Точно затова се нарича \"парламент\", тоест, място, на което се говори. И точно затова депутатите имат имунитет, впрочем функционален, за да могат да изразяват свободно мнението си. И точно тази грешка на Радев се оказа фатална. Първо, защото разкри пълната му политическа некомпетентност. Второ, защото се оказа, че сравняването му с когото и да било от неговите предшественици на политическия терен изобщо не е в негова полза, тъй като те са проявявали далеч по-голяма събразителност и самообладание, независимо кой ги напада - чужди или свои. И трето, защото, обявявайки война на ГЕРБ, собственоръчно измести сравнителния анализ в полето на лидера ѝ и премиер Бойко Борисов. А той, както вече всички се убедиха, има перфектния инстинкт на опитен политически звяр. Ударът на Радев беше замах в празното пространство. Той не улучи. И на това отгоре се разкри, давайки възможност на премиера да убедително спечели точка в схватката. На истеричната и войнствена закана за война с ГЕРБ Борсов отговори разумно и спокойно - парламентът е за политически битки, а аз и президентът имаме важната задача да управляваме държавата в тежка международна обстановка и не можем да враждуваме, защото не би трябвало да имаме различна кауза от България. Кое точно е безчинството - че го изловиха в неправомерни действие в сделката с \"Грипен\"-ите? Вярно, в това има безчинство, каквото е нарушаването на решението на Народното събрание (това е и смисълът на тази дума), но то не е на депутатите, а негово и на екипа му в служебния кабинет. Трябва да е благодарен, че прокуратурата още не се е сезирала. Или в това, че някой не харесва президента? В армията редникът трябва да се подчинява на генерала, да му мълчи и за нищо на света да е обяснява дали го харесва или не. Но в демократичната държава никой не е длъжен да харесва президента, камо ли да му мълчи и да не казва какво е отношението му към него. Особено ако този човек е представител на първата власт в държавата. Колкото до опита за дискредитация, в която обвиняват критиците на Радев, истината е, че той сам се е дискредитирал с действията си по закупуването на изтребителите, тъй че да се сърди на себе си. И продължава бодро да се дискредитира на терена на външната политика, която е единственият му прерогатив в мирно време. И зловещо да се срива в сравнение с премиера, който е избрал да бъде международник в третиия си мандат, но преценявайки много вярно мащабите. Докато Борисов снове между южните съседи и Брюксел, Докато Борисов свиква четиристранна среща на балканските лидери на нашите съседки, Радев зове за сваляне на санкциите срещу Русия в раненатата от СССР Полша. Докато премиерът се среща с всички европейски лидери, Радев води твърде затворен външнополитически живот с представители на третия свят. Изобщо, сравнението и тук не е в негова полза. Да оставим настрана махленския сюжет \"Кумгейт\" в сравненията между Радев и Борисов. Докато Борисов спокойно може да скастри дори собствените си депутати на принципа \"по един роднина във властта\", тъй като двете негови най-близки същества - сестра му и дъщеря му не се катерят по кариерните стълбички, откакто той е премиер. На този фон направо е убийствено медийните защитници на Радев да пищят срещу нападките на политици към журналисти. А защо си мълчат за нападките на президента към една партия, като че ли и те никога не са чели конституцията? Уважаеми колеги, моля определете си - не може едното да е правилно, а другото неправилно. И не може да не съзнавате, че и двете са неправилни. Но това си остава на вашата съвест и обективност. Както и саморазголването на Радев ще остане да виси на съвестта на онези, които градиха образа му на интелигентния, професионално подготвения, обучавания и израстналия в кариерата заради личните си качества. Уви, всички сравнения наа видимостите, които му даваха преднина в началото, се изпариха само за  9 месеца при сравняването на същността. За 9 месеца се износва едно дете. Жалко за поредните погубени надежди на хората, които заложиха на него. За съжаление, отново стигнаха до христоматийното положение по нашите геогафски ширини: искахме да стане по-добре, а то стана, както винаги.", "date": "2017.10.08", "title": "Защо Радев не става"}
{"url": "http://pik.bg/%D1%80%D0%BE%D0%B4%D0%BD%D0%B8%D0%BD%D1%81%D0%BA%D0%B8-%D0%B2%D1%80%D1%8A%D0%B7%D0%BA%D0%B8-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0%D0%B7%D0%BD%D0%B0%D1%87%D0%B8-%D1%81%D0%B5%D1%81%D1%82%D1%80%D0%B0-%D1%81%D0%B8-%D0%BD%D0%B0-%D0%B2%D0%B0%D0%B6%D0%B5%D0%BD-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%BE%D1%81%D1%82-news695894.html", "text": "Лидерът на Северна Корея Ким Чен Ун повиши 28-годишната си сестра Ким Е Чжон, назначавайки я на важен политически пост, с което я издигна в политическата йерархия на страната, съобщава Централната телеграфна агенция на Северна Корея. По-малката сестра на севернокорейския лидер стана заместник член на политбюро на Централния комитет на управляващата партия в Северна Корея. Според информацията повишението на Ким Е Чжон е било обявено на конгрес на партията в събота в Пхенян. Досега сестрата на Ким Чен Ун се занимаваше с информационната дейност в управляващата партия на Северна Корея. Мотивът за повишението й са високите резултати в работата й. В изказването си пред Конгреса Ким Чен Ун е призовал към продължаване на развитието на ядрената програма на страната, за да може страната да се защитава от Съединените щати.", "date": "2017.10.08", "title": "Роднински връзки! Лидерът на Северна Корея назначи сестра си на важен политически пост"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B5-%D1%83%D1%81%D1%82%D0%B0%D0%BD%D0%BE%D0%B2%D0%B8%D0%BB%D0%B0-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%BA%D1%80%D0%B0%D0%BB%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86-news695888.html", "text": "Саудитската полиция е установила, че нападението над двореца на краля на страната в град Джида е извършено от 28-годишния жител на страната Али ал Фахид ал Амири, предаде РИА Новости, цитирани от Фокус. От автомобил снощи бе обстрелян пост на охраната на двореца на краля „Ас Салам“. Бяха убити двама сътрудници на службата за охрана, а още трима бяха ранени. Нападателят бе ликвидиран при ответния огън, а в автомобила му бяха открити автомат „Калашников“, както и три коктейла „Молотов“. Мотивите на нападението се установяват.", "date": "2017.10.08", "title": "Полицията в Саудитска Арабия е установила самоличността на нападателя на Кралския дворец"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D1%81%D0%B1%D0%B8%D1%80%D0%BA%D0%B0-%D0%BD%D0%B0-%D0%BD%D0%B0%D1%80%D0%BA%D0%BE%D0%B1%D0%BE%D1%81%D0%BE%D0%B2%D0%B5%D1%82%D0%B5-%D0%B2-%D1%81%D0%BE%D1%84%D0%B8%D1%8F-%E2%80%93-%D0%BA%D0%B8%D1%80%D0%BE-%D1%8F%D0%BF%D0%BE%D0%BD%D0%B5%D1%86%D0%B0-%D0%B7%D0%BB%D0%B0%D1%82%D0%BA%D0%BE-%D0%B1%D0%B0%D1%80%D0%B5%D1%82%D0%B0%D1%82%D0%B0-%D0%B8-%D0%BC%D0%B8%D1%82-news695948.html", "text": "Невиждан сбор на наркобосовете шокира столичани в събота вечер, научи ексклузивно ПИК от свидетели на тайната среща. На нея са присъствали малцината оцелели от ъндърграунд войните силови шефове – Златомир Иванов-Баретата, Киро Киров-Японеца и Димитър Желязков-Митьо Очите. Тримата споделят обща съдба да са живи по чудо след няколко атентата и това вероятно е една от общите теми, които са дискутирали. Според очевидци обаче по-важната цел на срещата е била преразпределяне на наркопазара след завръщането в играта на несебърския бос Митьо Очите. Срещу него бе последният атентат преди година, когато при меле в клуб „Фор Ю“ в Слънчев бряг бе надупчен като решето и лекарите дори не даваха прогноза за живота му. След куп операции той се възстанови и от това лято се върна в играта, поемайки контрол над бизнесите си по Южното Черноморие. Посещението му в София в края на сезона може да означава, че му е предложено да разшири териториалното си влияние или пък да влезе в своеобразна колаборация с Баретата и Японеца. Каквато и да е била целта на срещата, сигурно е, че тя не е нито просто приятелска, а още по-малко случайна, тъй като подобна сбирка е безпрецедентна. Още повече, че срещу тримата е имало атентати и не биха рискували да се съберат на едно място, ако не е наложително. Оцелелите наркобосове са избрали едно от най-тузарските столични заведения – ресторант в хотел \"Маринела\", където има специална ВИП зона за усамотяване на заможни клиенти. Именно там са вечеряли те, а подготовката за явката е започнала няколко часа по-рано. Баретата бе прострелян през 2013 г. пред Съдебната палата в София Хората на Митьо Очите го изнасят минути след стрелбата в заведение в Слънчев бряг Киро Японеца е преживявал три атентата, включително прострелване в главата", "date": "2017.10.08", "title": "БОМБА В ПИК! Невиждана сбирка на наркобосовете в София – Киро Японеца, Златко Баретата и Митьо Очите на една софра в тузарски ресторант (СНИМКИ)"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B4-%D0%BD%D0%B0%D1%82%D0%B8%D1%81%D0%BA-%D0%B7%D0%B0%D1%80%D0%B0%D0%B4%D0%B8-%E2%80%9E%D1%82%D0%B0%D0%B5%D0%BD-%D1%81%D1%8A%D0%B2%D0%B5%D1%82%E2%80%9C-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D1%80%D1%8F%D0%BD-%D0%B1%D1%80%D0%B5%D0%BA%D0%B7%D0%B8%D1%82-news695890.html", "text": "Премиерът на Великобритания Тереза Мей е поставена под натиск да публикува юридически доклад, в който се твърди, че се съдържа оценка, че парламентът все още може да спре Брекзит преди края на март 2019 година, ако депутатите преценят, че промяната е в полза на националния интерес, съобщава The Sunday Guardian, цитирани от Фокус. Поредната пукнатина в британското правителство се появява, след като започна да става ясно, че разговорите с Брюксел отиват към провал. Притесненията за липса на гъвкавост в преговорната позиция се засилиха, след хаотичната конференция на Консервативната партия в Манчесър и речта на Тереза Мей в Брюксел. Сега всички се съмняват дали тя има политическия авторитет да придвижи преговорите напред към задоволителна сделка, коментира изданието.", "date": "2017.10.08", "title": "Тереза Мей под натиск заради „таен съвет“ да бъде спрян Брекзит"}
{"url": "http://pik.bg/%D1%85%D1%80%D0%B0%D0%BD%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%B8%D0%BC%D0%B0%D1%82-%D0%BD%D0%B5%D0%BF%D0%BE%D0%B4%D0%BE%D0%B7%D0%B8%D1%80%D0%B0%D0%BD%D0%BE-%D0%BC%D0%BD%D0%BE%D0%B3%D0%BE-%D0%B7%D0%B0%D1%85%D0%B0%D1%80-news695926.html", "text": "Отделете само пет минути в интернет и потърсете статии за здравето. Ще се убедите, че враг номер 1 на всяка диета е захарта. Ето защо много хора се опитват да я избегнат на всяка цена. Колко пъти не сте яли десерт, въпреки че искате, защото просто си представяте как сладките неща се превръщат в мазнини, само за да се залепят на корема ви? Някои храни очевидно са заредени със захар. Като плодовите сокове, където една чаша (220 мл) съдържа 23 грама захар. Ако искате да пиете сок, се придържайте към тези без добавена захар или хапнете плод. Така е и със зърнените миксове (гранола), с плодовите млека и дори с някои от здравословните барчета. И тъй като понякога етикетите могат да бъдат лъжливи, вижте кои са храните, които тайно ви снабдяват със захар, и помислете как да ги избегнете. Това не е най-добрата опция за закуска. Зърнените храни очевидно са с високо съдържание на захар, но колко смятате, че може да е?  Оказва се, че тя е между 24 до 26% от 100 грама, а в някои марки достига до над 55%. Само едно парче бял хляб има около 2 грама захар. Някои захари се образуват естествено в процеса на печене, но някои често се добавят, съобщава  \"Профит.бг\". Повечето видове хляб съдържат захар или сироп от царевица с високо съдържание на фруктоза, както е и в други преработени храни. Повечето търговски барчета имат много захар. Той идва под формата на мед, агаве и сироп от тръстика. Погледнете етикета. Всичко, което завършва на \"-оза\", означава захар. Не е достатъчно да готвите пълнозърнести макарони, за да се храните здравословно. Обърнете внимание на доматения сос, който използвате. Тези, продавани в магазините, са известни с това, че са с високо съдържание на натрий (въпреки че много от тях идват с \"без добавена сол\"), но съдържанието на захар също трябва да бъде отбелязано. Една чаша съдържа около 10 грама захар или повече - това са повече от 2 супени лъжици.", "date": "2017.10.08", "title": "Храните, които имат неподозирано много захар"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%B7%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B2-%D0%B7%D0%B0%D0%BB%D0%B0%D1%82%D0%B0---%D1%86%D1%81%D0%BA%D0%B0-%D1%81-%D0%BA%D0%BB%D0%B0%D1%81%D0%B8%D0%BA%D0%B0-news695848.html", "text": "Мъжкият волейболен отбор на ЦСКА започна сезона с категорична победа срещу Тетевен Волей. Двубоят от първия кръг на Суперлигата се игра в зала \"Васил Симов\", където пред собствена публика от около 200 зрители \"червените\" се наложиха с 3:0 (25:19, 25:19, 25:21). Така момчетата на Александър Попов дадоха силна заявка за стартиращия шампионат у нас. ЦСКА доминираше по време на целия мач и не позволи на гостите дори да си помислят за нещо повече от достойна загуба. В третата част волейболистите от Тетевен успяха да поведат при първото прекъсване с 8:7, но след това инициативата им бе отнета. В края на частта обаче имаше леко отпускане при \"армейците\" точно преди да затворят срещата, което позволи на гостите да запишат няколко поредни точки и резултатът от 24:18 стана 24:21. При четвъртия си мачбол обаче ЦСКА сложи точка на двубоя, печелейки с чист резултат, акцентира \"Новспорт\". В следващия си мач ЦСКА гостува на Добруджа. Срещата е на 14 октомври (събота) от 18:00 часа.", "date": "2017.10.08", "title": "Радост за \"червените\"! В залата - ЦСКА с класика"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%BE%D0%B4%D0%B5%D0%BB-%D0%BF%D0%BE%D0%BC%D0%BE%D0%B3%D0%BD%D0%B0%D0%BB-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BA%D0%BE%D0%B9%D1%82%D0%BE-%D0%B3%D0%B0%D0%B7%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-news695952.html", "text": "Британският манекен и модел Оливър Чешир, придобил популярност като рекламно лице на американския бренд Calvin Klein, е помогнал при задържането на мъжа, който се заби с автоомбила си в група хора в Лондон в събота, при което  пострадаха 11 души, съобщава Дейли Мейл. Самият Чешир е потвърдил за това в личния си профил в „Туитър“. „Благодаря на всички за съобщенията. С мен всичко е наред. Благодаря на хората, които ми помогнаха при задържането на шофьора, както и на бързо пристигналите на мястото полицейски служители“, написа Чешир. Пред изданието манекенът разказва, че в момента на случилото се е бил с колата си съвсем близо. „Успях да изляза от колата и да хвана нападателя. Помогнаха ми още двама души. Някой успя веднага да позвъни на полицията“, разказва Оливър Чешир. Полицията продължава работа по изясняване на мотивите на нападателя. Вече бе обявено,  че органите на реда не смятат, че случилото се е терористичен акт. Освен за Calvin Klein, Оливър Чешир е работил и за брендове като Dolce & Gabbana, Missoni, Vivienne Westwood, Versace и Hugo Boss.", "date": "2017.10.08", "title": "Британски модел помогнал за ареста шофьора, който гази в Лондон"}
{"url": "http://pik.bg/%D0%BB%D0%BE%D0%B2%D1%86%D0%B8-%D1%81%D0%B5-%D0%B8%D0%B7%D0%B3%D1%83%D0%B1%D0%B8%D1%85%D0%B0-%D0%B2-%D0%B3%D0%BE%D1%80%D0%B0-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%B1%D1%8F%D0%BB%D0%B0-%D1%80%D0%B5%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%B3%D0%B8-%D1%81%D0%BB%D0%B5%D0%B4-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0-%D0%B0%D0%BA%D1%86%D0%B8%D1%8F-news695927.html", "text": "Спасителна акция за издирване на изгубени в гората край село Бяла река, Шуменско, приключи успешно, съобщиха от Областната дирекция на МВР – Шумен, цитирани от Фокус. Издирването е започнало след приет сигнал в дежурната част на РД ПБЗН – Шумен в 21.44 часа снощи, когато било съобщено, че двама ловци, които били на излет край село Бяла река, се загубили в гората. Към мястото са насочени екипи от районните противопожарни служби във Върбица и Шумен. Малко след 03:30 часа издирването е било прекратено заради гъста мъгла и проливен дъжд. Спасяването продължило в ранните сутрешни часове днес. На помощ на спасителите се притекли ловци и горски служители. Тази сутрин е установена връзка със загубилите си чрез мобилен телефон. Мъжете съобщили, че са живи и здрави. Дадени са им указания да не напускат мястото, на което са локализирани. Малко преди 10:30 часа до тях са стигнали спасителните екипи. Двамата са открити в добро общо състояние, като им е извършен медицински преглед. В акцията по спасяването са участвали около 80 души, между които ловци от дружинката на село Бяла река, горски служители и пожарникари. Директорът на РД ПБЗН и ръководител на спасителната операция комисар Иван Иванов благодари на всички, които са се отзовали и са оказали помощ при издирването на ловците.", "date": "2017.10.08", "title": "Ловци се изгубиха в гора край село Бяла река, откриха ги след спасителна акция"}
{"url": "http://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%B8-%D1%82%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B2-%D0%BB%D0%B0%D1%82%D0%B2%D0%B8%D1%8F-news695953.html", "text": "Един човек е загинал а други трима са били ранени при катастрофа на хеликоптер в Латвия, съобщава РИА Новости, като се позовава на пресслужбата на Спешна помощ в Латвия. Уточнява се, че тримата пострадали са приети в болница в безсъзнание. Авиокатастрофата е станала по време на последния етап „Лшиепая“ от Европейския шампионат по рали недалеко от населения пункт Приекуле. Причините за инцидента се изясняват. Според очевидци, при излитането си хеликоптерът е закачил електропровод.", "date": "2017.10.08", "title": "Един загинал и трима ранени при катастрофа на хеликоптер в Латвия"}
{"url": "http://pik.bg/%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8%D1%82%D0%B5-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B0-14-%D0%BE%D0%BA%D1%82%D0%BE%D0%BC%D0%B2%D1%80%D0%B8-news695932.html", "text": "Пожарникарите организират национален протест на 14 октомври в София, съобщиха от Националния съвет на НСПС „Огнеборец”, цитирани от Фокус. Решението за протеста е било взето на 6 октомври. На 14 октомври ще се проведе шествие от градинката „Свети Седмочисленици” до Министерството на финансите. Синдикатът на пожарникарите се обявява против неадекватните политики, прилагани от политическото ръководство на МВР, водещи до закриване на районни и участъкови служби за пожарна безопасност и защита на населението. Те протестират срещу минималния ръст в бюджета на МВР за 2018 година и недостатъчното финансиране на Главна дирекция „Пожарна безопасност и защита на населението” и Дирекция „Национална система 112” за предстоящата 2018 година. Недоволството на представителите на сектора е и по отношение на замразените доходи на служителите в МВР.", "date": "2017.10.08", "title": "Пожарникарите излизат на национален протест на 14 октомври"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0%D1%82%D0%B0-%E2%84%961-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8-%E2%80%93-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8-%D1%81%D1%8A%D0%BF%D1%80%D1%83%D0%B7%D0%B8-%D0%BA%D1%83%D0%BC%D0%BE%D0%B2%D0%B5-%D0%B8-%D1%86%D0%B5%D0%BB%D0%B8-news695954.html", "text": "Скандалите с шуробаджанащина в политиката през последната седмица са шумно раздухвани и осъждани от медийни примадони и несменяеми водещи, самообявили се за морални стожери на обществото. Докато хвърлят словесни камъни по политиците обаче самите те оказва се са тежко оплетени в семейни и приятелски зависимости на работните си места, които напълно основателно хвърлят сянка върху обективността им. Агенция ПИК събра само някои от десетките примери за притеснителна шуробаджанащина в трите национални телевизии, които се развиват и набъбват през годините. Вероятно замесените ще се оправдаят, че става дума за частна медия, но когато техният глас и мнение има обществен отзвук и моделира публичните нагласи, техните връзки също трябва да са прозрачни и да подлежат най-малкото на наблюдение. Още на пръв прочит в БНТ лъсва една връзка, която бе широко дискутирана наскоро по повод това дали е конфликт на интереси – фактът, че новия директор на медията Коко Каменаров е съпруг на водещата-легенда в новините Радина Червенова. Засега брачните им отношения бяха отхвърлени като проблем, тъй като червонокосата журналистка е само говорителка и не прави публицистика, при която би се затруднила да бъде независима и обективна. В други предаванията на медията обаче също има семейни връзки, като например водещата Мира Добрева и Георги Торнев. Един куп служители от техническите екипи пък са женени, кумове и какво ли не от години. Отношенията са още по-оплетени в Би Ти Ви. Шефът на актуалните предавания Венелин Петков беше годеник на шефката на новините Гена Трайкова. Сега вече любовница му е спортната водеща Виолета Маданска, с която живее, въпреки че му е подчинена. Гена пък се преориентира към водещия на късните новини Иван Георгиев, с когото според колегите й крие връзката си, тъй като той е по-млад. В сутрешният блок пък още от времето, когато Ани Цолова беше водеща, като репортер работи брат й Стоян. След около 3 години съвместен опит, тя напусна медията и се премести в Нова тв, а той остана там. В Би Ти Ви остана и друга приятелка на Ани - водещата Деси Стоянова, която сега е в тандем със сина на Катето Евро - Александър Евро. Съпругата на Стоян Цолов, който сега е лице на „Тази сутрин“, също е от медийните среди, както и приятелката на настоящия водещ на предаването Антон Хекимян, който между другото е много близък градски на шефа Венелин Петков. Той пък е сгоден за репортерка от Нова телевизия – Василена Гръбчева, която работи при Милен Цветков. Пример за кумски и какви ли не отношения има бол и в „Шоуто на Слави“ и „Комиците“, тъй като там екипите са приятели от десетилетия. Същата е ситуацията и с техническия екип на медията, като често оператори стават гаджета на водещи и примери за такива бракове има много. Един от най-известните е този на Виктория Петрова с оператора Добромир. Той обаче й изневери с друга колежка и скоро след сватбата се разведоха. Съпружеска двойка са и водещият на \"120 минути\" Светльо Иванов и репортерката на новините Вяра Деянова, която бе гласена за стола до Антон Хекимян, но Мария Цънцарова я измести. Най-оплетени са роднинските връзки в Нова телевизия и не случайно там гръмна скандал покрай конфликта на интереси. Той зрее от години в медията, оплетена от връзките на водещите си така, че на практика ръководството не е в състояние да контролира редакционната политика, а властта е завзета именно от този шуробаджанашки кръг. Cĸaндaлът стартира първоначално c бившата шeфĸa нa новините Дapинa Capeлcĸa и разраствайки се отнесе и дружките й Ани Цолова, Миролюба Бенатова, Лора Крумова, Галя Щърбева и Генка Шикерова. Всички те са първи приятелки, кумували ли са си взаимно или са кръщавали децата си, работят заедно по странични проекти, ходят семейно на море и какво ли още не. Бoмбaтa със Сарелска избyxнa, ĸoгaтo тoп paзcлeдвaщият жypнaлиcт Bacил Ивaнoв нaпycнa мeдиятa зapaди cиcтeмнa цeнзypa от въпросния кръг и oбвини в провеждането й именно шефката на новините. Тoй пpeдocтaви фaĸти и зaпиcи нa ĸoлeги oт тeлeвизиятa, ĸoитo пoĸaзвaт иcтинcĸoтo лицe нa дaмaтa, която била в семейни и кумски отношения и с политици от местната власт. После лъcнaxa дaнни, ĸoитo изпpaвиxa ĸocитe нa oбиĸнoвeнитe бългapи. И тe ca ĸoлocaлнитe пapи, ĸoитo Дapинa Capeлcĸa пpибиpa oт cлyжбaтa cи в Hoвa тeлeвизия. Oĸaзa ce, чe ĸъм днeшнa дaтa шeфĸaтa ce oблaжвa c пo 15 бoнa нa мeceц. После същото лъсна и за Ани Цолова и колегата й Виктор, които ежемесечно прибирали по 10 бона, а на при месеца имали по 20 хил. лв. бонуси отделно. Николаев също е в семейни отношения със своя колежка – журналистката от националното радио Людмила Железова, която на практика е на държавна работа. He caмo Capeлcĸa и Цолова, нo и пpиятeлĸитe им Mиpoлюбa Бeнaтoвa, Гeнĸa Шиĸepoвa,Галя Щърбева, Лора Крумова и Aни Caлич ce paзпиcвaли cpeщy твъpдe нecĸpoмнитe между 8000 и 10000 лeвa мeceчeн пpиxoд. За сравнение новинари като Богомил Грозев взимали по 4000 лв. Отделно от това половината са вредили и мъжете си в Нова тв – там работят на различни технически длъжности и мъжете на Цолова, Салич и Щърбева – Васил, Бранко и Петко и така шуробаджанащината става още по-дебела. Гала пък най-безцеремонно прибра в \"На кафе\" и по-младия си любовник Стефан, който няма никакъв опит, но въпреки това изгря директно на екрана като водещ! „Oтĸъдe идвa тaзи paзлиĸa в зaплaтитe нa ĸoлeгитe и c ĸaĸвo ĸpъгът oĸoлo Дapинa Capeлcĸa e пo-paбoтocпocoбeн oт дpyгитe?! Tози шуробаджанашки кръг влaдee дo cъвъpшeнcтвo изĸycтвoтo нa мaнипyлaциятa и пpoпaгaндaтa. Зaтoвa шефовете на Нова телевизия лека-полека започнаха да ги разкарват и разтуриха дружеската им афера“, коментира и Васил Иванов след кат въпросните дами една по една бяха свалени от екран след завръщането на Силва Зурлева начело на Нова телевизия.", "date": "2017.10.08", "title": "САМО В ПИК! Шуробаджанащината №1 в националните телевизии – любовници, съпрузи, кумове и цели дружески кръгове около Венелин Петков, Ани Цолова и Лора Крумова лапат огромни заплати и се правят на морални стожери"}
{"url": "http://pik.bg/%D0%B2%D0%B0%D0%B6%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news695853.html", "text": "Ръководството на Манчестър Юнайтед вече преговаря с Маруан Фелайни за подновавянето на неговия договор на \"Олд Трафорд\". Настоящият му контракт изтича в края на сезона и шефовете на клуба се надяват, че той ще остане още години на \"Театъра на мечтите\". Въпреки че в началото на престоя си в Манчестър, белгиецът понасяше безброй критики, сега се е превърнал в един от ключовите играчи на \"червените дяволи\". В последните 5 мача той отбеляза 4 гола, акцентира \"Топспорт\". Заради това, че спечели доверието на Жозе Моуриньо, офертата към него ще е договор за 2 години с опция и за трети сезон.", "date": "2017.10.08", "title": "Важни преговори на \"Олд Трафорд\""}
{"url": "http://pik.bg/%D0%BF%D1%80%D0%BE%D1%84-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BD%D1%8F%D0%BC%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D1%86%D0%B8-news695910.html", "text": "Директорът на Националния исторически музей проф. Божидар Димитров заяви, че македонски историци няма. „В историята или има документи или няма – аргументира се в предаването „Тази неделя“ на Би Ти Ви проф. Димитров. – Факт е, че не съществува нито един документ между VI  и XIX век, в който да се споменава македонец и македонско. Доволен съм, че след толкова години борба македонизмът рухна. Тази борба не е срещу Македония и срещу македонците, а срещу една обществена идеология – македонизма, измислена от Сърбия”. Божидар Димитров заяви още, че не се срамува от работата си за „Държавна сигурност”, където е регистриран под псевдонимите Кардам и Тервел. „Публикувал съм цялото си досие в книга“,  уточни историкът. Той каза още, че е напуснал БСП, тъй като не е лява, а дясна партия.", "date": "2017.10.08", "title": "Проф. Божидар Димитров: Няма македонски историци"}
{"url": "http://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80-%D0%BF%D0%BE%D0%BB%D1%88%D0%B0-%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B1%D1%80%D0%B5%D0%BA%D0%B7%D0%B8%D1%82-news695917.html", "text": "Полша „си е присвоила“ ролята на водач на източните части на Европейския съюз и представлява по-голяма заплаха за Съюза отколкото Брекзит. Това смята европейския комисар по вътрешния пазар, промишлеността, предприемачеството и малките и средни предприятия Елжбета Бенковска, циитрана от The Daily Express. Пред Европейския форум за нови идеи, който се проведе в Сопот, Бенковска предупреди, че управляващата в Полша партия „Право и справедливост“, представлява „по-голяма опасност за Европейския съюз, отколкото Брекзит“. Тя също предупреди, че има опасност от Европа на две скорости, в която страните основателки ще станат все по-интегрирани, докато по-новите, източни страни ще се движат с по-бавна скорост, което може допълнително да изолира Полша. „Полша си е присвоила ролята на водач на тази част на Европа“, посочи европейският комисар.", "date": "2017.10.08", "title": "Еврокомисар: Полша е по-голяма заплаха за Европейския съюз, отколкото Брекзит"}
