{"url": "http://pik.bg/%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-%D0%B5-%D0%BE%D0%BF%D0%B0%D1%81%D0%BD%D0%BE-%D1%85%D0%BE%D0%B4%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%BB%D0%B0%D0%B6-%D0%BC%D0%B5%D0%B6%D0%B4%D1%83-11-%D0%B8-16-%D1%87-news770292.html", "text": "Деца до 1 година да не бъдат водени на плажа, а по-големите да избягват излагането на слънчева светлина във времето между 11 и 16 часа. Тогава трябва да са на сянка. Това каза пред камерата на Нова телевизия д-р Петя Златева от столичната болница „Света Анна“. По-светлите кожи са по-тънки и чувствителни и изискват фактор 50, докато хората, които имат по една-две бани по рождение, могат да започнат с фактор 30,  добави тя. Нека да се радваме на слънцето, но да сме внимателни, съветва тя. Според европейската категоризация продуктите на пазара са с фактор от 6 до 50 според степента на защита, каза водещият на „На твоя страна с Георги Георгиев“. Кремовете ги пече слънцето, а това е един от рисковете за развалянето им, предупреди един от интервюираните от него специалисти. „Много често подвеждащо е написаното върху опаковката за моментално действие. Всички слънцезащитни средства започват да действат след известен период от време – около 15-20 минути“, добави друг от експертите. Ако на продукта пише, че е с фактор 20, това означава, че 1/20 достига до кожата и може да окаже някакво влияние. Кой продукт е фалшив и кой не е, е трудно да се прецени, тъй като това може да се провери само в лаборатория, а тестовете са скъпи. В България слънцезащитните продукти не са тествани, предупреждават специалистите. Сподели:", "date": "2018.08.02", "title": "Вижте защо е опасно ходенето на плаж между 11 и 16 ч."}
{"url": "http://pik.bg/%D0%BA%D1%80%D0%B8%D1%81%D1%82%D0%B8%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D0%BE%D0%BF%D0%B8%D1%81%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F%D1%82%D0%B0-%D1%81%D0%B8-%D0%B2-%D0%BF%D0%B5%D1%81%D0%B5%D0%BD-%D0%B2%D0%B8%D0%B4%D0%B5%D0%BE-news770336.html", "text": "Кристиан Костов е готов с първия си сингъл от предстоящия дебютен албум - \"Get It\". Парчето се отличава с пристрастяващ арендби ритъм, но въпреки модерните щрихи отказва да следва поточната линия на хитовете еднодневки, чието съществуване се оправдава единствено с масовото въртене по дискотеките. В първата си продукция, след като завоюва на България рекордното второ място на \"Евровизия\", Кристиан изненадва с откровен разказ за собствения си сблъсък с депресивното състояние. Наскоро той призна пред феновете си, че получава паникатаки до 10 пъти дневно. В \"Get It\" обяснява и защо, позиционирайки лирическия си герой като един истински Дон Кихот в свят на фалш и неискрени отношения. В лирик видеото към песента пък Костов е облян от жълт душ, символизиращ именно цвета на депресията. За първи път именно той застава начело като автор на продукцията си. По нея той работи със своя брат и идол в живота Даниел. \"Такава музика ме вълнува в момента. Тя е любима на много млади хора навсякъде по света. Надявам се песента да се хареса и на българската публика\", казва Крис. Песента дебютира в \"YouTube\" преди броени дни, като вече е събрала близо 90 хиляди гледания. Особено ласкави коментари за продукцията пък Костов получава от фенбазата си в Полша. Междувременно през последните дни Костов се отдаде на почивка по Българското Черноморие, пише \"Монитор\". Въпреки, че постоянната му адресна регистрация го позиционира в Русия, момчето чудо прекара няколко дни по нашите плажове, пише \"Монитор\". Сподели:", "date": "2018.08.02", "title": "Кристиан Костов описа депресията си в песен (ВИДЕО)"}
{"url": "http://pik.bg/%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%B2%D0%BE%D0%B5%D0%BD%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B5%D0%BB%D0%B8%D0%BA%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-%D1%89%D0%B5-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news770337.html", "text": "Създаването на Велика Албания ще дестабилизира целия Балкански полуостров, каза сръбският военен министър Александър Вулин, цитиран от изданието в страната си Еспресо. Ръководителят на силовото ведомство в Белград коментира изказването на министъра за албанците в чужбина на тирана Пандели Майко, който вчера заяви, че от 1 януари между Косово и Албания няма да има граничен контрол. \"Граница между Албания и Косово не съществува. Има граница между Сърбия и Албания. Думите за някакво свободно движение на хора, стоки и капитали между нашата родина и Република Албания подкопават стабилността на цяла Югоизточна Европа. Такива изказвания са най-малкото неприемливи. Ние много внимателно ще следим ситуацията и няма да позволим създаването на Велика Албания\", каза още той. Вулин потвърди позицията на Сърбия, че западната ни съседка не признава държавността на бившата си провинция. Прищина обяви едностранно независимост от Белград на 17 февруари 2008 г. Сподели:", "date": "2018.08.02", "title": "Сръбският военен министър: Създаването на Велика Албания ще дестабилизира Балканите"}
{"url": "http://pik.bg/%D0%B8%D1%81%D1%82%D0%B5%D1%80%D0%B8%D1%8F-%D0%B7%D0%B0-%D0%B3%D0%BE%D1%80%D0%B0%D0%BD-%D0%BF%D1%83%D1%81%D0%BA%D0%B0%D1%82-%D0%BE%D1%89%D0%B5-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D0%B1%D1%80%D0%B5%D0%B3%D0%BE%D0%B2%D0%B8%D1%87-%D0%BF%D0%BE%D0%B4-%D1%82%D0%B5%D0%BF%D0%B5%D1%82%D0%B0%D1%82%D0%B0-news770338.html", "text": "Предстоящият концерт на балканската звезда Горан Брегович в Пловдив предизвика голям интерес, поради което организаторите зарадваха меломаните с допълнителни билети. Осигурените нови места за шоуто му в Античния театър на града под Тепетата на 28 септември са 200. й. Брегович ще отправи поздрав към родните фенове със спектакъла \"Best Of\". По време на двучасовия лайв той ще изпълни най-големите си хитове от началото на кариерата си до днес, като \"Аризонска мечта\", \"Месечина\", \"Калашников\", \"Буба Мара\" и много други. Гърба му на сцената ще пазят 15 от най-добрите музиканти от емблематичния му \"Оркестър за сватби и погребения\". Любимите български народни певици на балканския изпълнител, сестрите Людмила и Даниела Радкови, също ще излязат под светлината на прожекторите. Билети за концерта на Горан Брегович в Пловдив може да намерите в мрежата на \"Ивентим\". Сподели:", "date": "2018.08.02", "title": "ИСТЕРИЯ ЗА ГОРАН! Пускат още билети за концерта на Брегович под Тепетата"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4%D1%8C%D0%BE%D1%80%D0%BA%D0%B0-%D0%BF%D0%BE-%D0%BF%D0%BB%D0%B0%D1%81%D1%82%D0%B8%D0%BA%D0%B8-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B2%D0%B5%D1%87%D0%B5-20-%D0%BF%D1%8A%D1%82%D0%B8-%D0%BB%D1%8F%D0%B3%D0%B0-%D0%BF%D0%BE%D0%B4-%D0%BD%D0%BE%D0%B6%D0%B0-%D0%BF%D0%BB%D0%B0%D1%88%D0%B0%D1%82-%D1%8F-%D1%87%D0%B5-%D1%89%D0%B5-%D0%B7%D0%B0%D0%BF%D1%80%D0%B8%D0%BB%D0%B8%D1%87%D0%B0-news770308.html", "text": "Златка Димитрова вече бие Краля на попа Майкъл Джексън по брой пластични корекции. Познати на сексапилната бургазлийка издават, че \"Мис Плеймейт 2009\" има зад гърба си 20 корекции по цялото тяло. В сравнение със стари нейни снимки, тялото на Черната Златка наистина е тотално променено и фотоси отпреди десетина години нямат нищо общо с реалността днес. В настоящето Златето се фука с променени нос, устни и скули. Преди девет лета секси мацката изглеждаше по-закръглена, с бузки, леко коремче, широк и дълг нос, по-малки, но естествени устни, и въпреки това бе красива. Днес не е останал и помен от чернокосата Златка. Според естетите, когато триумфира с титлата \"Мис Плеймейт\", Димитрова била далеч по-хубава от сега. След спечелването на конкурса Златка почти не пропуснала година, в която да не легне на операционната маса, без да броим филърите и ботокса. Плеймейтката похарчила цяло състояние за подобрения, макар че част от тунинга е минал безплатно при любимия ѝ хирург д-р Ангел Енчев, пише седмичник. Запознати са категорични, че Черната Златка е безспорен първенец по пластични операции и бие всичките си колежки, взети заедно. \"Тя е направо пристрастена към операциите. Пипа се през 5-6 месеца\", свидетелстват хора от обкръжението й. Подобренията красавица започват малко след спечелването на конкурса през 2010 г. Тогава си постави по 200 кубика силикон във всяка гърда. Само година след това мургаверката си клъцна и носа за сефте. Същата година оперира и корема, но не от естетически, а по здравословни причини - бе на косъм от преплитане на червата вследствие на дехидратация и изтощителна диета. През 2012 г. Златка отново легна на операционната маса, за да си дооформи носа. Обонятелният ѝ орган днес е доста по-тънък от естествения, както и леко повдигнат във върха. След някой и друг месец бургазлийката отново си уголеми циците. До началото на 2018 г. Димитрова изтъни скулите си, напомпа устните си, прибра \"слонските\" уши. През пролетта бургазлийката спази традицията с корекциите и наду балкона като за световно. Златка постави 585 кубика във всяка гърда и вече е готова за главна роля във филм на XXL тематика. В обкръжението й подмятат, че след като на 32 Димитрова има двайсетина операции, докато чукне 40 ще заприлича на Донатела Версаче или Майкъл Джексън. Сподели:", "date": "2018.08.02", "title": "РЕКОРДЬОРКА ПО ПЛАСТИКИ! Черната Златка вече 20 пъти ляга под ножа! Плашат я, че ще заприлича на Донатела Версаче (СНИМКИ)"}
{"url": "http://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D1%88%D0%B5%D1%84%D1%8A%D1%82-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-news770375.html", "text": "Шефът на Изпълнителна агенция „Автомобилна администрация” Красимир Сребров е починал вчера. Информацията беше потвърдена от служители на транспортно министерство. Сребров е бил в продължителен отпуск по болест. Починал е след усложнения от инсулт. Красимир Сребров бе назначен за ръководител на ДАИ през септември миналата година. Сподели:", "date": "2018.08.02", "title": "ТЪЖНА ВЕСТ! Почина шефът на Автомобилна администрация"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%81%D0%B0%D1%89-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%B8-%D1%81%D0%B2%D0%BE%D0%B5%D0%B2%D0%BE%D0%BB%D0%BD%D0%B8-news770311.html", "text": "Anadolu Agency, цитирана от \"Фокус\". Председателят на турския парламент Бинали Йълдъръм определи решението на САЩ да наложи санкции срещу двама турски министри като „незаконно и изключително своеволно“, предава „Санкциите, наложени от Министерството на финансите на САЩ срещу министъра на правосъдието Абдулхамит Гюл и вътрешния министър Сюлейман Сойлу е незаконно и изключително своеволно“, заяви Йълдъръм чрез съобщение в четвъртък. „Категорично осъждам това решение, което е индикатор за неуважението към съдебните институции в Турция“, добави бившият премиер и призова американската администрация да промени решението си. Сподели:", "date": "2018.08.02", "title": "Турция скочи срещу САЩ: Санкциите на са незаконни и своеволни"}
{"url": "http://pik.bg/%D0%B2-%D1%8E%D0%B6%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D0%B4%D0%B0%D0%B4%D0%BE%D1%85%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D1%8F-%D0%B7%D0%B0-%D1%81%D0%B8%D0%BB%D0%BD%D0%B8-%D0%B3%D0%BE%D1%80%D0%B5%D1%89%D0%B8%D0%BD%D0%B8-news770377.html", "text": "Страните в Южна Европа издадоха предупреждения за силни горещини при температури, надхвърлящи 40 градуса, а спадът на водите в германска река извади на повърхността гранати и мини от Втората световна война, предаде Ройтерс. Италия обяви червен код за опасно време, най-високото от три нива, за централната и северната част на страната, предупреждавайки за сериозни рискове за здравето на хората в градове като Рим, Флоренция и Венеция. Очаква се сегашната гореща вълна в Италия да продължи до уикенда, когато синоптиците прогнозират мощни гръмотевични бури из цялата страна. Португалия заяви, че в близките дни може да бъдат поставени нови температурни рекорди и предупреди за висок риск от горски пожари. През 2017 г. в такива пожари загинаха 114 души, а вътрешният министър подаде оставка. В Гърция миналия месец загинаха 91 души в горски пожари. В източната германска провинция Саксония-Анхалт полицията предупреди гражданите да не пипат гранатите, мините и други оръжия, които изплуваха от калта по бреговете на река Елба, чието водно равнище рязко спадна заради жегите. Само за няколко седмици полицията е намерила в близост до водни басейни 24 единици боеприпаси от Втората световна война, изхвърлени в края на конфликта от германски, руски и съюзнически войски, спрямо 12 за цялата минала година. Сапьори работят по обезвреждането им. Два нови горски пожара избухнаха в Латвия, един от които унищожи 220 хектара площи в блатист район близо до границата с Естония, предаде Франс прес.Другият пожар избухна в близост до централния град Йекабпилс, но вече е потушен. Затова пък пожарникарите не успяват да угасят големия пожар, който от две седмици бушува в в северната част на област Видземе, където е унищожил 1200 хектара торфени находища, гори и блата. Повечето евакуирани жители още не могат да се завърнат по домовете си. В момента Латвия е обхваната от суша с рекордна продължителност от един век насам. Заради липсата на оборудване латвийското правителство реши да закупи шест нови тежкотоварни хеликоптера за превоз на хора и пренасяне на големи количества вода за гасене на пожари. Сподели:", "date": "2018.08.02", "title": "В Южна Европа издадоха предупреждения за силни горещини"}
{"url": "http://pik.bg/%D0%BD%D0%BE%D0%B2%D0%B0-%D0%BC%D0%B0%D0%BD%D0%B8%D1%8F-%D0%B4%D0%B8%D0%BB%D1%8A%D1%80%D0%B8-%D0%BD%D0%B0-%D1%82%D0%B5%D0%BD-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%BF%D0%BE-%D0%BC%D0%BE%D1%80%D0%B5%D1%82%D0%BE-news770376.html", "text": "Напълно естествен тен, за който не трябва слънце, се инжектира по морето за 100 лева. Процедурата се прави на няколко пъти, а препаратът се продава съвсем свободно като царевицата на плажа, пише в. “Монитор”. Лекарството меланотан 2, което е тестово, не е нелегално, а само с няколко боцвания желаещите могат да се върнат с приятен загар и дори притеснително почернели въпреки надвисналите облаци и прогнозите за лошо време. Това става след дискретно завиване с кърпата, при което дилърът на тен инжектира на няколко места в тялото субстанцията. Инжектирането се извършва с модерна спринцовка, подобна на тази, с която диабетиците си измерват кръвната захар. Търговците, разбира се, се представят за лекари, въпреки че не са такива. Парите пък им се броят предварително. Сподели:", "date": "2018.08.02", "title": "НОВА МАНИЯ! Дилъри на тен се появиха по морето"}
{"url": "http://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87-%D0%B4%D1%80%D0%B0%D1%81%D0%BD%D0%B0%D0%BB-%D0%BA%D0%BB%D0%B5%D1%87%D0%BA%D0%B0%D1%82%D0%B0-%D0%BD%D0%B0-%D0%BA%D1%8A%D1%89%D0%B0-%D0%B2-%D1%85%D0%B8%D1%81%D0%B0%D1%80%D1%81%D0%BA%D0%BE-news770306.html", "text": "Опит за палеж беше разкрит от служители на РУ – Хисаря. Вчера в полицейския арест бил отведен 21-годишен криминално проявен и осъждан жител на село Паничери. В хода на проведено разследване по образувано досъдебно производство са събрани доказателства, че минути след полунощ в събота той умишлено предизвикал пожар в къща в село Старо Железаре, съобщава \"Марица\". След незабавната намеса на екип на РСПБЗН, огънят бил потушен без да има сериозни последствия. Нанесени са материални щети по покривната конструкция за около 1000 лева. Според първоначалните данни повод за действията на младежа били неуредени лични взаимоотношения с 31-годишния собственик на имота. Работата по случая продължава разследващ полицай от районното управление. Сподели:", "date": "2018.08.02", "title": "Заловиха подпалвач, драснал клечката на къща в Хисарско"}
{"url": "http://pik.bg/%D0%B4%D1%8F%D0%B4%D0%BE-%D0%BC%D1%83-%D0%B5-%D0%BB%D0%B0%D1%80%D0%B6-%D0%BA%D1%80%D0%B0%D1%81%D0%B8-%D0%B1%D0%B0%D0%BB%D1%8A%D0%BA%D0%BE%D0%B2-%D1%85%D0%B0%D1%80%D0%B8%D0%B7%D0%B2%D0%B0-100-%D1%85%D0%B8%D0%BB-%D0%B5%D0%B2%D1%80%D0%BE-%D0%BD%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D1%81%D0%B8-%D0%B2%D0%BD%D1%83%D1%87%D0%B5-news770302.html", "text": "Радостна новина долетя от Германия тези дни за футболната легенда Красимир Балъков. 52-годишният търновец стана дядо, след като красивата му дъщеря Глория роди момче от своя любим Армандо Казо. Гордият дядо почерпил всички във футболния клуб Етър, където работи като спортен директор. Очаква се в скоро време той да остави за няколко дни отбора и да посети младото семейство в Щутгарт, където бяха най-добрите времена от славната кариера на къдрокосия техничар. Близки до бившия №10 твърдят, че го е налегнала рядко срещана щедрост, предвид славата му на циция. Освен, че имал списък с една камара подаръци, Балъка е решил да направи подарък от 100 000 евро на внука си под формата на влог в германска банка, разкрива столичен седмичник. \"Разнежил се е, понеже става дядо за сефте. Нормално е да развърже кесията\", разправят от лагера на Етър. По всичко личи, че на малкия Диего Армандо не само няма да му липсва нищо, ами ще расте в охолство и покрай дядо си. За героя от САЩ-94 се знае, че в миналото натрупа най-малко 25 млн. евро като футболист. Само от периода си в германския Щутгарт, където изкара осем години, Бала прибираше по 3 млн. евро на сезон. Малкият Диего Армандо се е появил на бял свят на 29 юли. Той ще бъде в една зодия с баба си Таня, бившата съпруга на Балъка. Това е първо внуче за героя от САЩ-94, който освен щерка си Глория, има и по-малък син Красимир-младши. И двете му деца са от първата му жена, с която се разведе, още докато риташе в Щутгарт. След това се залюби с германката Кати Фогел, с която има връзка и до днес. Сподели:", "date": "2018.08.02", "title": "ДЯДО МУ Е ЛАРЖ! Краси Балъков харизва 100 хил. евро на първото си внуче"}
{"url": "http://pik.bg/%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D1%8A%D1%80%D0%BC%D0%B5%D0%BD%D0%B5-%D0%BD%D0%B0%D1%80%D1%83%D1%88%D0%B0%D0%B2%D0%B0-%D0%BC%D0%BE%D0%B7%D1%8A%D1%87%D0%BD%D0%BE%D1%82%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-news770263.html", "text": "В изследването, започнало през 2004 г. и продължило повече от 10 години, взели участие над 5000 деца и майките им. Сред жените било извършено допитване, за да се разбере дали са консумирали алкохол, докато кърмели децата си. Умственото развитие на децата било преценявано веднъж на всеки две години. Оказало се, че количеството консумиран алкохол е взаимно свързано с влошените умствени способности на децата в предучилищна възраст. Специалистите предполагат, че алкохолът може да промени състава на майчината кърма, предизвиквайки витаминен дефицит в ранна възраст. Възможно е също алкохолът да уврежда директно мозъчните клетки или да влияе върху цикъла сън-бодърстване. Макар да не са открили доказателства, че тютюнопушенето през периода на кърменето също може да повлияе върху развитието на детето, учените уверяват, че е рано да бъде опровергаван негативният ефект от цигарения дим. Те препоръчват на кърмачките да не пушат и да не консумират алкохол. Резултатите от изследването са качени на сайта MedicalXpress. Учени от университета Маккуори в Сидни, Австралия, установиха, че употребата на спиртни напитки от жени, докато кърмят, води до нарушено развитие на мозъците у децата им, съобщи Лента. Сподели:", "date": "2018.08.02", "title": "Алкохолът по време на кърмене нарушава мозъчното развитие на децата "}
{"url": "http://pik.bg/%D1%87%D0%B5%D1%80%D0%B2%D0%B5%D0%BD%D0%B0-%D1%80%D0%B0%D0%B4%D0%BE%D1%81%D1%82-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D0%B3%D1%80%D0%BE%D0%BC%D0%B8-%D0%B8-%D0%B2-%D0%B0%D0%B2%D1%81%D1%82%D1%80%D0%B8%D1%8F-news770379.html", "text": "ЦСКА-София постигна нов убедителен успех над Адмира Вакер, след като разби австрийците с 3:1 в среща реванш от втория предварителен кръг на Лига Европа и след общ резултат от 6:1 червените продължават в следващия етап на надпреварата, където ще срещнат датския Копенхаген. С два гола за днешната победа се отличи Мауридес (14, 53), а веднъж се разписа Жоржиньо (80). За домакините от Австрия вкара Бакъш (55), като попадението бе първо за този отбор в изиграните от началото на сезона четири официални двубоя. Наставникът на българския тим Нестор Ел Маестро заложи на оптимален състав в реванша. На местата на наказаните Николай Бодуров и Кристиян Малинов играха Перейра и Бикел. Единствено Джеси остана на пейката, но за сметка на завръналия се след изтърпяно наказание Тиаго Родригес. Срещата започна с грешка в червената отбрана още в първата минута, когато двама играчи на домакините се озоваха срещу Чорбаджийски, но Щаркъл получи лош пас и не успя да излезе очи в очи с Черниаускас. Постепенно червените неутрализираха натиска на домакините и на свой ред организираха няколко опасни атаки през най-узязвимата зона на австрийците - тази на левия бек Спасич. При една от тях Десподов получи пас зад гърба на споменатия защитник, стреля технично по земя в далечния ъгъл, топката се отби в десния страничен стълб и притичалият Мауридес я бутна с тялото си в празната врата - 1:0 за ЦСКА-София. Последваха още два удара от дистанция на Тиаго, които не бяха много силни, но стражът на домакините Кутин се затрудни да ги отрази. До края на полувремето червените контролираха играта и допуснаха само едно по-опасно положение пред Черниаускас. Това се случи в 45-ата минута, когато Шмид овладя и шутира от десетина метра, но покрай горния ляв ъгъл на вратата. Седем минути след почивката ЦСКА-София като по чудо не вкара втори гол. Жоржиньо овладя отляво и центрира към Тиаго, който изпревари бранител на домакините и шутира от 5-6 метра, но покрай вратата. Това обаче се случи секунди по-късно, когато в 53-ата минута Жвиершич опита да върне към Тьолке, но вместо това изведе Мауридес сам срещу вратаря. Таранът на червените се възползва по най-добрия начин от \"подаръка\", излъга Кутин и вкара втория си гол за 0:2. В 55-ата минута Адмира върна едно попадение. Единственият по-добър играч на домакините Синан Бакъш овладя около границата на наказателното поле и след шут по земя отбеляза за 1:2. Това бе първи гол за австрийците в четвъртия им официален мач през този сезон. Последваха няколко разбърквания пред гостуващата врата, но в 80-ата минута ЦСКА-София организира бърза атака, след която приключи окончателно интригата и в реванша. Жеферсон изведе резервата Джеси по лявото крило. Той събра трима бранители на Адмира, след което попаде към оставения напълно непокрит Жоржиньо на границата на малкото наказателно поле, за когото не бе проблем да покачи на 3:1. Сподели:", "date": "2018.08.02", "title": "ЧЕРВЕНА РАДОСТ! ЦСКА-София громи и в Австрия"}
{"url": "http://pik.bg/%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D1%82-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B7%D0%B0-56-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B2%D0%B8%D0%B4%D0%B5%D0%BE-news770310.html", "text": "76-те автомобила и мотоциклета, сред които модели от марките Lamborghini, Porsche и Mercedes-Benz, бяха публично унищожени по време на специална церемония в северната провинция Кагаян в началото на седмицата. На видео от събитието се виждат най-малко три булдозера, които, под аплодисментите на насъбралата се тълпа, смазват колите и мотоциклетите. Общо 68-те автомобила и осем мотоциклета се оценяват на 298 милиона филипински песо (5.6 млн. долара), според прессъобщение на филипинското правителство. Унищожените автомобили и мотоциклети са част от конфискувани 800 превозни средства, които са били внесени контрабандно през пристанището Кагаян, заявиха от правителството, без да уточняват кога е станала конфискацията. Това е втората подобна публична демонстрация на Дутерте. През март, по време на сходна церемония, той унищожи 30 автомобила, сред които модели  от марките Porsch, Mercedes, Jaguar и Chevrolet. Тази седмица президентът на Филипините Родриго Дутерте унищожи незаконно внесени в страната луксозни автомобили и мотоциклети за 5.6 млн. долара като част от борбата му срещу корупцията. Сподели:", "date": "2018.08.02", "title": "Вижте как унищожават луксозни автомобили за 5.6 млн. долара (ВИДЕО)"}
{"url": "http://pik.bg/%D0%B3%D0%B8%D0%B1%D0%BE%D0%BD%D0%B0-%D0%BE%D0%B1%D1%8F%D0%B2%D0%B8-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D1%8F-%D1%81%D1%8A%D1%81%D1%82%D0%B0%D0%B2-%D0%B7%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%B8%D1%8F-%D0%BC%D0%BE%D0%BD%D0%B4%D0%B8%D0%B0%D0%BB-news770232.html", "text": "Селекционерът Пламен Константинов обяви разширения състав на мъжкия ни национален отбор от 22 състезатели, картотекирани за световното първенство в България и Италия (9 – 30 септември). 1. Георги Сеганов 2. Добромир Димитров 3. Иван Станев 4. Боян Йорданов 5. Николай Учиков 6. Данаил Милушев 7. Мирослав Градинаров 8. Николай Пенчев 9. Розалин Пенчев 10. Валентин Братоев 11. Тодор Скримов 12. Димитър Маринков 13. Златан Йорданов 14. Виктор Йосифов 15. Николай Николов 16. Теодор Тодоров 17. Светослав Гоцев 18. Алекс Грозданов 19. Красимир Георгиев 20. Теодор Салпаров 21. Владислав Иванов 22. Петър Каракашев 15-16 август, Варна, ДКС: България – Русия (съвместни тренировки, закрити) 25-26 август, Варна, ДКС: България – Белгия (втората среща ще бъде открита) 2-3 септември, Варна, ДКС: България – Египет (втората среща ще бъде открита) Сподели:", "date": "2018.08.02", "title": "Гибона обяви разширения състав за волейболния Мондиал"}
{"url": "http://pik.bg/%D1%80%D0%BE%D0%BA%D0%B0%D0%B4%D0%B8-%D0%B7%D1%83%D0%B5%D0%BA%D0%B0-%D0%B0%D1%83%D1%82-%D0%BE%D1%82-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%B5%D1%82%D0%BE-%D0%BA%D0%BE%D0%B9-%D0%B7%D0%B0%D1%81%D1%82%D0%B0%D0%B2%D0%B0-%D0%B4%D0%BE-%D0%BC%D0%B8%D1%82%D0%BA%D0%BE-%D1%80%D0%B0%D1%87%D0%BA%D0%BE%D0%B2-%D0%BD%D0%B0%D0%B5%D1%81%D0%B5%D0%BD-news770294.html", "text": "Рачков няма да води \"Господари на ефира\" в тандем с Васил Василев - Зуека тази есен. Традиция беше двамата да се подвизават заедно в предаването в месеците до Нова година, но ето, че идва време за промяна. Все още не е ясно каква точно е причината бившият кукувец да отпадне от новия телевизионен сезон. Възможно е той да е ангажиран със снимките на кинофилм или сериал, което да не му позволява да работи и в шоуто за гафове. А не е изключено и продуцентът Джуди Халваджиян да е решил да направи рокада с цел разнообразие за зрителите. Зуека и Рачков водиха заедно и всички досегашни сезони на шоуто за имитации \"Като две капки вода\". Според столичен седмичник на стола на Рачков ще седне житейската му половинка Мария Игнатова. В последните няколко години красивата блондинка водеше \"Господарите\" през късна пролет и ранно лято с Румен Угрински. Само допреди няколко месеца Митко и Мария не можеха да се гледат. След като няколко години делиха заедно покрив и постеля, те изненадващо скъсаха всякакви отношения през 2017. През пролетта обаче те подновиха връзката си. Наскоро се писа, че двамата са сключили брак. Според изключително достоверен източник от най-близкото обкръжение на двойката обаче слуховете не отговарят на истината. Сподели:", "date": "2018.08.02", "title": "РОКАДИ! Зуека аут от \"Господарите\"! Ето кой застава до Митко Рачков наесен..."}
{"url": "http://pik.bg/%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%86%D0%B8%D0%BA-%D1%86%D0%B2%D0%B5%D1%82%D0%BE%D0%B7%D0%B0%D1%80-%D1%82%D0%BE%D0%BC%D0%BE%D0%B2-%D0%B7%D0%B0%D0%BA%D0%BE%D0%BD%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%81%D0%BF%D0%B0%D0%B7%D0%B2%D0%B0-%D0%BD%D0%BE-%D0%B0%D0%BA%D0%BE-%D1%82%D0%BE%D0%B9-%D0%BD%D0%B8-%D0%B7%D0%B0%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BB-news770213.html", "text": "Законът трябва да се спазва, но ако ни задължава да ходим със зелени панталони или да летим с крилца, няма да можем да го изпълним. Това каза в ефира на Би Ти Ви говорителят на ЦИК Цветозар Томов. Той коментира съдебното решение, с което комисията се задължава в срок от 6 месеца да въведе машинното гласуване. Говорителят на ЦИК не отговори дали то ще бъде обжалвано, като изтъкна, че все още членовете на комисията не са обсъдили решението. Бившите депутати Петър Славов и Мартин Димитров осъдиха ЦИК заради това, че не спазва закона и ни отнема възможността да гласуваме машинно. „С това решение помагаме на ЦИК най-после да изпълни закона. В закона е записано, че от 2017-та трябваше да има машинно гласуване. То трябва да се въведе в шестмесечен срок според съдебното решение“, заяви Славов. „Ние помагаме на комисията, защото досега дежурното оправдание от някои членове, които са представители на партии от статуквото, беше, че имаше проблем с процедурата и трябвало да има указ на президента, за да го въведат, а сроковете все не им стигали и съдът ги ограничавал. Сега им се дава 6-месечен срок“, подчерта той. „Решението е от преди два дни. Комисията не е успяла досега да го обсъди. Смятам, че решението е напълно изпълнимо. Срокът е разумен. Трябва обаче да се решат и проблемите, които водеха до това ЦИК да не успее да организира машинно гласуване за парламентарните избори през 2017 г.“, обясни говорителят на ЦИК. „Има тежък проблем с три вида секции, за които така, както законодателят е написал Изборния кодекс, е невъзможно да се въведе машинно гласуване. Това са секциите в специализираните заведения, подвижните и тези, които са извън страната“, добави той. ЦИК през 2017-та направи опит да спази изисканията , обяви обществена поръчка и не намери изпълнител, каза още Томов.Цветозар Томов Сподели:", "date": "2018.08.02", "title": "Говорителят на ЦИК Цветозар Томов: Законът трябва да се спазва, но ако той ни задължава да летим с крилца, няма да го изпълним"}
{"url": "http://pik.bg/%D0%BC%D0%BB%D0%B0%D0%B4-%D0%BC%D1%8A%D0%B6-%D0%BF%D1%80%D0%B5%D0%B1%D0%B8-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80-news770288.html", "text": ". Това съобщиха от Областната дирекция на МВР – Велико Търново. Вчера в 02.00 часа пред жп гарата в града той е нанесъл удари с ръце по тялото и главата на 37-годишен водач на таксиметров автомобил. Под ударите на по-младия мъж попаднало и возилото. След намесата на полицията извършителят е бил отведен в полицейското управление, където му е бил съставен акт по Указа за борба с дребното хулиганство. Районен съд – Горна Оряховица му е наложил наказание задържане в структурните звена на МВР за 10 денонощия. 32-годишен мъж преби таксиметров шофьор в Горна Оряховица Сподели:", "date": "2018.08.02", "title": "Млад мъж преби таксиметров шофьор "}
{"url": "http://pik.bg/%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%BE%D1%81%D1%82-%D0%BD%D0%B8%D0%BA%D0%BE%D0%BB%D0%B0%D0%B9-%D1%80%D0%B0%D0%B4%D1%83%D0%BB%D0%BE%D0%B2-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B8%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%81%D0%BF%D0%B5%D1%86%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%B4%D0%B0-%D1%81%D0%B5-%D0%BA%D0%B0%D0%BF%D1%81%D1%83%D0%BB%D0%B8%D1%80%D0%B0%D1%82-%D0%B8-%D0%B4%D0%B0-%D1%81%D1%82-news770295.html", "text": "Докладите за дейността на ДАНС за 2016-а и 2017 година са еднотипни, стават все по-формални, чиновнически написани, голяма част от отразените неща в тях се повтарят. Като ги прочетеш, оставаш с впечатлението, че този доклад може да означава, че ДАНС се справя перфектно с работата си, а може и да значи, че нищо не се върши, т.е. докладите са много безлични. Това каза пред БНР експертът по национална сигурност проф. Николай Радулов. „И в двата доклада е обяснено, че ДАНС се контролира перфектно от структурите на НС, което не е вярно, защото многократно имаме изявления в публичното пространство, че докладите са без конкретика. Най-човешки написаният и даващ най-много информация доклад е първият за дейността на ДАНС през 2015 година. Доста по-информативен. Това е доклад, който отговаря на целите на писането на тези доклади. Той не е просто отчетен материал, а начин да бъдат контролирани специалните служби“, коментира експертът. Проф. Радулов обясни, че в повечето случаи в методическите указания на докладите е описано, че липсата на конкретика в докладите е, защото информацията е класифицирана или е държавна тайна, а това от своя страна води до капсулация на специалните служби, което им позволява да останат неконтролируеми: „Всъщност се обяснява защо този доклад е толкова постен, но не се обяснява защо е необходим. Гражданите знаят, че са дали 100 милиона, без да знаят за какво са ги дали. В докладите, например, има четири случая на доловена шпионска дейност или дейност в полза на чужди разузнавания, на хората им е забранено да влизат в държавата, изведени са от страната – тогава защо не са съобщени имената, като очевидно няма последващи следствени или процесуални действия. Чуждите специални служби, чиито членове и агенти са тези хора, много добре ги знаят кои са. Всъщност от кого крием тази информация – от работодателя си, от българския народ. Нищо тайно няма в това. Този подход обаче е много показателен за опасността отново, както преди 1989 година, специалните служби да се капсулират и обвият в една тайнственост, която им позволява да останат напълно неконтролируеми“. Сподели:", "date": "2018.08.02", "title": "ТАЙНСТВЕНОСТ! Николай Радулов предупреди: Има опасност спецслужбите да се капсулират и да станат неконтролируеми"}
{"url": "http://pik.bg/%D0%BC%D0%BE%D0%BD-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D0%B6%D0%B5%D0%BD%D0%B4%D1%8A%D1%80-%D0%BF%D1%80%D0%BE%D0%B5%D0%BA%D1%82%D0%B0-%D0%BD%D0%B0-%D0%B1%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BE%D0%B4%D0%BE%D0%B1%D1%80%D0%B5%D0%BD-news770364.html", "text": "Министерството на образованието няма да подкрепи джендър проекта за обучение на учители, който кандидатства за грантово финансиране от ЮНЕСКО. Това отговорили от МОН пред Канал 3 по повод разкритието на юриста Борислав Цеков. Както ПИК съобщи преди всички, докторът по конституционно право съобщи вчера, че в Института за модерна политика са получени документи, които свидетелстват, че на 30 юли т.г., само 3 дни след обявяването от КС на Истанбулската конвенция и джендър-идеологията за противоконституционни, в БАН Институтът за изследване на обществата и знанието придвижва проект за грант от ЮНЕСКО в размер на 24 хил.долара. Срещу тези пари учители от София, Кърджали, Гоце Делчев и Видин ще преминат джендър обучение, за което научните работници ще получат заплащане. \"Ако цитираният от Вас проект бъде одобрен от ЮНЕСКО за финансиране, той няма да получи одобрение да се използва в образователната система у нас\", казали пред Канал 3 от МОН. От ведомството на Красимир Вълчев уточниха още, че националната комисия, която одобрява проектите за финансиране от ЮНЕСКО, се председателства от МВнР. На своето заседание комисията е разгледала общо 7 проекта, а един от тях е бил цитираният от Цеков. Той обаче не е предлаган от министерството на образованието. \"МОН е подкрепил с официално писмо само един проект и това е „Карстът - последното \"бяло\" петно на планетата Земя“, представен от Националния институт на БАН по геофизика, геодезия и география. По време на заседанието МОН е изразил подкрепа и за проекта „Участие на жените в инженерно-техническите направления за постигане на устойчиво развитие“ на Техническия университет – София\", поясниха още от просветното министерство. Припомням, че преди няколко месеца самият министър Красимир Вълчев разпореди прекратяването на джендър анкети, провеждани отново сред учители в страната, но тогава по проект на НПО и разрешено от МОН. Сподели:", "date": "2018.08.02", "title": "МОН проговори за джендър проекта на БАН: Няма да бъде одобрен"}
{"url": "http://pik.bg/%D0%BF%D1%80%D0%B0%D0%B2%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%B0%D0%BD%D0%B4%D1%80%D0%B5%D0%B9-%D1%80%D0%B0%D0%B9%D1%87%D0%B5%D0%B2-%D1%80%D0%B0%D0%B7%D0%B1%D0%B8-%D0%BD%D0%B0-%D0%BF%D1%83%D1%85-%D0%B8-%D0%BF%D1%80%D0%B0%D1%85-%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%B1%D1%81%D0%BF-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%B2%D0%BA-news770304.html", "text": "\"Излишъкът в бюджета не са пари в чекмедже. Това не е нещо, което може да се раздаде ей така. Тези пари не могат да бъдат харчени за каквото поискаме. Освен това, да се харчат пари за проблеми е лесно, ако е еднократно. Доколкото разбирам обаче, Борисов договаря с майките (на деца с увреждания б.р.). едно постоянно увеличаване на бюджета с над 100 милиона. Това не е лесно за България. Без да подценявам страданията на хората, има и много, много други хора, които също, ако разкажат историите си насериозно, ще ви настръхнат косите\". Това каза пред БНР социологът Андрей Райчев, който обвърза решението на МС да отпусне 111 млн. лева за различни общини с предстоящите догодина местни избори. „Ако Борисов спечели местните избори, това е една ситуация, ако той ги загуби - е съвсем друга ситуация. Затова опозиционните партии правят всичко възможно да излязат в максимално добра форма и да победят. На местни избори много рядко има категорична победа и миналия път я имаше. Борисов категорично победи. Най-често местните избори завършват с някакви междинни резултати и всеки казва че е победил. Но, ако има ясна загуба на управляващите – загубят десетки градове и областни центрове, ще възникне ситуация за предсрочни избори в страната. Почти сигурно е“, поясни Райчев. Документът на БСП „Визия за България“, според Райчев „не е съвършен“, защото е в начална фаза „но е интересен и изключително важен сам по себе си“. Според социолога, във „Визията“ са обсъдени прекалено много теми и документът е станал „прекалено разлят“, о централната идея в него е „много добра“ – че държавата трябва да определи няколко приоритетни области за ускорено икономическо развитие. Почти не е засегната темата за външната политика. Въпросът с данъчната политика също е решен „интересно „Запазва се плоския данък за бизнеса, но като лични доходи повишават данъците за по-богатите“, уточни Райчев. Според социолога БСП е изправена и пред рискове с новия документ. „Първият е да залитне вляво и да покажете България една визия, която е прекалено лява и българите да кажат: „А, те, този филм сме го гледали“. Вторият риск е да останат в изолация. Ако програмата изглежда прекалено лява, те могат да останат без възможни съюзници“., поясни Райчев. Държавните предприятия трябва да минат на мениджърска основа, а не да се разширяват бордовете им – това е основата на визията, коментира Райчев. Той отбеляза, че „има тенденция“ към урбанизация на речта на Корнелия Нинова и тази тенденция е опасна: „Тези лозунги – дайте да бъдем самостоятелни и суверенни звучат много добре. Искам да ви напомня, че Жан Виденов загина (политически) не защото беше нечестен човек. Той казваше „дай да сме самостоятелни и суверенни“ и се скара с Русия и Щатите едновременно. Казваше и „дайте да увеличим производството“, без да мисли за пазара. Наистина увеличи производството, но това до нищо не доведе, освен до разорение на банки, припомни Райчев. Сподели:", "date": "2018.08.02", "title": "ПРАВО В ДЕСЕТКАТА! Андрей Райчев разби на пух и прах визията на БСП за България! Корнелия вкарва партията в изолация"}
{"url": "http://pik.bg/%D1%84%D0%B0%D0%B4%D1%80%D0%BE%D0%BC%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%B8-%D1%83%D0%B1%D0%B8-%D0%BD%D0%B0-%D0%BC%D1%8F%D1%81%D1%82%D0%BE-66-%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B0%D0%B1%D0%BE%D1%82%D0%BD%D0%B8%D0%BA-news770366.html", "text": "Фадрома прегази и уби на място 66-годишен работник в добричкото село Ловчанци. Трагедията е трудова злополука, тъй като се е случила през работното време на загиналия и на работното му място, пише \"Монитор\". Около 09.30 ч. в четвъртък, в стопанския двор на „Трио Агро“ ООД, се е товарела рапица. 66-годишният Костадин Костадинов бил в близост до фадромата и с метлата събирал падналото зърно. Предполага се, че в един момент по някакъв начин е паднал на земята, шофьорът на фадромата не го е видял и го е премазал. Според местни хора в Ловчанци, шофьорът споделил, че усетил как тежката машина минава върху нещо меко. На място в стопанския двор пристигнали екипи на ОД на МВР, на дирекция „Инспекция по труда“ и на Центъра за спешна медицинска помощ. Медицинските специалисти само установили смъртта на Костадин Съдружници в „Трио Агро“ ООД са трима души. По непотвърдена информация, един от тях е управлявал фадромата. Костадин Костадинов живее в Ловчанци, има три дъщери и внуци. Погребението му ще е в събота. Сподели:", "date": "2018.08.02", "title": "Фадрома прегази и уби на място 66-годишен работник"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%B2-%D1%81%D1%85%D0%B5%D0%BC%D0%B0%D1%82%D0%B0-%D1%81-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D0%BA%D0%BE%D0%BB%D0%B8-%D0%B2-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BE%D1%87%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news770329.html", "text": "Бургазлия, занимаващ се с търговия със зеленчуци, е основната връзка в схемата с луксозните коли в бандата на Димитър Желязков, по прякор Митьо Очите, предаде Флагман.бг. Ибрахим е арестуван тази сутрин в района на Билковата аптека в червен мерцедес, който в момента се намира на паркинга на бургаската полиция. Блестящата акция по залавянето на бургазлията е започнала тази сутрин в Поморие. Спецченгетата го преследвали до Бургас. В района на Билковата аптека на ул. „Христо Ботев“ Ибрахим е изкаран от немското возило и закопчан зрелищно. На паркинга на ОД на МВР-Бургас има още две задържани коли. Луксозните возила „Ауди“ и БМВ Х5 са запечатани като веществени доказателства. Баварецът е претърсван на паркинг в жк \"Зорница\", научи Флагман.бг. По информация на Флагман.бг Аудито е на Радослав Николов-Рачо, който е един от най-близките хора до Митьо Очите. Рачо е също сред арестуваните при спецакцията тази сутрин. Репортер на Флагман.бг успя да заснеме ескортирането на задържания до Пето РУ след няколкочасов разпит в Областната дирекция на МВР-Бургас. Сподели:", "date": "2018.08.02", "title": "ГОРЕЩО! Разкриха връзката в схемата с луксозните коли в бандата на Очите (СНИМКИ/ВИДЕО)"}
{"url": "http://pik.bg/%D0%BF%D0%B0%D0%B4%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B0%D0%BB%D0%B1%D0%B0%D0%BD%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE-news770293.html", "text": "македонската електронна медия „А1 Он“, цитирана от \"Фокус\". Албанският министър на диаспората Пандели Майко извести косоварите, че от 1 януари 2019 година между Косово и Албания няма да има граница, съобщи кореспондентът на МИА в Тирана, предава Майко, който в сряда вечерта беше на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. „Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. На манифестацията в Скендерай са присъствали и премиерът и президентът на Косово Рамуш Харадинай и Хашим Тачи, но, както съобщават прищинските медии, те не са коментирали информацията, обявена от бившия албански премиер и министър на отбраната, а сега министър на диаспората Пандели Майко. Сподели:", "date": "2018.08.02", "title": "Пада границата между Албания и Косово "}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-16-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%B0%D1%80%D0%B8%D0%BD%D0%BE-%D0%BA%D0%BE%D0%B9%D1%82%D0%BE-%D0%B1%D0%B5-%D1%83%D0%B1%D0%B8%D1%82-%D0%BF%D1%80%D0%B8-%D0%B3%D0%BE%D0%BD%D0%BA%D0%B0-%D0%B2-%D0%BB%D0%B5%D1%81%D0%B8%D0%B4%D1%80%D0%B5%D0%BD-news770365.html", "text": "Внезапно почина Пенка Димитрова - майката на 16-годишния Марино Цветанов, който бе убит от кола в Лесидрен през 2015 година, съобщи сайтът \"Троян Експрес\".  Марино разбуни обществеността, след като стана жертва на нелегална гонка. 16-годишното момче агонизира 22 часа, след като ауди го помете край пътя за селото заедно с две момичета. Връстничката му Велислава Цанкова от Троян издъхна на място, а Петя Божкова, на 15 г., оцеля по чудо със счупени предмишница и подбедрица. Лекарите се бориха за живота на Марино. С луксации на ръцете и краката, тежка мозъчна травма и хематом в корема той бе транспортиран от ловешката болница в столичната клиника “Пирогов”, където издъхна. Ученикът от 51-о столично училище “Елисавета Багряна” участвал в театрален кръжок, изявявал се като журналист, имал талант на художник, разказа тогава директорът Александров. След множество заседания по делото, на 5 години затвор бе осъден виновникът Филип Михайлов. Починалата вчера майка на Марино - Пенка, работела в читалището в Лесидрен като библиотекарка. Две години преди инцидента, през 2013 г., майката на Марино се изселила и наела квартира в София, за да може синът ѝ да учи там, разказаха хора от Лесидрен. Жената сама се грижела за него и по-малкия му брат, който е от втори брак. Бащата работел в Германия, така че на практика Марино бил опората ѝ. “Почивай в мир, Пепи! Дано си намерила покой, който тук не намери през целия си живот!”, написа майката на Велислава. Сподели:", "date": "2018.08.02", "title": "Почина майката на 16-годишния Марино, който бе убит при гонка в Лесидрен"}
{"url": "http://pik.bg/%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%B1%D0%B4%D0%B6-%D0%BF%D1%80%D0%BE%D0%B4%D0%B0%D0%B4%D0%B5-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BD%D0%B5%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%89-%D0%B2%D0%BB%D0%B0%D0%BA-news770372.html", "text": "Пътници останаха на гарата в Карлово, след като влакът им за София беше отменен 15 минути, след обявения час за тръгване. От БДЖ обясниха, че влакът изобщо не е тръгнал от София сутринта, предаде \"Дарик\". Според един от неуспелите да отпътуват от Кюстендил Недко Стефанов въпреки че още в началото на деня се е знаело, че такъв влак няма да има, билети за него са били продавани. Влакът от Карлово за София трябвало да тръгне в 13.25 ч. Чакащите на гарата пътници мислели, че влакът закъснява. В 13.40 ч. обаче разбрали, че такъв влак изобщо няма да има. Недко Стефанов си купил билет за бърз влак Бургас – Карлово с прехвърляне от Карлово за село Розино, още сутринта. Той обаче успял да стигне само до гарата в Карлово: „Там научавам, че сутринта не е дошъл от София този влак, който е трябвало да се върне на обяд в 13.25 ч. Тоест от сутринта се е знаело, че такъв пътнически влак от Карлово до София на обяд няма има”. Петко Александров от БДЖ обясни, че влакът не е тръгнал от София заради техническа неизправност, а пък нямали друг, с който да го заменят: „Влакът е отменен поради техническа неизправност, възникнала в мотрисата, която е трябвало да обслужи влака. На момента не е имало възможност да бъде осигурена друга алтернатива като възможност за обслужване, нямат наличен резерв”. Недко Стефанов разказа, че на гарата имало много хора, включително и млада майка. Той обясни, че според него билетите са продавани до последно, защото никой не е съобщил, че такъв влак няма да има, въпреки че се е знаело още сутринта. Следващият влак от Карлово за София е повече от четири часа по-късно. Пътниците, които са останали на гарата, са имали възможността или да се качат на него, или да получат обратно парите за билета си. Сподели:", "date": "2018.08.02", "title": "ИЗЛАГАЦИЯ! БДЖ продаде билети за несъществуващ влак"}
{"url": "http://pik.bg/%D0%BA%D0%B0%D1%80%D1%8A%D0%BA-%D0%BC%D0%B8%D0%BC%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8-%D0%B2-%D0%B1%D0%B0%D0%BD%D1%8F%D1%82%D0%B0-%D0%B5%D1%81%D1%82%D1%80%D0%B0%D0%B4%D0%BD%D0%B0%D1%82%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D1%81%D1%87%D1%83%D0%BF%D0%B8-%D1%80%D1%8A%D0%BA%D0%B0-news770285.html", "text": "Мими Иванова е счупила ръка. Естрадната икона и съпругът й Развигор Попов бяха в журито на \"Бургас и морето\". Въпреки голямата неприятност музикалното семейство изпълни поетия ангажимент. Нещо повече - Мими и Развигор изпълниха хита си \"Здравей вместо сбогом\" в рецитала с песни от Тончо Русев. Столичен седмичник разкрива, че Мими се контузила при подхлъзване в банята преди месец. Възстановяването й върви гладко. Сподели:", "date": "2018.08.02", "title": "КАРЪК! Мими Иванова се потроши в банята! Естрадната легенда счупи ръка"}
{"url": "http://pik.bg/%D0%BD%D0%B5%D0%BA-%D1%81%D1%8A%D1%81-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%BD%D0%B0%D0%B4-74-%D0%BC%D0%BB%D0%BD-%D0%BB%D0%B2-news770225.html", "text": "За периода, приключващ на 30 юни 2018 г., Националната електрическа компания отчита нетна загуба от 74,053 хил. лева /за 6 месеца на 2017 г.: загуба преди данъци 954 хил. лв., нетна печалба за периода 1,536 хил. лв./. Това показва отчетът на НЕК ЕАД за първите шест месеца на 2018 година на централата, публикуван от Министерството на финансите. За текущия 6-месечен оперативен период НЕК отчита загуба от оперативна дейност 55,032 хил. лв и положителни парични потоци от оперативна дейност 74,449 хил. лв. Непокритата загуба от преходни години е в размер на 1, 186,308 хил. лв. и стойността на текущите пасиви на компанията надвишава стойността на текущите активи с 674,674 хил. лв. /към 31 декември 2017 г. 562,252 хил. лв./ Към 20 юни 2018 г. текущите задължения, в това число просрочени задължения са 360, 952 хил. лв. Сумата на нетекущите активи на НЕК към 30 юни 2018 г. е 4,839,947 хил. лв., а на текущите активи - 369,673 хил. лв. Компанията за този период отчита общо активи от 5,209,620 хил. лв. /5,353,111 хил. лв. към 31 декември 2017 г./ Към 30 юни 2018 г. собственият капитал на дружеството е 1,211,005 хил. лв. /1,285,754 хил. лв. към 31 декември 2017 г./. Нетекущите пасиви към 30 юни тази година възлизат на 2,954,267 хил. лв, а на текущите пасиви 1,044,348 хил. лв. Общата сума на пасивите е 3,998,615 хил. лв. Общо собственият капитал и пасиви на НЕК в края на първото полугодие на тази година възлиза на 5,209,620 хил. лв. /5,353,111 хил. лв. към 31 декември 2017 г./ В отчета се посочва, че за периода до 30 юни 2018 г. финансовите показатели на НЕК не са в съответствие с изискванията на банките кредитори, представили дългосрочни заеми на компанията, които са за поддържане на определени финансови показатели за обслужването на дълга и съотношението на текущите активи спрямо текущите пасиви, поради влошените финансови резултати и финансово състояние. Тези обстоятелства показват наличието на значителна несигурност, която може да породи съществено съмнение относно възможността на НЕК да продължи да функционира като действащо предприятие без подкрепа на едноличния собственик и други източници на финансиране, анализират от НЕК. Националната електрическа компания ЕАД /НЕК ЕАД/ е еднолично акционерно дружество и собственик на капитала на НЕК ЕАД е Български енергиен холдинг ЕАД /БЕХ ЕАД/, което е акционерно дружество със 100 процента държавно участие. Ръководството счита, че с финансовата подкрепа от едноличния собственик НЕК ЕАД ще успее да продължи своята дейност и да погасява задълженията си, без да се продават активи и без да се предприемат съществени промени в неговата дейност, се посочва още в отчета. Към 30 юни 2018 година направените от Националната електрическа компания (НЕК) разходи по проекта АЕЦ \"Белене\" възлизат на 2,18 млрд. лева и допълнително към тях имоти, машини и съоръжения - в размер на 78 млн. лева, е видно още от отчета на компанията. Към горепосочената дата НЕК не е в състояние да направи надеждна оценка за възстановимата стойност на активите по проекта, включени в стойността на имоти, машини и съоръжения в процес на изграждане, поради специфичния характер и липсата на яснота относно бъдещата реализация на проекта, която не е изцяло под контрола на ръководството на НЕК, се посочва в отчета. Според НЕК съществува значителна несигурност относно бъдещата реализация на проекта за изграждане на втора ядрена централа у нас. Компанията е оценила направените към момента разходи по проекта, но отбелязва, че не е в състояние да направи надеждна оценка на възстановимата им стойност. Причината е, че това е специфична дейност, а и липсва яснота за бъдещата реализация на проекта, която не е изцяло под контрола на НЕК. Поради влошеното финансово състояние на НЕК ЕАД ръководството на дружеството не предвижда финансиране на инвестиционните проекти Каскада Горна Арда, Места и други по-малки проекти и те не са включени в инвестиционната програма за следващия 5-годишен период. Сподели:", "date": "2018.08.02", "title": "НЕК със загуби за над 74 млн. лв."}
{"url": "http://pik.bg/%D0%B3%D0%B5%D1%80%D0%B1-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5-news770360.html", "text": "След решението на Конституционния съд за Истанбулската конвенция от ГЕРБ предлагат промени в Наказателния кодекс и Закона за домашното насилие. Те предвиждат защита за жертвите и по-тежки наказания за извършителите. Вместо глоби, както досега, насилниците да получават ефективни присъди, предлагат от управляващата партия. Текстовете предвиждат и за първи път у нас ще се инкриминира и психическото насилие. „Внасяме цялостна система за промени в наказателното право за инкриминиране на всички последици от домашно насилие, за да има превенция преди неговото извършване и за да има наказване, когато е осъществено”, коментира председателят на правната комисия в НС Данаил Кирилов. Сподели:", "date": "2018.08.02", "title": "ГЕРБ предлага законови промени за домашното насилие"}
{"url": "http://pik.bg/%D1%81%D0%B8%D0%BD%D1%8A%D1%82-%D0%BD%D0%B0-%D1%80%D0%B8%D0%B2%D0%B0%D0%BB%D0%B4%D0%BE-%D0%B2%D0%BF%D0%B5%D1%87%D0%B0%D1%82%D0%BB%D0%B8-%D0%BD%D0%BE%D0%B2%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news770296.html", "text": "Нападателят на Левски Ривалдиньо впечатлява по време на тренировките под ръководството на новия треньор Славиша Стоянович. Бразилецът, който не е играл от началото на сезона, се отчете с няколко красиви попадения по време на двете занимания, водени от специалиста и даде сериозна заявка за титулярно място. Очаква се синът на Ривалдо да бъде в групата за гостуването на Ботев (Враца). Играчът изглежда е преодолял проблемите, които има от началото на сезона и вече се готви на пълни обороти. Ривалдиньо има сериозна конкуренция за върха на атаката в лицето на Серджиу Буш, Станислав Костов и Илия Димитров. Румънецът все още не е напълно готов за игра, след като получи контузия по време на реванша с Вадуц от Лига Европа. Сподели:", "date": "2018.08.02", "title": "Синът на Ривалдо впечатли новия треньор на Левски"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B5%D1%82%D0%BE-%D0%BA%D1%8A%D0%B4%D0%B5-%D0%B5-%D0%BD%D0%B0%D1%80%D0%BA%D0%BE%D0%B1%D0%BE%D1%81%D1%8A%D1%82-news770361.html", "text": "Ренета Николова, съпругата на Димитър Желязков, по известен като Митьо Очите, проговори след днешната акция в Бургас и района, при която бяха арестувани 19 души, приближени до наркобосът. Пред Би Ти Ви съпругата на Митьо Очите е заявила единствено, че той е на лечение, но не е пояснила къде точно. Припомняме, че Димитър Желязков беше обявен за общодържавно издирване, след днешната спецакция на на ГДБОП и МВР. Както ПИК съобщи по-рано днес, в Бургас беше разбита организирана престъпна група за разпространение на наркотици, рекет и нанасяне на телесни повреди. Зам.-главният прокурор и шеф на спецпрокуратурата Иван Гешев обяви, че са намерени оръжия по време на претърсването на десетки адреси. Очаква се да има обвинения за палежи на коли и обекти. Групата е действала по Южното Черноморие, ползвала се е с влияние в страната. По неофициална информация в къщата на Очите в Кошарица са засечени дъщерята и жената на Камен Балбузанов – Куката. Той е познат в плевенския район и е в момента е подсъдим по друго дело в спецсъда като лидер на престъпна група за рекет, палежи и побои. Това, според разследващите, показвало контактите на Димитър Желязков с други крими герои извън Южното Черноморие. Сподели:", "date": "2018.08.02", "title": "ЕКСКЛУЗИВНО! Проговори съпругата на Митьо Очите! Ето къде е наркобосът"}
{"url": "http://pik.bg/%D1%84%D0%B0-%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0-%D1%81%D0%B0%D1%83%D1%82%D0%B3%D0%B5%D0%B9%D1%82-%D1%81-%D0%BD%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%B8-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%82%D0%B0-news770249.html", "text": "От ФА решиха да предложат на Гарет Саутгейт нов договор със значително увеличение на заплатата, като основната идея е той да остане селекционер на Англия минимум до 2020 година, когато е Европейското първенство, твърди \"Скай Спортс\". По принцип той има още две години до края на договора си с местната федерация, но от ФА държат да му предложат нов такъв като знак на оценка за отличната работа, която отборът свърши на световните финали. Преговорите ще започнат през следващата седмица, когато Гарет се завърне от почивка. По всяка вероятност двете страни ще си стиснат ръцете и ще подпишат нов договор за продължаване на съвместната работа. Сподели:", "date": "2018.08.02", "title": "ФА награждава Саутгейт с нов договор и по-голяма заплата"}
{"url": "http://pik.bg/%D0%B0%D0%BB%D1%84-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BA%D0%BE%D1%81%D0%BC%D0%B0%D1%82%D0%BE%D1%82%D0%BE-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%BE-%D0%BE%D1%82%D0%BD%D0%BE%D0%B2%D0%BE-%D0%BA%D0%B0%D1%86%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-news770278.html", "text": "Любимото на поколения зрители космато извънземно с афинитет към котките, Алф, ще се завърне на малкия екран. Това обявиха продуцентите от \"Warner Brothers\", които служеха като дистрибутори и на оригиналната поредица. По думите на екипа зад новия проект, разговори за новата порция приключения с \"нашественика\" от Мелмак се водят от месец май. \"Все още сме на много ранен етап от развитието на новия сериал\", обясняват от компанията. Това е и причината подробности около него да се пазят все още в тайна. Към момента се знае единствено, че Алф ще кацне отново на планетата Земя, но този път ще попадне при друго семейство. Очаква се нито един от оригиналните актьори, сред които Макс Райт, Анн Шийдън, Андреа Елсън и Бенджи Грегъри, да не получи главна роля в готвения сериал. Все още не е ясно и кой ще влезе в костюма на Алф. От 1986 до 1990 г., когато оригиналната продукция излъчваше премиерни епизоди на малкия екран, той бе изигран от продуцента Пол Фуско, който даде и гласа си назаем на извънземното. В самия костюм на героя пък влезе Михали \"Мичу\" Мезарос, който обаче почина от инсулт през 2016 г., пише \"Монитор\". Сподели:", "date": "2018.08.02", "title": "Алф се завръща! Косматото извънземно отново каца на Земята"}
{"url": "http://pik.bg/%D1%81%D0%BB%D0%B0%D0%B2%D0%B8%D1%8F-%D0%B7%D0%B0%D0%B3%D1%83%D0%B1%D0%B8-%D0%BE%D1%82-%D1%85%D0%B0%D0%B9%D0%B4%D1%83%D0%BA-%D0%B2-%D0%B3%D0%BE%D0%BB%D0%BE%D0%B2%D0%BE-%D1%88%D0%BE%D1%83-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-news770370.html", "text": "Отборът на Славия загуби с 2:3 от Хайдук в мача реванш от втория квалификационен кръг на Лига Европа и с общ резултат 2:4 отпадат от надпреварата. “Белите” се представиха повече от достойно в битката с хърватския гранд, но съперникът показа голяма успеваемост и реализира всичките си положения пред Антонис Стергиакис. За българите точни бяха Галин Иванов и Георги Йомов, докато за Хайдук на два пъти вкара Мийо Чакташ и Станко Юрич, предава спортал.бг. Наставникът на Славия Златомир Загорчич излезе със силно офанзивна схема. На вратата бе Антонис Стергиакис, а пред него Димитър Велковски, Милен Гамаков, Александър Станисавлевич и Емил Мартинов, който трябваше да замести наказания Александър Алкесандорв по десния бек. В халфовата линия действаха Власислав Узунов, Янис Карабельов и Галин Иванов. В нападение бе Цветелин Чунчуков, подпомаган по двете крила от Георги Йомов и Момчил Цветанов. Най-големите проблеми за наставника на Хайдук Желко Копич идваха от вратарския пост. Двамата титулярни стражи Томислав Дука и Йосип Посавец не можеха да играят и титуляр излезе третият вратар - Марин Любич. Отсъставаше и капитанът Золан Низич, както и Фран Тудор. Резултатът бе открит от гостите в 24-ата минута при първото им опасно положение. Резервата Станко Юрич бе намерен в наказателното поле и с удар с глава даде преднина на хърватите. В самия край на полувремето Славия стигна до изравняването. Карабельов бе изритан на границата на наказателното поле и съдията посочи бялата точка. Зад топката застана Галин Иванов и хладнокръвно реализира. В началото на втората част Славия се опита да наложи териториален натиск, но той не донесе до нищо. В 55-ата минуута пък гостите стигнаха до нова преднина. При една ситуация в наказателното поле Владислав Узунов игра с ръка и съдията посочи бялата точка. От наказателния удар капитанът Мийо Чакташ реализира. В 70-ата минута Славия отново стигна до изравняване. Славчо Шоколаров получи топката на чиста позиция в наказателното поле. Ударът му бе блокиран, но добавката на Йомов с коляно влезе в опразнената врата. В 84-ата минута домакините можеха да стигнат до пълен обрат, след като Йомов напредна по дясното крило и намери отлично резервата Милчо Ангелов, който обаче от малкото наказателно поле не успя да вкара и уцели вратаря. Три минути преди края Хайдук стигна до трети гол. При едно центриране от фал Чакташ бе изпуснат от отбраната и с глава донесе успеха на тима си, с което и подпечата преминаването напред на Хайдук. Сподели:", "date": "2018.08.02", "title": "Славия загуби от Хайдук в голово шоу на \"Васил Левски\""}
{"url": "http://pik.bg/%D0%B5%D0%B2%D1%82%D0%B0%D0%BD%D0%B8%D0%B7%D0%B8%D1%80%D0%B0%D1%85%D0%B0-50-000-%D0%BF%D1%80%D0%B0%D1%81%D0%B5%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news770247.html", "text": "Близо 50 000 прасета са били убити в Румъния заради африканската чума по свинете, пише днес в. \"Гъндул\". Държавният секретар в министерството на вътрешните работи Раед Арафат, който е ръководител на Оперативния център за спешни ситуации, успокои населението, че вирусът не засяга хората , допълва изданието. Председателят на Националната санитарно-ветеринарна агенция Джеронимо Бадуку Брънеску уточни, че са регистрирани 524 огнища на африканска чума по свинете, като 521 от тях са стопанства, а три са свинеферми, най-голямата от които в окръг Тулча. Общо 49 816 прасета са били евтанизирани до момента и са обработени 51 досиета за обезщетения, съобщи Брънеску. Изплатената сума възлиза на 130 000 леи , а в процедура на оценка са още 86 досиета, заяви председателят на Националната санитарно-ветеринарна агенция. Ръководителят на Оперативния център за спешни ситуации Раед Арафат заяви, че румънците не трябва да се страхуват от заразяване с болестта. \"Трябва да се разбере, че тази болест няма ваксина за животни, без лечение е изключително агресивна . Важното е, че не засяга здравето на хората\", подчерта Раед Арафат след заседание на Националния комитет за извънредни ситуации в рамките на МВР. Сподели:", "date": "2018.08.02", "title": "Евтанизираха 50 000 прасета в Румъния"}
{"url": "http://pik.bg/%D0%BC%D0%B8%D0%BA%D1%80%D0%BE%D0%B1%D1%83%D1%81-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D0%BF%D1%8A%D1%82%D1%8F-%D1%81%D0%B8%D0%BC%D0%B8%D1%82%D0%BB%D0%B8-%D1%80%D0%B0%D0%B7%D0%BB%D0%BE%D0%B3-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-news770333.html", "text": "Микробус се е обърнал на пътя Симитли – Разлог в района на село Места, един човек е пострадал, съобщават от полицията в Благоевград.  Сигналът за инцидента е подаден около 14.52 ч. Пострадалият е с фрактура на крака. Движението в района се осъществява нормално. Сподели:", "date": "2018.08.02", "title": "Микробус се обърна на пътя Симитли-Разлог, има пострадал"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BD%D0%BB%D0%BE-%D0%BF%D1%80%D0%B5%D0%BB%D0%B5%D1%82%D1%8F-%D0%BD%D0%B0%D0%B4-%D0%BB%D0%BE%D0%BD%D0%B4%D0%BE%D0%BD-%D0%B2%D0%B8%D0%B4%D0%B5%D0%BE-news770179.html", "text": "„Летящата чиния“ прилича на кораба от американския научно-фантастичния филм „Полет на Навигатор“. Неидентифициран летящ обект се появи над Лондон. Британецът Люк Милър го снимал случайно на 26 юли около 21 часа, съобщава esoreiter.ru. Той решил да направи видеоклип и на фона на оранжевата луна видял нещо неочаквано. „Летящата чиния“ от кадрите обаче прилича на кораба от американския научно-фантастичния филм „Полет на Навигатор“ (1986 г.) Станах свидетел случайно на появата на извънземни, споделя Милър. Сподели:", "date": "2018.08.02", "title": "МИСТЕРИЯ! НЛО прелетя над Лондон (ВИДЕО)"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%B2%D0%B8%D0%B7%D0%B8%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B7%D0%B0%D0%B5%D0%B2-%D1%81-%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%B8-%D0%B4%D1%83%D0%BC%D0%B8-%D0%BD%D0%B0-%D1%87%D0%B5%D1%81%D1%82%D0%B2%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82-news770343.html", "text": "Кметът Атанас Камбитов, областният управител, стотици граждани, депутати, кметове, посрещнаха премиерите на България и Македония, които са в Благоевград по случай 115-тата годишнина от Илинденско-Преображенското въстание. В 16.30 часа днес през задния вход на хотелски комплекс \"Монте Кристо\" влезе премиерът на република България Бойко Борисов. Малко преди него дойде и македонският премиер Зоран Заев, за когото в хотела имаше апартамент, в който да отдъхне, преди срещата си с Борисов. Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения.  Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-годишнината от Илинденско-Преображенското въстание. Премиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни. По време на срещата беше обсъдено също така състоянието на граничните контролно-пропускателни пунктове между България и Република Македония,  възможностите за подобряване на работата им и за откриването на нови. Бойко Борисов бе посрещнат от кмета на Благоевград Атанас Кабитов, областния управител Бисер Михайлов ,депутатите от ГЕРБ Даниела Савеклиева, Александър Мацурев, Стефан Апостолов, членове и симпатизанти на партията, стотици граждани. След броени минути започва срещата между двамата премиери,след което те ще се поклонят пред паметника на Гоце Делчев в центъра на града. Визитата протича при засилени мерки за сигурност. \"Дядо Владика, благодаря, че си тука. Благодаря, че с литургията отправи нашето почитание към тези герои, загинали в Илинденско-Преображенското въстание\", заяви на церемонията министър-председателят Бойко Борисов. От думите му стана ясно още, че двамата със Зоран Заев са се договорили за разширяване на граничния пункт \"Станке Лисичково\". \"Поколения наши политици проявяваха желание, упоритост, но не успяха да подпишат Договора за добросъседство. Миналата година ние успяхме. Не вярвахме, че ще го направим, но миналата година проявихме храброст и го направихме\", добави премиерът. \"Македония получи дата да започне преговори за ЕС и покана за НАТО. Реши се и вековният спор за името на страната. Положихме много усилия и тиха дипломация. Успяхме да направим така, че вместо спорове и бой, заедно да се радваме и да честваме героите. Защото тогава те не са се делили, били са се рамо до рамо и заедно са умирали\", категоричен е той. \"Ние правим Балканите един проспериращ регион. Темата е на дневен ред в Европейския съюз\", добави Бойко Борисов. \"Бог напред и ние по него\", заключи министър-председателят. Сподели:", "date": "2018.08.02", "title": "ГОРЕЩА ВИЗИТА! Борисов и Заев с приятелски думи на честванията на Илинденско-Преображенското въстание (ОБНОВЕНА/СНИМКИ)"}
{"url": "http://pik.bg/%D1%81%D0%B8%D1%86%D0%B8%D0%BB%D0%B8%D1%8F-%D0%BF%D0%BB%D0%B5%D0%BD%D0%B8-%D1%80%D0%B0%D0%B9%D0%BD%D0%B0---%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%BE%D0%B2%D0%B8%D1%82%D0%B5-%D0%B9-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D0%B8-%D1%81%D0%BD%D0%B8%D0%BC%D0%BA%D0%B8-news770342.html", "text": "Неотдавна Райна се завърна от последната дестинация, която посети - Сицилия. За три-четири дни на острова е успяла да види три града - Катания, Таормина и Сиракуза. Най-много е впечатлена от Таормина, защото е малко кокетно местенце и носи типичния дух за Италия. Насладила се е на хубава храна, гостоприемна атмосфера и весели хора. Щастлива е, че е успяла да си подари много приятни емоции. \"Бих се върнала отново в Сицилия, защото не съм видяла столицата Палермо, но засега съм си начертала друг маршрут. Набелязала съм Будапеща или Милано, но в крайна сметка не съм решила за къде да си открадна още 4-5 дни почивка този месец\", призна певицата. В момента Райна се наслаждава на успеха на най-новата си песен \"Бразилка\", което в рамките на един месец успя да отбележи 1 800 000 гледания, и на парчето \"Зле те чувам\". Певицата вече е на финалната права за новия си самостоятелен албум. Сподели:", "date": "2018.08.02", "title": "Сицилия плени Райна - ето кои са новите й туристически дестинации (СНИМКИ)"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D1%85%D0%BE%D0%BD%D0%B4%D0%B0-%D0%BF%D0%BB%D0%B0%D0%BC%D0%BD%D0%B0-%D0%BA%D0%B0%D1%82%D0%BE-%D1%84%D0%B0%D0%BA%D0%BB%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%BD%D0%B8%D0%BC%D0%BA%D0%B8-news770344.html", "text": "Лек автомобил с бургаска регистрация избухна в пламъци днес след обяд на ул. „Вардар” 1, на метри от Ритуалната зала, съобщава Флагман.бг, като се позовава на свидетел на инцидента. Червената Хонда изведнъж пламнала, докато била паркирана до павилион за вестници. На мястото бързо се насъбрала тълпа, а шофьорката на автомобила изскочила от близо заведение. „Първоначално хората се паникьосаха, насъбраха се и започнаха да дават акъл както трябва да се направи. Пожарникарите обаче реагираха светкавично, изгасиха колата за по-малко от 10 минути\", твърди още свидетелят. Сподели:", "date": "2018.08.02", "title": "ОГНЕН АД! Хонда пламна като факла в Бургас (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%B8%D0%BB%D0%B5%D0%BD-%D1%82%D1%80%D1%83%D1%81-41-%D1%83%D0%B4%D0%B0%D1%80%D0%B8-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B4%D0%BE%D0%BA%D0%B0%D1%82%D0%BE-%D0%B1%D0%BE%D0%B9%D0%BA%D0%BE-%D1%81%D0%B5-%D1%81%D1%80%D0%B5%D1%89%D0%B0-%D1%81%D1%8A%D1%81-%D0%B7%D0%B0%D0%B5%D0%B2-%D1%83-news770348.html", "text": "Силно земетресение е усетено в България в 17.17 минути. То е с магнитуд 3,9 по Рихтер, според сайта на БАН. По данни на Европейският сеизмологичен център обаче то е с магнитуд от 4,1 и дълбочина от 10 км. Епицентърът е на 18 км от Гоце Делчев и на 114 км югоизточно от София, както и на 55 км от Благоевград. Припомняме, че непосредствено до епицентъра в момента премиерът Борисов разговаря с македонския си колега Заев. Трусът е усетен по високите етажи в няколко столични квартала - в Лозенец, Манастирски ливади, Младост, центъра. ОЧАКВАЙТЕ ПОДРОБНОСТИ В ПИК! Според информации в социалните мрежи трусът е усетен Разлог, Хасково, Благоевград, Перник, Пловдив, Велинград и други градове. Дежурните сеизмологи от БАН обаче повече от 30 минути не могат да бъдат открити за коментар, увери се ПИК и няма кой да даде информация на обществото опасен ли е трусът и ще има ли вторични. Сподели:", "date": "2018.08.02", "title": "ИЗВЪНРЕДНО В ПИК! Силен трус 4,1 удари близо до Благоевград, докато Бойко се среща със Заев. Усетен и в София"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%B2%D0%B0%D1%80-%D0%BA%D0%BE%D0%BB%D0%B8%D0%BD%D0%B0-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%B2-%D1%83%D0%B5%D1%84%D0%B0-news770258.html", "text": "Шефът на Съдийската комисия на УЕФА Пиерлуиджи Колина подаде оставка след осем години на поста. Той изтъкна лични причини за решението си да напусне. Италианецът заема същата позиция и в Съдийската комисия на ФИФА, в която той беше твърд привърженик на въвеждането на системата за видеоповторения в помощ на реферите (ВАР), която беше използвана за първи път на Световното първенство в Русия през юни и юли. УЕФА, от друга страна, реши да не използва ВАР през този сезон в най-комерсиалния си турнир - Шампионската лига, тъй като президентът на организацията Александър Чеферин смята, че новата технология все още не е развита достатъчно и трябва още време. Все още няма яснота дали това решение на УЕФА е причина за оттеглянето на Колина. Той ще бъде заменен на поста шеф на Съдийската комисия на Евроцентралата от сънародника си Роберто Розети. Сподели:", "date": "2018.08.02", "title": "Заради ВАР? Колина хвърли оставка в УЕФА"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B8%D0%B7%D0%B3%D0%BE%D1%80%D0%B5%D0%BB%D0%B8%D1%82%D0%B5-%D1%86%D0%B0%D1%80%D1%81%D0%BA%D0%B8-%D0%BA%D0%BE%D0%BD%D1%8E%D1%88%D0%BD%D0%B8-%D0%B8-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D1%82-news770207.html", "text": "Това заяви пред Нова столичният кмет Йорданка Фандъкова. По думите й ново строителство е невъзможно и това е факт. „Поисках да се даде официално най-високият статут „паметник на културата“, за да може максимално да се опазят тези сгради“, обясни столичният кмет. Оценката на комплекса е за 18 млн. лв. „Собственикът е поискал втори оценител. Така че със сигурност службите ще си свършат работата“, смята Фандъкова. Кметът на София гарантира, че строителство няма да се случи. Тя припомни, че дори и да падне статутът в съда, след три месеца министърът пак може да го върне. „Това е истинска битка, защото там интересите са много големи“, обясни Фандъкова. Според нея собствениците купуват сгради, без да се интересуват, че са културно наследство. „Ние няма да позволим това да се случва лесно, ще направим всичко възпожно, ще се борим в съда. Нашата цел е да не допуснем бъдещо строителство и сградата да бъде запазена във вида, в който съществува“, смята още столичният кмет. По думите й вече 5 сгради паметници на културата са реставрирани, като предстои същата съдба да сподели още сгради. „Трябда да се знаят тези примери“, категорична е Фандъкова, допълвайки, че Столична община има собствена програма за реставриране на културни сгради. Най-сигурната защита е през Подробния устройствен план и за Царските конюшни планът е категоричен. За съжаление има сгради, които са в риск. Сподели:", "date": "2018.08.02", "title": "ЕКСКЛУЗИВНО! Йорданка Фандъкова с първи коментар за изгорелите \"Царски конюшни\" и колко ще струва възстановяването"}
{"url": "http://pik.bg/%D0%B2%D1%81%D0%B8%D1%87%D0%BA%D0%BE-%D0%BD%D0%B0-%D0%BF%D0%BE%D0%BA%D0%B0%D0%B7-%D0%BC%D0%B8%D1%81-%D1%81%D0%B8%D0%BB%D0%B8%D0%BA%D0%BE%D0%BD-%D1%80%D0%B0%D0%B7%D0%B2%D1%8F-%D1%86%D0%B8%D1%86%D0%B8-%D0%B8-%D1%81%D0%B5%D0%BA%D1%81%D0%B8-%D0%B4%D1%83%D0%BF%D0%B5-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-news770242.html", "text": "Дни, преди да се раздели с короната, \"Мис Силикон 2017\" Виктория Петрова зарадва последователите си в социалните мрежи с няколко голи снимки от лятната си ваканция на българското Черноморие. На едната Вики е навирила секси дупе в гореща поза върху скалите, а на другата синият бански едва удържа напращелите й силиконови прелести. Не става ясно дали кадрите са дело на мистериозния й женен любовник, заради връзката си с който Петрова яде шамари от разгневената му съпруга, или са дело на друг ухажор, пише \"БиЛайф\". На 12 август, когато в Свети Влас ще се проведе 10-ото издание на конкурса \"Мис Силикон\", Виктория ще предаде короната си на новата победителка. Вики е миската, която най-дълго е носила титлата в историята на скандалния конкурс - почти година и половина. \"Сигурна съм, че за разлика от много миски през годините, аз ще остана актуална и няма да потъна в нафталина, както се случи с тях\", категорична е красавицата. Сподели:", "date": "2018.08.02", "title": "ВСИЧКО НА ПОКАЗ! \"Мис Силикон\" развя цици и секси дупе преди да се раздели с короната (СНИМКИ)"}
{"url": "http://pik.bg/%D1%85%D0%B8%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B8%D0%B7%D0%BA%D1%83%D1%88%D0%B0%D0%B2%D0%B0%D1%82-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2-%D1%81-2-%D0%BC%D0%BB%D0%BD-%D0%B5%D0%B2%D1%80%D0%BE-%D0%B1%D1%80%D0%BE%D1%8F%D1%82-%D1%82%D0%BB%D1%8A%D1%81%D1%82%D0%B8-%D0%BF%D0%B0%D1%87%D0%BA%D0%B8-%D0%B7%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news770235.html", "text": "В офисите на Лудогорец е дошла оферта за левия бранител Натанаел Пимиента, пише „Меридиан Мач“. Тя е от западноевропейски клуб, чието име се пази в тайна и е на стойност около 2 млн. евро (4 милиона лева). Все още не е известно дали въпросното предложение ще бъде прието. Факт е, че заради привличането на национала Антон Недялков раздялата за толкова добри пари с Натанаел няма да е фатална. Той дойде в Разград през 2015 г., малко след краха с Милсами и от тогава се наложи като твърд титуляр при всички треньори. Той записа над 80 мача във всички турнири и има гол от фаул на не кой да е, а на ПСЖ. 27-годишният футболист беше силно желан и точно преди година. Тогава обаче бразилецът подписа нов договор с Лудогорец. Говори се, че той е бил близо до трансфер в португалския гранд \"Спортинг\" Лисабон. Тепърва ще има развитие по този казус. Иначе в Лудогорец са показали нагледно, че знаят да продават защитници. Жуниор Кайсара отиде в Шалке срещу 6 млн. евро, Хосе Паломино премина в Аталанта срещу 4 млн. евро, а само преди месец Игор Пластун бе купен от Гент за 3 млн. евро. Сподели:", "date": "2018.08.02", "title": "ХИТ НА ПАЗАРА! Изкушават Домусчиев с 2 млн. евро! Броят тлъсти пачки за звезда на Лудогорец"}
{"url": "http://pik.bg/%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BC%D0%BE%D0%BB%D1%8F%D0%BD-news770330.html", "text": "Пуснаха движението по пътя Пловдив – Смолян, който беше блокиран от свлачище днес. След почистването на шосето бяха отворени и двете ленти, за да се изтеглят чакащите от часове коли. След това движението ще бъде ограничено само в една лента заради опасност от падане на нови скални маси. Падналите скали са около 600 тона. За да се гарантира безопасността на пътуване, в следващите дни алпинисти ще обрушат ската, обявиха от Агенция „Пътна инфраструктура” (АПИ). Сподели:", "date": "2018.08.02", "title": "Отвориха за движение пътя Пловдив-Смолян"}
{"url": "http://pik.bg/%D1%88%D0%BE%D0%BA-%D0%B7%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%BA%D0%BC%D0%B5%D1%82-%D0%BF%D0%BE%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D1%82%D0%BE%D1%82%D0%B5%D0%B2-%D1%87%D0%B0%D1%88%D0%B0-%D1%81-%D0%BE%D0%B1%D1%80%D0%B0%D0%B7%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-news770252.html", "text": "Чаша с образа на лидерката на БСП Корнелия Нинова подариха днес на кмета Иван Тотев по време на сесията на Общинския съвет. Шеговитият подарък беше поднесен от съветниците от групата на БСП, съобщава \"Марица\". Те са купили чашата на големия форум на столетницата, проведен на Бузлуджа. Иван Тотев благодари. Сподели:", "date": "2018.08.02", "title": "Шок за пловдивския кмет! Подариха на Тотев чаша с образа на Корнелия Нинова"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%B2%D0%B8%D0%B7%D0%B8%D1%82%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D1%81%D0%BD%D0%B8%D0%BC%D0%BA%D0%B8-news770332.html", "text": "В Благоевград пристигна министърът на отбраната Красимир Каракачанов. Той бе посрещнат от кмета Атанас Камбитов и от областния управител на Пиринско Бисер Михайлов, предаде Струма.бг. Каракачанов посрещна премиера на Македония Зоран Заев. До минути се очакват в областния център да пристигне и министър-председателят Бойко Борисов. Каракачанов повдигна пред журналисти наболелия въпрос за преместването на казармите в Мощанец. Визитата на висшите държавници е свързана с честването на 115-ата годишнина от Илинденско-Преображенското въстание. Сподели:", "date": "2018.08.02", "title": "ГОРЕЩА ВИЗИТА! Каракачанов посрещна Зоран Заев в Благоевград (СНИМКИ)"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BF%D0%BB%D0%B0%D0%BD%D0%B8%D1%80%D0%B0%D0%BB%D0%B8-%D0%B4%D0%B0-%D0%B2%D0%B7%D1%80%D0%B8%D0%B2%D1%8F%D1%82-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BD%D0%B0-%D0%BD%D0%BE%D1%83-%D0%BA%D0%B0%D0%BC%D0%BF-news770217.html", "text": "Стадионът на испанския шампион Барселона \"Ноу Камп\" е бил напълно реална цел на терористична атака преди година, гръмна вестник \"Ел Периодико\". Изданието припомня кървавото нападение на 17 август 2017-а, когато бяха убити 14 души след навлизане на бус в пешеходна зона. Атентаторите обаче са имали доста по-мащабен план за нападение, защото са искали да атакуват и \"Ноу Камп\" няколко дни по-късно. Те са били засечени от камери във фен магазина на Барса, което означава, че са се готвили да влязат на мача като обикновени фенове. Известната е точната дата, на която екстремистите са искали да взривят стадиона на Барса - 20 август, по време на първия домакински мач за сезона с Бетис. Плановете им са били разкрити след анализ на телефона на Мохамес Хишами, който е бил един от лидерите на групировката. Името на стадиона на Барса е присъствал многократно в търсачката му. Сподели:", "date": "2018.08.02", "title": "ЗЛОВЕЩО РАЗКРИТИЕ! Терористи планирали да взривят Барселона на \"Ноу Камп\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D0%BD%D0%B0-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%B1%D0%B5%D0%B7-%D0%B6%D0%B5%D0%BD%D0%B0-%D1%81%D0%B8-news770251.html", "text": "Депутатът от ГЕРБ Делян Добрев не се е отказал от нощния живот, въпреки че е щастливо женен и е баща на три деца. Бившият министър на икономиката обаче стриктно подбира клубовете, в които изпуска парата, като предпочита да не са в столицата, а в родното му Хасково, където са и повечето му приятели от детството. Най-често политикът отскачал да пие по едно в нощните заведения, но без съпругата си Живка, поканен от членовете на младежката организация на ГЕРБ в неговия роден град, откъдето всъщност той поел по пътя към парламента. Делян бил приятел с повечето от момичета и момчетата от партийната структура и приемал поканите им да се забавляват на драго сърце. Обикновено си изкарвал приятно, припомняйки си студентските години, но не си позволявал да се вихри на дансинга, както правел едно време, защото бил по-притеснителен, пък и не искал да създава излишни поводи за ревност на половинката си през малкото време, което не прекарвали разделени един от друг. „Ние сме постоянно заедно. Няма ревност между нас. С нея често се шегуваме. Аз й споделям, че колеги ми от Народното събрание казват, че съм бил най-задръстеният. Всички говорят за мацки, а някои може да си похождат. А аз си мълча. Тя ми казва: „Ти си тиха вода. Приказвай и ти, кой знае вярно ли е - с тази, с онази...“, споделя депутатът. С Живка се запознали през 1999 г., когато бил втора година студент в Щатите. Всяка ваканция Делян се връщал в България и през една от тях срещнал настоящата си любима на купон с общи техни приятели. Влюбили се почти от пръв поглед, а той бил само за 20 дни у нас. Когато тръгнал да се връща в Америка, му било мъчно, че оставя любимата, но знаел, че образованието му е приоритет. Добрев намерил начин да съчетава и двете и до дипломирането си с Живка имали връзка от разстояние. Чували се по-телефона, но по-рядко, защото тогава разговорите били много скъпи. Всеки ден обаче си пишели имейли, а в онези години в Хасково, откъдето е родом и съпругата му, имало само една зала с интернет. Тя чакала часове наред, след като свърши работа, за да влезе и да му прати любовно писмо и това продължило повече от 2 години, докато той не се прибрал окончателно. Решили да се оженят спонтанно, защото вече имали 6-годишна връзка. Трябвало им просто повод да се решат и той дошъл естествено, когато Живка забремянала с първото им дете. И до ден днешен обаче му се сърдела, че й предложил по крайно неромантичен начин, седейки на пластмасов стол в парк Кенана в Хасково, но поне пръстенът бил красив, нищо че не бил купен от скъпа бижутерия в София, а от магазин в родния им град. Сподели:", "date": "2018.08.02", "title": "САМО В ПИК И \"РЕТРО\"! Делян Добрев на дискотека без жена си  "}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D1%87%D0%B5%D0%BF%D0%B5%D0%BB%D0%B0%D1%80%D0%B5-%D0%B3%D0%B5%D1%80%D0%B1-%D1%8F-%D0%BE%D0%B1%D0%B2%D0%B8%D0%BD%D0%B8-%D1%87%D0%B5-%D0%B5-%D0%BB%D1%8A%D0%B6%D0%B5%D1%86-%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%82%D0%BE%D1%80-news770324.html", "text": "В лъжи и манипулации обвини чепеларската структура на ГЕРБ кметицата на града Славка Чакърова. Ето какво се казва в позиция на партията, разпространена до медиите: През последните седмици се създаде изключително напрежение сред част от гражданите на общината. Организираха се протести, стигна се до блокиране на главния път Асеновград – Смолян от жителите на с. Проглед, защото според тях общинските съветници им взели 200 хиляди лева, отпуснати целево от финансовия министър за асфалтиране на улица в Проглед, и ги пренасочили за други населени места. Националните и регионални медии отразиха протеста на жителите на Проглед срещу Общинския съвет в Чепеларе. Всъщност бе извършена гигантска манипулация от кмета на общината Славка Чакърова. Тя излъга по най-безпардонен и безотговорен начин обществеността, жителите на село Проглед и всички медии, че общинските съветници са отклонили целеви средства, дадени за Проглед, към други населени места. В отговор до жителите на село Проглед за въпросните средства Чакърова заявява: „отправих искане към министъра на финансите за неотложна финансова помощ в размер на 950 000лв. за завършване на проект: „Ремонт на общински пътища и улици на територията на община Чепеларе“. КЪМ ИСКАНЕТО ИМА НЕРАЗДЕЛНА ЧАСТ С ПРИЛОЖЕНИЕ С ОБЕКТИ, СРЕД КОИТО Е И С. ПРОГЛЕД. … ИСКАНЕТО БЕ ОДОБРЕНО ОТ МИНИСТЪРА НА ФИНАНСИТЕ И С ПОСТАНОВЛЕНИЕ № 260 НА МИНИСТЕРСКИ СЪВЕТ, КЪДЕТО СЕ ОТПУСКАТ ИСКАНИТЕ СРЕДСТВА В РАЗМЕР НА 950 000 ЛВ. ПО ИСКАНЕТО, ОТПРАВЕНО ОТ МЕН“ Чакърова продължава с лъжите и манипулациите и иска преди три седмици становище от Министерството на финансите за разпределението на целевите средства, предоставени на община Чепеларе с ПМС № 260/24.11.2017 г. „Информира“ Министерството на финансите, че при приемането на бюджета за 2018 г. общинските съветници са направили промяна в капиталовата програма, „като ОТКЛОНЯВАТ 200 000 лв. от обект, включен в проекта, финансиран със средства от целевия трансфер, и ги ПРЕРАЗПРЕДЕЛЯТ към други три обекта“. Търси спешно становище на министерството относно законосъобразността на решението на Общинския съвет, с което е приет бюджетът на общината за 2018 г., с цел да се предприемат необходимите действия. Отговорът от Министерството не закъснява: Получено е писмо с изх. № 08-00-1027/17 от 2 април 2018 г., подписано от зам. министъра на финансите г-жа Росица Велкова-Желева, до недоволните и обвиняващи общинските съветници в незаконосъобразни действия Марио Куцинов - кметски наместник на село Проглед, и Славка Чакърова – кмет на община Чепеларе, с копие до Росица Черпокова – председател на Общинския съвет. В писмото се казва: „На 21.09.2017 година в Министерството на финансите е постъпило искане от община Чепеларе за предоставяне на неотложна финансова помощ в размер на 950 000 лева за приключване на проект „Ремонт на общински пътища и улици на територията на община Чепеларе“. Мотивите са, че са наложителни строително-монтажни работи на УЛИЧНАТА МРЕЖА В К.К. ПАМПОРОВО, за да не бъде затруднен предстоящият зимен сезон и провеждането на спортни мероприятия. КЪМ ПИСМОТО НЯМА ПРИЛОЖЕНИЕ С КОНКРЕТНО РАЗПРЕДЕЛЕНИЕ НА ИСКАНИТЕ СРЕДСТВА ПО НАСЕЛЕНИ МЕСТА И УЛИЦИ.“ Сподели:", "date": "2018.08.02", "title": "СКАНДАЛ С КМЕТИЦАТА НА ЧЕПЕЛАРЕ! ГЕРБ я обвини, че е \"лъжец и манипулатор\""}
{"url": "http://pik.bg/%D1%88%D0%BE%D0%BA-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D1%81%D0%B8%D0%B3%D0%BD%D0%B0%D0%BB%D0%B8%D0%B7%D0%B8%D1%80%D0%B0%D1%82-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5-%D0%BE%D1%82-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D1%81%D0%B1%D0%BE%D1%80%D0%BD%D0%B0%D1%8F-%D0%BE%D1%82-%D1%85%D1%8A%D1%80%D0%B2%D0%B0%D1%82-news770291.html", "text": "Служителите от мястото за изтърпяване на наказанията са нападнали  Александър Нохрин и Евгений Афанасиев, докато са работели в кухнята. \"Надзирателите бяха във видимо нетрезво състояние. От тях лъхтеше на изпит предишната вечер алкохол. Те ни биха с палки и и прилагаха електрошок срещу нас\", разказаха потърпевшите. Затворниците твърдят, че надзирателите са били ядосани от загубата на руския национален отбор по футбол от Хърватия на 7 юли. Тогава \"Сборная\" загуби от \"Шахматистите\" с 5:6 след дузпи. Според двамата те били малтретирани на следващия ден, но едва днес управата на затвора е решила да даде гласност на случая. Двама затворници от изправително учреждение в източния руски Забайкалски край заявиха, че са били измъчвани от надзиратели, написа нюзру. Сподели:", "date": "2018.08.02", "title": "ШОК! Затворници сигнализират за насилие от надзиратели заради загубата на \"Сборная\" от Хърватия"}
{"url": "http://pik.bg/%D1%81%D0%B5%D0%BC%D0%B5%D0%B9%D0%BD%D0%B0-%D0%B8%D0%B4%D0%B8%D0%BB%D0%B8%D1%8F-%D0%B3%D1%83%D1%89%D0%B5%D1%80%D0%BE%D0%B2-%D0%B2%D1%8A%D1%80%D1%82%D0%B8-%D0%BF%D0%B8%D1%86%D0%B0-%D0%BD%D0%B0-%D1%81%D0%B2%D0%B5%D1%82%D0%BB%D0%B0%D0%BD%D0%B0-news770259.html", "text": "Любовна идилия цари между младоженците Светлана и Християн Гущерови, които станаха семейство на 12 юли, навръх рождения ден на бизнесмена. Той й готви, а тя снима и качва кулинарните му шедьоври в \"Инстаграм\", пише ежедневник. Плеймейтката не пропусна да се похвали с милия жест на съпруга си и сподели със света манджата, която Хриси й спретна. Блондинката твърди, че съпругът й е направил домашна пица, но от кулинарното видео се вижда как милионерският наследник чуква две яйца в дълбока тава върху неразгадаеми продукти. Явно това е новата им запазена и тайна семейна рецепта. Сподели:", "date": "2018.08.02", "title": "СЕМЕЙНА ИДИЛИЯ! Гущеров върти пица на Светлана "}
{"url": "http://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B1%D1%87%D0%BA-%D0%BD%D0%B8-%D0%BF%D0%BE%D0%BC%D0%BE%D0%B3%D0%BD%D0%B0-%D0%BC%D0%BD%D0%BE%D0%B3%D0%BE-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news770266.html", "text": "Министерство за Българското председателство на Съвета на ЕС 2018. Министърът за Българското председателство на Съвета на ЕС Лиляна Павлова изрази най-искрените си благодарности на екипа на Българския Червен кръст за оказаното съдействие, подкрепа и ангажираност в периода на подготовката и провеждането на първото ротационно председателство на страната ни по време на срещата си с председателя на организацията акад. д-р х.к. Христо Григоров. Това съобщиха от пресцентъра на БЧК помогна на Министерството за Българското председателство да подготви екипа от близо 150-те доброволци, които активно се включиха при организацията на събитията от календара на Българското председателство. Организацията на Червения кръст предостави своя база и експерти, които обучиха младите хора как да реагират в спешни и сложни ситуации и как да оказват първа помощ. Те преминаха обучение по първа долекарска помощ в базата на Националния учебен център в Лозен, където доброволците придобиха умения как да реагират в спешни ситуации и какви прийоми да използват при евентуални инциденти и злополуки до пристигането на специализиран медицински екип. Вашата лична ангажираност, професионалното отношение и опита за работа с доброволци допълнително даде самочувствие и мотивира младите хора да работят за каузата – доброто представяне на страната ни като председател на Съвета на ЕС - през изминалите шест месеца, каза по време на срещата министър Лиляна Павлова. Нашето сътрудничество е още един пример за значимостта на солидарните усилия и екипна работа при реализацията на проекти с подобна значимост и мащаб, подчерта министърът при срещата си с акад. Христо Григоров и пожела на целия екип здраве, късмет и професионални успехи. Министърът за Българското председателство на Съвета на ЕС 2018 Лиляна Павлова и председателят на Българския Червен кръст акад. Христо Григоров подписаха споразумение за сътрудничество на 24 ноември 2017 г. Сподели:", "date": "2018.08.02", "title": "Лиляна Павлова: БЧК ни помогна много за Европредседателството"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B3%D1%8A%D1%80%D0%BD%D0%B0-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%B8-%D0%BE%D1%82%D0%BF%D1%80%D0%B0%D0%B2%D0%B8-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%BC-news770352.html", "text": "Никой не вярваше, че ще подпишем Договора за добросъседство. Но го направихме. И този договор повлече крак и Македония получи покана за НАТО и вече има дата за започване на преговорите за ЕС. Това заяви пред журналисти министър-председателят Бойко Борисов, който заедно с колегата му Зоран Заев участваха в церемонията по случай 115-тата годишнина от Илинденско-Преображенското въстание. В началото на своето изказване премиерът Борисов дори прегърна Зоран Заев, демонстрирайки отличните отношения между двамата. \"Тази традиция трябва да продължи. Трябва да се поклоним пред всички наши герои. Нашите посланици работят много активно и двустранната работа върви много добре\", коментира той. \"Ще говорим за разширяването на граничния пункт \"Станке Лисичково\"\", каза още премиерът. \"Това, което правим, е правилно\", заключи министър-председателят. Сподели:", "date": "2018.08.02", "title": "ИЗВЪНРЕДНО ОТ БЛАГОЕВГРАД! Премиерът Борисов прегърна Зоран Заев и отправи силни думи към Македония (СНИМКИ)"}
{"url": "http://pik.bg/%D1%88%D0%BE%D0%BA-%D0%B2-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D0%BA%D0%B0%D0%BA%D0%B2%D0%BE-%D1%81%D0%BF%D0%BE%D0%BB%D0%B5%D1%82%D1%8F-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%BA%D0%B0%D0%BC%D0%B0%D1%82%D0%B0-%D0%BF%D1%80%D0%B8%D1%82%D0%B5%D1%81%D0%BD%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-news770262.html", "text": "Дъщерята на Христо Стоичков – Мика, сподели видео в личния си профил в Инстаграм с баща си и първородната си дъщеря Миа. На кадрите се вижда как щастливият дядо храни внучката си със сладолед. В края на следващия месец Миа ще стане на 2 годинки. Снимката предизвика шок, всички се питат какво става с лявата ръка на Камата. Тя е с шина, коята по принцип се слага, когато има разместени костици или заздравява фрактура. Сподели:", "date": "2018.08.02", "title": "ШОК В ИНСТАГРАМ! Какво сполетя Стоичков! СНИМКА на Камата притесни феновете"}
{"url": "http://pik.bg/%D0%BA%D1%83%D0%BB%D1%82%D0%BE%D0%B2-%D0%BF%D0%B5%D0%BD%D0%B0%D1%82%D0%B0-%D0%B8%D0%B7%D0%B1%D0%B8-%D1%80%D0%B8%D0%B1%D0%B0%D1%82%D0%B0-%D0%BC%D0%B0%D1%83%D1%80%D0%B8%D0%B4%D0%B5%D1%81-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%87%D0%B5%D1%80%D0%B5%D1%88%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-news770275.html", "text": "Почетният президент на ЦСКА Димитър Пенев даде интервю преди да замине заедно с отбора за гостуването на Адмира в Австрия. Той коментира реванша в Лига Европа, работата на Нестор Ел Маестро, представянето на новия нападател Мауридес и евентуалните сблъсъци с Копенхаген в 3-ия кръг на ЛЕ пред в. \"Тема спорт\". Както винаги, Пенев не пропуска да е повече от цветен в коментарите си. Ето как оценява актуалните футболисти. - Позитивни. Хубавото е, че Виена е по-близко място до България и ще могат доста привърженици да подкрепят отбора. Освен това имаме фенове в региона - Германия, Чехия... Ще бъдем и няколко ветерани, както в Рига. Надявам се, че нашата публика ще е доста голям брой. Иначе реваншите винаги са сериозни. И с два-три на нула да си победил в първата среща, не бива да се отпускаш. Треньорите и състезателите трябва да са много отговорни, футболистите да не се пазят от контузии, а да влизат здраво в единоборството, защото победата ни трябва и във втората среща. В случая и 0:0 върши работа, но това изобщо да не си го и помисляме. Трябва да прескочим нулата - най-добре е да вкараме поне един-два гола. Хубавото е, че позапазихме сили в мача с Витоша. Нормално беше малко по-лежерно да играем в тази среща. Аз лично поздравявам треньора ни, защото проведе спокойно срещата. Похвали и за Витоша, който показа амбиция, имаха футболни моменти срещу ЦСКА. Още малко качество им трябва, но са тръгнали на прав път. - Човекът говори добре, интелигентно, но това е нормално, защото има победи. Я да видим обаче какво му е на треньора на Локо Пловдив - Акрапович. След две загуби какво да обяснява - подготовки, селекция, едно-друго, обаче губят. Така че, като побеждаваш, е лесно да се говори. Важното е, че ЦСКА печели, а и има конкретна мисъл как да се стигне до успеха във всяка среща. Не се мъчим по терена, а през миналия сезон имаше такива двубои. Нестор има пълен картбланш. Да се надяваме, че всичко около отбора ще е нормално и няма да има контузии. Сега срещу Адмира ще се наложат някои промени, защото Бодуров и Малинов са наказани за Европа, но в ЦСКА има достатъчно материал, който да ги замести. Треньорът си знае нещата. Няма да му даваме акъл. Човекът се справя добре. Като имаш победи и генералите нищо не могат да ти кажат. Така беше едно време. Даже ще те почерпят една водка или нещо безалкохолно (смее се). - Все още прави първите си стъпки в отбора, но като цяло бразилците виреят добре при нас. От тази държава сме имали неведнъж звезди в ЦСКА и Мауридес няма да е първата. Трябва да го поздравим. Вкарва голове, харесва ми и движението му по терена. Най-важното е да бъде здрав, защото другите отбори вече започнаха да го \"целят\". Все едно, че се нахвърлят върху последните череши или кайсии за сезона, така го атакуват. Но той е кораво момче. - Ще е доста трудно. Знаем ги Копенхаген - скандинавци, здрави момчета, дисциплинирани. Имат и доста опит в евротурнирите, където са постоянно присъствие в последните години. Обаче нищо не се знае. ЦСКА има добри изпълнители и става все по-конкурентен. Имаме какво да противопоставим срещу датчаните, но нека все пак да стигнем до мачовете с тях. Сподели:", "date": "2018.08.02", "title": "КУЛТОВ! Пената изби рибата: Мауридес е последната череша за сезона!"}
{"url": "http://pik.bg/%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2%D1%8A%D0%B2-%D0%B2%D0%B5%D1%86-%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-news770357.html", "text": "Трима души загинаха в експлозия във ВЕЦ край босненския град Бихач, един е в критично състояние, съобщава белградският вестник \"Вечерне новости\". От местното полицейско управление уточниха, че жертвите са служители в централата. Причината за инцидента се изяснява. Предполага се, че става въпрос за изтичане на газ. Официална информация ще бъде съобщена след като приключи разследването. Снимка: Вечерне новости Сподели:", "date": "2018.08.02", "title": "Трима души загинаха при експлозия във ВЕЦ в Босна и Херцеговина"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%BE%D1%82-41-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%83%D1%81%D0%B5%D1%82%D0%B5%D0%BD%D0%BE-%D0%B2-%D1%8E%D0%B6%D0%BD%D0%B0-%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D0%BA%D1%82%D0%BE--news770351.html", "text": "По данни от социалните мрежи трусът, който разлюля България в 17,17 ч от 4,1 по Рихтер е усетен в много населени места в Южна и Централна България - Банско, Разлог, Хасково, Благоевград, Перник, Пловдив, Велинград, Плевен. В столицата има съобщения от Лозенец, Младост, Манастирски ливади и центъра. Както ПИК съобщи, епицентърът е на 18 км южно от Гоце Делчев и на 55 км от Благоевград и е на дълбочина 11 км. Към момента няма данни, според Европейския сееизмологичен център, да са станали вторични трусове. \"В София, в \"Младост 1\" го усетихме леко\", коментират столичани. Сподели:", "date": "2018.08.02", "title": "ИЗВЪНРЕДНО В ПИК! Земетресението от 4,1 по Рихтер усетено в Южна и Централна България, както и в столицата. Няма данни за вторични трусове"}
{"url": "http://pik.bg/%D0%BE%D0%B1%D1%8F%D0%B2%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-news770359.html", "text": "Областният управител на Пловдивска област Здравко Димитров обяви бедствено положение в седемдневен срок, считано от 16 ч. на 2 август, съобщава БГНЕС. Решението за това бе взето на извънредно заседание на Щаба за защита при бедствия, а причините са няколко: преливането на участък от река Чая на територията на Община Садово - землища на Садово и село Катуница, в Община Родопи, в землището на село Ягодово, пропадането на пътя за село Добралък, в община Куклен и активизиралите се свлачища по пътя Асеновград - Смолян. Бедствията са в резултат от проливните дъждове, които повишиха нивото на река Чая и тя не можа да бъде удържана от дигата в района на село Катуница, строена през 50-те години на миналия век. В момента там работи тежка техника и се насипва едроломен камък, като целта е незабавно възстановяване на съоръжението. В по-дългосрочен план се предвижда изграждането на нова дига. Пътят до родопското село Добралък пък е пропаднал на 4 км от селото и достъпът е скилно затруднен. там няма засегнати къщи и бедстващи хора, но няколко квартала на селото са непроходими. В момента се обрушва скатът, за да бъде разчистен пътят. Възстановено е електрозахранването. Пътят Асеновград - Смолян в четвъртък остана затворен за часове заради паднали скали в района на Бачково. По-късно беше отворен за движение, а след това - отново блокиран, тъй като свлачището отново се активизирало. Колите се пренасочват през Кричим. Сподели:", "date": "2018.08.02", "title": "Обявиха бедствено положение в Пловдивско"}
{"url": "http://pik.bg/%D0%B1%D0%BE%D0%B6%D0%B8%D0%BD%D0%BE%D0%B2-%D1%81%D0%B5-%D0%BE%D1%82%D1%8A%D1%80%D0%BA%D0%B0-%D0%B2-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D1%81%D0%BD%D0%B8%D0%BC%D0%BA%D0%B0-news770238.html", "text": "Българският нападател на Риека Валери Божинов се отърка във футболната легенда на Хърватия Давор Шукер. Естествено, срещата между двамата Божигол не пропусна да увековечи в снимка, която сподели в профила си в \"Инстаграм\". Зад двамата футболисти се вижда келнер, затова най-вероятно са се засекли в хърватски ресторант. В момента роденият в Осиек Шукер е президент на футболната федерация. Сподели:", "date": "2018.08.02", "title": "Божинов се отърка в хърватска легенда (СНИМКА)"}
{"url": "http://pik.bg/%D0%B4%D0%B5%D0%BC%D0%BE%D0%BA%D1%80%D0%B0%D1%82%D1%8A%D1%82-%D1%86%D0%B8%D1%86%D0%B5%D1%80%D0%BE%D0%BD-%D0%B7%D0%B0%D0%B3%D1%83%D0%B1%D0%B2%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0%D1%82%D0%B0-news770350.html", "text": "Излезе десетата книга от поредицата \"Философия за всеки\" - \"Цицерон и човешките страсти\" Марк Тулий Цицерон (106 - 43 г. пр. Хр.) е прочут римски философ и оратор, адвокат, държавник и мислител, известен като най-големия стилист на латинската проза и реч. Премиерната книга за него от София Петрова е десетата в хитовата поредица на издателство \"Милениум\" \"Философия за всеки\". Новото томче от книжната серия, която прави науката за мъдростта достъпна за читателите от всички възрасти, е на пазара от днес. Животът и творчеството на Цицерон съвпадат с упадъка на Римската република,а самият той се превръща във важен фактор в много от значимите политически събития на времето си. Речите му пред Сената са неувяхващ пример за ораторско майсторство, а трактатите му „За държавата“ и „За законите“ на практика задават модерното определение за държава и република. В политическата си практика докрай отстоява демократичните си убеждения и се обявява против диктатурата, което в крайна сметка му коства живота. В книгата философията на Цицерон е представена в 44 увлекателни притчи, които са разбираеми и за подрастващите, интригуващи и за изкушените от науката. Ще откриете и подробната биография на един от най-големите мъдреци на античността и всички негови крилати мисли. В поредицата ще откриете още притчи от и за . Ясно обяснени са и постулатите на философите от по-ново време Кант и Ницше. Цената на всички книги е само 8 лв. Ще откриете всички книги на \"Милениум\" в шатра 10 на Алея на книгата във Варна до неделя с отстъпка от цените. Сподели:", "date": "2018.08.02", "title": "Демократът Цицерон загубва живота си в борбата срещу диктатурата"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%B3%D0%B0%D0%B4%D0%B0%D1%85%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B1%D0%B5%D1%80%D0%BC%D1%83%D0%B4%D1%81%D0%BA%D0%B8%D1%8F-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-news770226.html", "text": "Изследователи от университет в Саутхамптън разгадаха защо в района между американския щат Флорида, Бермудските острови и владението на САЩ Пуерто Рико изчезват кораби. Експертите от Обединеното кралство създадоха реплика на американски кораб, изчезнал във водите на Атлантическия океан преди век със сто души на борда. Те повториха с помощта на най-модерни технологии метеорологични условия по време на катастрофата и стигнаха до следния извод. \"В района се образуват 30-метрови вълни. Всяка една от тях може да потопи кораб. Тези вълни убийци възникват за секунди и причината за тяхното възникване все още е неустановена\", посочи участник в проекта. Тайна на Бермудския триъгълник разкриха британски учени, съобщи АП. Сподели:", "date": "2018.08.02", "title": "НЕВЕРОЯТНО! Учени разгадаха тайната на Бермудския триъгълник"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D0%BE%D0%B1%D1%80%D0%B0%D1%82-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B3%D0%B5%D1%88%D0%B5%D0%B2-%D0%BE%D0%B1%D1%8F%D0%B2%D0%B8-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B5-%D0%BF%D1%83%D1%81%D0%BD%D0%B0%D1%82-%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5-19--news770276.html", "text": "Истински екшън се разиграва от ранни зори в Бургас, акция та прокуратурата претърпя обрат след като първоначално изтече информация, че Димитър Желязков-Митьо Очите е арестуван, но в последните минути се изясни, че той не е открит при арестите обиските. Освен, че градът е под полицейска блокада, жандармерия и спецполицаи проверяват колите на входовете за града, бяха извършени и десетки арести на едни от най-приближените хора на сочения за наркобос Димитър Желязоков известен като Митьо Очите, но самият той е обявен за издирване. Остава загадка как е успял да избяга и дали е знаел за акцията. Появи се неофициална информация, че е напуснал страната в посока Турция. Тя обаче не е потвърдена от органите на реда и разследващите. \"19 са задържани при спецакцията на ГДБОП под ръководството на Специализираната прокуратура в Бургаска област\", това заяви на извънредния брифинг на зам.главния прокурор и шеф на спецпрокуратурата Иван Гешев. Мито Очите е обявен за общодържавно издирване. До края на деня ще стане ясно срещу кои от задържаните ще бъдат повдигнати обвинения, както и ще бъде издадена европейска заповед за арест, каза още той. Според него става дума за мащабна организирана престъпна група. Намерени са оръжия, десетки адреси са претърсени. Ще има обвинения за палежи на коли и обекти. Групата е действала по Южното Черноморие, ползвала се е с влияние в страната. В имот в несебърското село Кошарица са били открити жена и дъщеря на задържан мъж от Плевен, което говорело за връзки на престъпната група в страната, разкри още Гешев. ОЧАКВАЙТЕ ПОДРБОНОСТИ В ПИК! Сподели:", "date": "2018.08.02", "title": "ТОТАЛЕН ОБРАТ! Шефът на спецпрокуратурата Гешев обяви: Митьо Очите е пуснат за издирване, 19 са арестувани (ОБНОВЕНА)"}
{"url": "http://pik.bg/%D0%BF%D0%BE%D1%81%D1%80%D0%B5%D1%89%D0%B0%D0%BC%D0%B5-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D0%B2-%D1%81%D0%BE%D1%84%D0%B8%D1%8F-news770191.html", "text": "Чудотворната икона на Света Богородица - Скоропослушница от Украйна пристига днес в София. Тя ще бъде посрещната тържествено в 17.00 часа в старинен храм „Св. Петка - стара“ в сградата на Софийска света митрополия. Иконата ще остане за поклонение в храма до края на Богородичния пост и големия християнски празник Успение на Пресвета Богородица (16.08.2018 г.). Сподели:", "date": "2018.08.02", "title": "Посрещаме чудотворна икона на Света Богородица в София"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%BF%D1%8A%D1%82%D0%B8%D1%89%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%80%D0%B8%D0%B5%D1%80%D0%B0-%D0%B7%D0%B0-%D0%B2%D0%B0%D1%80%D0%BE%D0%B2%D0%B8%D0%BA-news770221.html", "text": "Жители на 11 села в старозагорско заплашват с блокада на пътища заради строителството на кариера за варовик. Тя се намира в местността Кереч Търла в землището на три села – Едрево, Оряховица и Братя Кунчеви, съобщава Би Ти Ви. Според оценката за въздействие на околната среда, дълбочината на добив на инертни материали ще е 60 метра, на площ от близо 800 декара. „Това става два пъти по-голям проход от Хаинбоаз, променя се и климат, и абсолютно всичко“, каза кметът на Едрево Динко Дедев. От инициативния комитет посочват и че на ден ще минават по най-малко 10-15 камиона с по десетки тонове товар. Само на 2 километра от местността Кереч Търла е кариерата в село Братя Кунчеви. По закон, в землището на едно населено място, не може да има две кариери. Но в писмен отговор от Министерството на околната среда и водите става ясно, че съществуващата вече кариера не е отразена. „Ние знаем какво значи взривни дейности, защото сме го изпитали на гърба си. Втора кариера в Братя Кунчеви ще ни бъде прекалено много”, категоричен е кметът Георги Георгиев. Местността, където ще е новата кариера, е и вододайната зона на 2 села. Според разрешителното, за изкопните работи ще се използва взривяване. „Това са карстови извори – един гръм и водата се губи. Ние нямаме друга алтернатива на захранване, освен тази  изворната вода”, подчертава Динко Дедев. Според разрешителното, 750 декара в местността Кереч Търла ще бъдат използвани за добив на допамит и варовик. Сега на това място има гора. Според разрешителното – тя не е от ценни дървесни видове. „В решението на ОВОС, което е издадено преди около четири години и половина, не са обсъдени отрицателните становища – както на община Стара Загора, така и на Община Николаево, така и на Регионална дирекция по горите”, отбелязва секретарят на община Стара Загора Делян Иванов. Хората настояват за мораториум върху разрешителното за дейността на кариерата и за нова оценка на въздействието върху околната среда, в която да бъде отчетено и тяхното мнение. В противен случай заплашват с блокада на пътища и гражданско неподчинение. Сподели:", "date": "2018.08.02", "title": "НАПРЕЖЕНИЕ! Блокират пътища заради кариера за варовик"}
{"url": "http://pik.bg/%D1%82%D0%B5%D0%B6%D0%BA%D0%BE-%D0%B4%D0%B5%D0%B6%D1%83%D1%80%D1%81%D1%82%D0%B2%D0%BE-%D0%BD%D0%B0-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0%D0%B2%D1%80%D1%8A%D1%85-%D0%B8%D0%BB%D0%B8%D0%BD%D0%B4%D0%B5%D0%BD-%D0%BC%D0%BE%D1%80%D0%B5%D1%82%D0%BE-%D0%B5-%D0%B1%D1%83%D1%80%D0%BD%D0%BE-news770301.html", "text": "Според народните поверия на Илинден морето взима жертви. След поредицата от дъждове, плажовете по Черноморието са пълни, но къпането в морето е забранено. Спасителите алармираха за бурни вълни и силно мъртво вълнение, като помолиха туристите за разбиране и дисциплина. Първият инцидент във Варна е бил регистриран още рано сутринта – червените флагове не са спрели баща с две деца да влезе във водата. Повечето хора обаче спазват забраната. Макар само народно суеверие, спасителите вярват, че днес морето е особено. По думите им, доказателство за това е, че през последните 20 дни почти не е имало вълнение. Специалистите споделят, че мъртвото вълнение е опасно,защото е невидимо и всичко се случва под повърхността на водата. През последните 6 години на охраняемите плажове във Варна не ее регистриран фатален инцидент. Сподели:", "date": "2018.08.02", "title": "Тежко дежурство на спасителите навръх Илинден! Морето е бурно"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D1%81%D1%82%D1%80%D0%B5%D0%BB%D1%8F%D0%BB%D0%B8-%D0%BF%D0%BE-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%B3%D0%B0%D1%80%D0%B4-%D0%B7%D0%B0%D1%80%D0%B0%D0%B4%D0%B8-%D1%81%D1%87%D1%83%D0%BF%D0%B5%D0%BD%D0%B0-%D1%87%D0%B5%D0%BB%D1%8E%D1%81%D1%82-news770307.html", "text": "Счупена челюст и накърнена чест стоят в основата за стрелбата по пловдивския гард. В момента Окръжа Прокуратура - Пловдив, иска налагането на постоянна мярка за неотклонение \"задържане под стража\" за Сергей Харутюнян. Той е задържан за стрелбата по охранителят, която стана неделя сутрин в Кършияка. Другият обвиняем Артур Осинян е пуснат срещу подписка. Запознати с делото разказаха, че повод за стрелбата била счупена челюст и накърнена чест. Арменците преди дни пристигнали със своя компания пред нощен клуб и поискали да влязат. Охраната обаче неги допуснала и възникнал скандал. При разправията била счупена челюста на един от групата. Последвало изнудване по телефона на гарда и собственика на заведението като арменците поискали като обезщетение да им бъдат платени 40 000 евро. Сподели:", "date": "2018.08.02", "title": "НОВИ РАЗКРИТИЯ! Стреляли по пловдивския гард заради счупена челюст"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BC%D0%BE%D1%89%D0%B5%D0%BD-%D1%82%D1%80%D1%83%D1%81-%D1%80%D0%B0%D0%B7%D0%BB%D1%8E%D0%BB%D1%8F-%D0%BF%D0%B5%D0%BB%D0%BE%D0%BF%D0%BE%D0%BD%D0%B5%D1%81-news770280.html", "text": "Земетресение с магнитуд 4.5 разлюля регионите Месения и Илия на полуостров Пелопонес по-рано днес, съобщава Европейският средиземноморски сеизмологичен център (EMSC). Епицентърът на труса е бил в морето край град Метони на дълбочина 10 км. Към момента няма информация за пострадали или нанесени материални щети. Припомняме, че преди дни друг земен трус от 5,5 по Скалата на Рихтер бе регистриран в този район. При него също нямаше пострадали и сериозни материални щети. Сподели:", "date": "2018.08.02", "title": "ОТ ПОСЛЕДНИТЕ МИНУТИ! Мощен трус разлюля Пелопонес"}
{"url": "http://pik.bg/%D1%81%D0%BF%D1%80%D1%8F%D0%B3%D0%B0%D1%82-%D0%B3%D0%BB%D0%BE%D1%80%D0%B8%D1%8F-%D0%B8-%D1%89%D0%B5%D1%80%D0%BA%D0%B0-%D0%B9-%D0%B7%D0%B0-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-news770267.html", "text": "Глория, дъщеря й Симона Загорова, Рут Колева и плеймейтката Жанета Осипова влизат във \"ВИП Брадър\" наесен. Както вчери ПИК писа, жените ще царуват в новия сезон, който ще започне на 9 или на 10 септември. Най-голямата грандама на фолка Глория ще влезе срещу сумата от 80 000 лева, твърди ежедневник. ПИК се съмнява, че русенката ще участва във формата срещу подобен, според нейните представи нисък хонорар. Нико Тупарев и хората му ухажват Гло всяко лято, а миналата година тя отказа 200 бона. Компанията на изпълнителката на \"Откраднат миг\" ще бъде подкрепена от дъщеря й Симона, която също ще си тръгне с тлъст хонорар. Освен тях световноизвестен български модел ще е специалният участник в предаването. Събитията в Къщата ще се случват според волята на жените. Кой ще надделее и кой е всъщност силният пол ще научим наесен, а дотогава куп родни знаменитости ще откажат и ще приемат поканата на Нико Тупарев и компания. Сподели:", "date": "2018.08.02", "title": "Спрягат Глория и щерка й за \"ВИП Брадър\""}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D0%B8%D1%82%D0%BE%D0%BC%D0%B8%D1%80-%D1%81%D0%B0%D1%80%D1%8A%D0%B8%D0%B2%D0%B0%D0%BD%D0%BE%D0%B2-%D0%BF%D0%BE%D0%B5%D0%BC%D0%B0-%D1%81%D0%BF%D0%BE%D1%80%D1%82%D0%B0-%D0%B2-%D0%B1%D0%BD%D1%82-news770290.html", "text": "Известният телевизионен журналист Витомир Саръиванов вече е част от спортния екип на БНТ. От днес той поема длъжността главен продуцент на продуцентски център „Спорт“ към дирекция „Информация“ в обществената телевизия, съобщиха от телевизията. Така се потвърди слуха, че именно известният като Фродо, заради приликата си с героя от \"Властелинът на пръстените\", ще седне на стола на освободения Методи Манченко. Саръиванов последно коментираше Шампионската лига по бТВ. Сподели:", "date": "2018.08.02", "title": "ОФИЦИАЛНО! Витомир Саръиванов поема спорта в БНТ"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B5%D0%BB%D0%B5-%D1%86%D0%B8%D0%B3%D0%B0%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D1%81-%D0%B1%D1%80%D0%B0%D0%B4%D0%B2%D0%B8-%D0%B8-%D1%83%D0%BB%D1%83%D1%86%D0%B8-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D1%83%D0%BD%D0%B8%D1%84%D0%BE%D1%80%D0%BC%D0%B5%D0%BD-%D0%B5-%D1%83%D0%B4%D0%B0%D1%80%D0%B5%D0%BD-%D0%B2-%D0%B3%D0%BB%D0%B0%D0%B2-news770281.html", "text": "На 01.08.2018 г. в 21.31 ч. в Районно управление Хасково е получен сигнал от 20-годишна жена, че съпругът й и неговия баща са я изгонили от палатката, в която живее, находяща се в кв. „Република”, гр.Хасково, като в същото време са я заплашили, че ще бъдат предприети спрямо нея развратни действия и ще и вземат 2-годишното дете. За реакция на сигнала на място е изпратен автопатрул за проверка, при което са установени 28-годишен мъж, с когото подателят на сигнала живее и 54-годишния му баща. Двете лица, в присъствието на полицаите, са отправили заплахи към жената за убийство и категоричен отказ да ѝ бъде върнато детето. Същите са предупредени устно от служителите на МВР да прекратят противоправното си поведение и са поканени в сградата на РУ Хасково за изясняване на случая и вземане на отношение, при което  лицата категорично са отказали, съобщават от ОДМВР-Хасково. Трима от извършителите на хулиганските действия са избягали и се укриват, като е организирано издирването им. При употребата на огнестрелното оръжие няма пострадали. Служителя пострадал при инцидента е прегледан в ЦСМП Хасково, като за момента е установено, че му е нанесена лека телесна повреда. Образувано е бързо производство, което се наблюдава от районна прокуратура Хасково. Полицаи бяха нападнати, като един от тях пострада, след като се отзовали на сигнал в хасковския квартал \"Република\", известен с това, че е населяван предимно от роми. Общо 10 души проявили агресия срещу двамата служители на реда, като ги нападнали, включително с брадви, което наложило и употреба на оръжие от страна на полицаите. Въпросните две лица са започнали да отправят закани и заплахи за саморазправа към полицаите и в същото време с два леки автомобила, са пристигнали общо 8 лица, които без да имат отношение към случая са нападнали служителите, като са носили с тях брадви, сапове и улуци. Един от тях е нанесло удар с юмрук в областта на главата на един от полицаите. За овладяване на ситуацията и недопускане на последващи посегателства спрямо полицаите е използвано огнестрелно оръжие, вследствие на което са задържани пет от лицата. Сподели:", "date": "2018.08.02", "title": "ЖЕСТОКО МЕЛЕ! Цигани нападнаха полицаи с брадви и улуци в Хасково, униформен е ударен в главата"}
{"url": "http://pik.bg/%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D0%BD%D0%B0%D0%BF%D1%83%D1%81%D0%BA%D0%B0-%D1%88%D0%B5%D1%84%D1%8A%D1%82-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-news770199.html", "text": "Скандалът избухна след като изпълнителният директор на \"Кеймбридж Аналитика\" Александър Никс беше заснет със скрита камера да обяснява начините за оказване на натиск върху политици, участващи в избори. Неговата фирма можела да изпрати например \"момичета до къщата на кандидата\". Репортер на британската телевизия Channel 4 се беше представил за потенциален богат клиент, който иска да помогне на няколко кандидата да постигнат успех на изборите в Шри Ланка. След излъчването на репортажа Никс беше уволнен. Оглавяващият информационната сигурност във Facebook Алекс Стамос ще напусне поста си на 17 август. \" 17 август ще бъде последният ми работен ден във Facebook и, въпреки че ще се лиша от удоволствието да работя рамо до рамо с моите приятели, аз се радвам, че много лоялни, мислещи и квалифицирани хора продължават да се справят с всички тези проблеми\", написа Стамос в профила си. Напускането на Стамос е третото поред на високопоставен служител през последните няколко седмици. На 27 юли компанията напусна главният юрисконсулт Колин Стретч . През юни главният директор по вътрешна политика и комуникации Елиът Шраге също обяви напускането си. Фейсбук, която има над 2 млрд. потребители , се оказа в центъра на шумен скандал през месец март т.г. Той избухна, след като се разбра, че британската фирма \"Кеймбридж аналитика“ е събрала с помощта на психологически въпросник , на който са отговорили 270 000 души, личните данни на 87 млн. души. Това е позволило на компанията да си направи огромна база данни, преди да бъде наета от екипа на настоящия президент Доналд Тръмп по време на предизборната му кампания. Сподели:", "date": "2018.08.02", "title": "Сътресения във Фейсбук: Напуска шефът по сигурността"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D1%83-%D0%BD%D0%B0%D1%81-%D0%B3%D1%80%D0%B0%D1%84%D0%B8%D0%BA%D0%B8-news770297.html", "text": "През месец юни безработицата в България достигна 4,8%, което е сериозно понижение спрямо юни 2017 г., когато е била 6,2%. Нивото на младежката безработица в страната също е спаднало до 10,9% спрямо 14,2% година по-рано. Това написа премиерът Бойко Борисов във Фейсбук, по повод последното проучване от ЕС за равнището на безработицата. Сподели:", "date": "2018.08.02", "title": "ПЪРВО В ПИК! Борисов с важни данни за безработицата у нас (ГРАФИКИ)"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B1%D0%BC%D0%B2-%D0%BF%D0%BB%D0%B0%D0%BC%D0%BD%D0%B0-%D0%BA%D0%B0%D1%82%D0%BE-%D1%84%D0%B0%D0%BA%D0%BB%D0%B0-%D0%BD%D0%B0-%D0%BF%D1%80%D0%BE%D1%85%D0%BE%D0%B4%D0%B0-%D0%BF%D0%B5%D1%82%D1%80%D0%BE%D1%85%D0%B0%D0%BD-news770299.html", "text": "Ужасяващ огнен инцидент е станал днес на прохода „Петрохан“, предаде BulNews.bg. Лек автомобил „БМВ“ е изгорял, след като пламнал в движение. Произшествието е станало към 7.30 часа в местността „Четирите мостове”. Баварецът се самозапалил, както се движел. Паникьосаният шофьор успял веднага да отбие в страни на шосето и да подаде сигнал на телефон 112. На местопроизшествието е изпратен незабавно екип на монтанската служба за пожарна безопасност и защита на населението. Огнеборците успели да загасят пламъците с вода и пенол. Въпреки усилията им обаче огънят бил прекалено голям и колата изгоряла напълно. Возилото е с видинска регистрация и е собственост на транспортна фирма. Служителят, който шофирал, се е разминал без наранявания. Причината за пожара е техническа неизправност на автомобила, категорични са криминалисти, направили оглед. Сподели:", "date": "2018.08.02", "title": "УЖАСЯВАЩ ИНЦИДЕНТ! БМВ пламна като факла на прохода Петрохан"}
{"url": "http://pik.bg/%D0%BD%D0%B0-%D1%84%D0%B5%D1%81%D1%82-%D0%B2-%D0%B5%D0%BB%D0%B5%D0%BD%D0%B8%D1%82%D0%B5-%D0%BA%D0%B8%D0%BB%D0%B0%D1%82%D0%B0-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%B5%D0%B4%D0%BD%D0%B0-%D1%81%D1%86%D0%B5%D0%BD%D0%B0-%D1%81-%D1%83%D0%B8%D0%BB%D0%B8-%D1%83%D0%B8%D0%BB%D1%8F%D0%BC-news770300.html", "text": "Хитовият рапър 100 Кила ще пее на една сцена със световния любимец Уили Уилям. Двамата ще са част от единствения по рода си арендби фестивал \"Elenite Adventurе\", като единият ще открие фестивала, а другият ще го закрие. Уили Уилям идва за първи път в България е обещава невиждано шоу. В края на лятото курортът Елените ще стане домакин на 3-дневения музикален фестивал, който ще събере на еднo място най-актуалните имена от поп, арендби и хипхоп сцената. Оганизаторите от Event Academy Bulgaria разкриват, че ще има много изненади и ще задоволят всички музикални вкусове. \"Селекцията е много прецизно направена и смятаме, че ще предложим един различен и запомнящ се фестивал\", споделят организаторите Борис Денински и Петър Стоичков. Партитата стартират на 6-ти септември и приключват на 9-ти. За купонът ще се грижат внимателно подбрани интернационални и български певци, артисти и диджеи, готови не само за вълнуващи дневни партита, а също и за лимитирани афтърпартита и куп емоции. Фестивалът ще се състои от общо 6 партита - 3 дневни и 3 нощни събития, на плажна сцена на открито през деня, а вечер в Анимационна зала. Сред звездите, които ще се качат на сцената са DJ Da Candy, DJ Polique, Bobo & The Gang, DJ Swed Lu, DJ Jaula LU, Braganza, Koki, Deejay Balou, SAVA, YANGFETISH, V:rgo x TRF Сподели:", "date": "2018.08.02", "title": "НА ФЕСТ В ЕЛЕНИТЕ! Килата излиза на една сцена с Уили Уилям "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0%D1%82%D0%B0-%D0%B8%D1%80%D0%B5%D0%BD%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%BE%D0%B2%D0%B0-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B4%D0%B6%D0%B5%D0%BD%D0%B4%D1%8A%D1%80-%D0%BE%D0%B1%D1%83%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%83%D1%87-news770224.html", "text": "Сподели:", "date": "2018.08.02", "title": "САМО В ПИК! Депутатката Ирена Анастасова с разкрития за скандала с джендър обучението на учители - ще се иска ли обяснение от БАН и застрашени ли са децата"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B7%D0%B8%D0%B4%D0%B0%D0%BD-%D1%81%D0%BC%D0%B5%D0%BD%D1%8F-%D0%BC%D0%BE%D1%83%D1%80%D0%B8%D0%BD%D1%8C%D0%BE-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-news770237.html", "text": "Манчестър Юнайтед планира да ангажира Зинедин Зидан в случай, че отборът се раздели с Жозе Моуриньо, твърди \"Сън\". Според последни информации Специалния е в остър конфликт с клубното ръководство заради трансферната политика на клуба и определено той не е доволен, че не може да привлече играчите, които желае, на \"Олд Трафорд\". Той дори си позволи публично да разкритикува своите шефове и от 2-3 дни се заговори, че може да се стигне до преждевременна раздяла между двете страни. Изданието твърди, че от борда на директорите на тима са се спряли на Зинедин Зидан в случай, че се стигне до прекратяване на отношенията между двете страни. Френският специалист постигна невероятни успехи с Реал (Мадрид), но реши сам да напусне клуба. Той изведе Реал (Мадрид) до грандиозен хеттрик от титли в Шампионската лига и в момента е свободен, така че няма да струва нито пени на тима откъм компенсации. Сподели:", "date": "2018.08.02", "title": "СЕНЗАЦИЯ! Зидан сменя Моуриньо в Манчестър Юнайтед"}
{"url": "http://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B8-%D1%82%D1%8A%D1%80%D1%81%D0%B8%D0%BC-%D0%BF%D1%80%D0%B0%D0%B2%D0%B0%D1%82%D0%B0-%D0%B8-%D1%81%D0%B5-%D0%BF%D1%80%D0%B8%D0%BC%D0%B8%D1%80%D1%8F%D0%B2%D0%B0%D0%BC%D0%B5-news770197.html", "text": "Той добави, че ЕК ще придобие по-ясна представа кои са храните с двойните стандарти. „Редно е потребителеските организации да могат да уведомяват всички граждани в страните от Източна Европа за реалната опасност за здравето им, а производителите и търговците да се санкционират“. „Нашата борба от дълги години е да има промяна в законодателството и да има единен европейски орган, който да санкционира неизрядните търговци и производители. Там, където има сигнали и гражданско недоволство търговците много бързо се съобразяват. Прецедент е, че това в България не се случва. Явно не си търсим правата и се примиряваме. Важно е да знаем точно кои са храните и напитките, които са проблемни. Битката е за качеството“, подчерта Радев. На въпрос дали това няма да оскъпи стоките, евродепутатът каза: „Цените се регулират от пазара, но когато знаем, че нещо е качествено, можем да направим информиран избор“. „Допреди 5 години самата ЕК казваше, че няма такъв проблем“, разкри Емил Радев. Той коментира и решението на КС да обяви за несъответстваща на Конституцията Истанбулската конвенция. „Ясно се казва, че има проблеми да я ратифицираме. В този случай за съжаление не можем да го направим. Казвам за съжаление, защото в нея има ясни регламенти срещу домашното насилие. Ясно сме обяснили, че тя противоречи на Конституцията ни, но ще работим, за да подобрим законодателството си. Няма да произтече задължение да я приемем“, увери той. „Ако я приемем обаче, това ще помогне за решаване на случаите с домашно насилие в страни от ЕС“. ЕК одобри пилотната ни програма за двойния стандарт при храните. Резултатите от лабораторните тестове ще покажат, че дадена има качествени разлики от тези, които се предлагат в други страни от ЕС. Оттук нататък ще трябва да има санкции за тези, които го правят, а ние ще спрем да ядем храни, които увреждат здравето ни. Това каза евродепутатът Емил Радев в ефира на БТВ. Сподели:", "date": "2018.08.02", "title": "Евродепутатът Емил Радев: В България не си търсим правата и се примиряваме"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B1%D1%83%D1%80%D0%B3%D0%B0%D1%81-%D0%BF%D0%BE%D1%87%D0%B5%D1%80%D0%BD%D1%8F-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%B3%D1%80%D0%B0%D0%B4%D1%8A%D1%82-%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D0%BD-%D1%81%D0%BD%D0%B8%D0%BC%D0%BA%D0%B8-news770222.html", "text": "Бургас е под полицейска обсада, съобщават живущи в морския град пред агенция ПИК. На всички изходи има патрулни коли и жандармерия, а причината е спецакция на спецпрокуратурата, МВР и ГДБОП срещу наркоразпространението. По непотвърдена информация е ударена групата на сочения за наркобос Димитър Желязков - Очите. От спецпрокуратурата заявиха, че има арестувани, а на място по нареждане на главния прокурор Сотир Цацаров е изпратен заместникът му Иван Гешев. \"Такова нещо скоро не сме виждали. Акции се провеждат често, но целия град е като във военно положение\", коментират свидетели на невижданата скоро специализирана акция. Сподели:", "date": "2018.08.02", "title": "ГОРЕЩО В ПИК! Бургас почерня от полиция и жандармерия, градът е блокиран (СНИМКИ)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B0%D0%BD%D1%82%D0%B8%D0%BC%D0%B0%D1%84%D0%B8%D0%BE%D1%82%D1%8A%D1%82-%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%BF%D0%B8%D1%81%D0%BE%D0%B2-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BF%D0%B5%D1%82%D0%B8%D0%BC%D0%B0%D1%82%D0%B0-%D0%BE%D1%81%D1%8A%D0%B4%D0%B5%D0%BD%D0%B8-%D0%BF%D0%BE%D0%BB%D0%B8%D1%86-news770177.html", "text": "Антимафиотът Мирослав Писов разкрива цялата истина за смъртта на Чората, заради която петима полицаи получиха присъди 13 години след случая. \"Проведени са 17 съдебни експертизи, като извода е, че уврежданията при акцията нямат връзка със смъртта на лицето. Причината е начина, по който стои тялото на лицето - легнал по корем с белезници. Става дума за внезапна сърдечна смърт, болестни увреждания, срастване на белите дробове, употреба на наркотици\". Това заяви пред ПИК TV антимафиотът Мирослав Писов по повод смъртта на Чората. Писов коментира, че на негово място и на колегите му е можел да бъде всеки един полицай, тъй като подобна ситуация няма как да бъде предвидено. Най-голямата опасност за държавността и затова се чувства едно напрежение е международната наркоорганизация, а България като част от този стар Балкански път трябва да вземе мерки. Сега виждаме как нелегалния трафик на хора е бежанска вълна. Тези хора които страдат от войната са си по лагерите, това са същите канали, на същите организации. Сподели:", "date": "2018.08.02", "title": "САМО В ПИК TV! Антимафиотът Мирослав Писов разкрива цялата истина за петимата осъдени полицаи за смъртта на Чората (ОБНОВЕНА)"}
{"url": "http://pik.bg/%D0%B2%D0%B4%D0%B8%D0%B3%D0%B0%D1%82-%D1%81%D0%BE%D1%84%D0%B8%D1%8F-%D0%BF%D0%BE-%D1%82%D1%80%D0%B5%D0%B2%D0%BE%D0%B3%D0%B0-800-%D0%BB%D1%83%D0%B4%D0%B8-%D0%B3%D0%BB%D0%B0%D0%B2%D0%B8-%D0%BE%D1%82-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%B8%D0%B4%D0%B2%D0%B0%D1%82-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-news770216.html", "text": "Около 800 фенове на Хайдук се очаква да подкрепят днес тима на стадион “Васил Левски”. Част от тях пътуваха с чартъра до София, но по-голямата се чака да пристигне у нас по обед организирано с автобуси. Хърватите се опасяват, че може да се стигне до стълкновения с привърженици на Левски, който бе отстранен преди година от Хайдук за Лига Европа. Тогава отново имаше напрежение между агитките, като привърженици на сините атакуваха с пиротехника посред нощ хотела на съперника – “Хилтън” зад НДК. На сайта на клуба от Сплит беше пуснато съобщение до феновете на отбора за това какво ги очаква в София, как да се сдобият с билети и къде ще са настанени на стадиона – сектор Г. От Хайдук пък обявиха, че ще са в същия хотел, който преди година им донесъл късмет срещу Левски. Тогава хърватите пак биха у дома с 1:0, а на реванша удариха сините с 2:1. Столичната дирекция на вътрешните работи пък предприема всички необходими мерки за охрана на обществения ред и безопасност на движението в столицата, съобщиха от пресцентъра на МВР. Преди, по време и след провеждане на мача полицейските служители ще следят за спазването на обществения ред и за недопускането на инциденти на територията на града. На изградени контролнопропускателни пунктове в района на спортното съоръжение полицаи ще извършват щателна проверка на всички посетители на футболния мач. Сподели:", "date": "2018.08.02", "title": "Вдигат София по тревога! 800 луди глави от Хърватия идват на \"Васил Левски\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%87%D0%B0%D0%BA%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-%D0%BD%D0%B0--news770180.html", "text": "Справяте се отлично със служебните си задачи. Работата ви спори. Трудностите са преодолими. Вечерта мнозина от вас ще се отдадат на светски развлечения, но не бива да споделяте идеите си, за да блеснете в непозната компанията. Време е да се замислите над проблемите, свързани с професионалните ви планове и да ги отстраните. Не е изключено да възникнат проблеми, изискващи спешна финансова подкрепа до края на деня. Помислете си добре дали си струва да взимате заем и ще имате ли възможност да го върнете в срок. По-добре е да се справите сами. Работещите в сферата на частния бизнес да се предпазват от проблеми. Не са изключени и финансови загуби, които можете да избегнете. Открийте нови възможности за изява, защото вече се чувствате притиснати от невъзможност да се развивате. Този факт ви депресира. Обмислете и обсъдете плановете си. Ако трябва говорете с близките си. Обмислете и промяна на местожителството. За съжаление няма да постигнете успех при делови разговори. Подвластни  сте на противоречия, а денят ви е изпълнен с негативни емоции. Наложете си такт и гъвкавост в общуването. Разчитайте на умението си да променяте своевременно тактиката в поведението. Действайте на работното място в зависимост от създадената ситуация. Възможен е неочакван обрат на събитията във ваша полза и финансови постъпления. Обзети сте от желание да започнете нова дейност. Прибързаността ви вреди. Начинанията няма да ви донесат успех. Отложете деловите срещи. Не споделяйте плановете си с никого, за да не ви изпреварят конкуренти. Възможно е заради проява на упорство или инат да си създадете проблеми на работното място. Не пътувайте. Бъдете умерени в желанията и действията си и не позволявайте да нарушат хармонията в отношенията ви на вашето работно място. Не допускайте да ви провокират с цел да научат плановете  ви, а след това да ви провалят. Бизнесът, който сте решили да обсъждате днес със сигурност ще ви създаде бъдещи проблеми, ако не прецените струва ли си да разговаряте. Всички ваши срещи са свързани с неприятности и неразбиране от страна на колегите ви. Проявете търпение и бъдете сдържани. Ако сте изнервени и избухливи ще си навредите сами. Запазите ли доброто си настроение, успехът е с вас и ще приключите служебните си задачи до края на деня. На работното място стабилизирайте постигнатото. Трудностите, с които ще се сблъскате, са свързани разходи заради ремонти в дома ви и с проблеми, породени от вашите близки. Роднините ви отново проявяват завист, на която би трябвало да сте свикнали.  Примирете се и не им обръщайте внимание. Възможно е да положите повече усилия за работата си, отколкото предполагахте. Бъдете внимателни и не се доверявайте на малко познати хора, защото са възможни измами и кражби както в дома и офиса ви, така и на интелектуалният ви труд. Овладейте се и не предприемайте неразумни действия. Ако се занимавате с търговия са възможни неочаквани обрати във ваша вреда. Прекъснете всички неподходящи познанства и приятелства. Липсва ви и ви вреди не друго, а прекалено силно изявеното ви его. Пропускането на важни съдбовни знаци ще се отрази и на бъдещите ви планове. Не общувайте с непознати хора. Нищо чудно да имате интересна и запомняща се делова среща. Ако пътувате, не прекалявайте с високите скорости. Въпреки желанието ви да сте стабилни, на работното място сте разсеяни и изнервени. Агресията може да стане причина за конфликти с колегите ви и ваши грешки. Отложете деловите срещи и не разчитайте на късмета си. Не се срещайте с хора, които ви губят времето и не позволявайте да ви използват. На работното място сте разсеяни заради обмисляне на нови планове, които ви пречат да се заемете със задълженията си. Проблемите в общуването ще се отразят и на работата ви. Всяка агресия е във ваша вреда. Задълбочете се в задълженията си, за да се справите. Сподели:", "date": "2018.08.02", "title": "САМО В ПИК! Ексклузивен хороскоп на топ астроложката Алена - ето какво чака всяка зодия на Илинден"}
{"url": "http://pik.bg/%D0%BC%D1%8A%D0%BB%D0%BD%D0%B8%D1%8F-%D0%B2-%D0%BF%D0%B8%D0%BA-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-10-%D0%BE%D1%82-%D0%B0%D0%B2%D0%B5%D1%80%D0%B8%D1%82%D0%B5-%D0%BC%D1%83-%D1%81%D1%8A%D1%89%D0%BE-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8-news770228.html", "text": "Несебърският бос Димитър Желязков, по прякор Митьо Очите, е сред арестуваните при акцията на ГДБОП и Специализираната прокуратура, която блокира Бургас рано тази сутрин, съобщиха пред ПИК източници от разследването . Желязков е закопчан последен, след като в ареста вече са били голяма част от лейтенантите му. При операцията са задържани над 10 човека. Сред тях са още знаковите фигури Йордан Въчев-Данчо Ларша и Никола Маринов - Магарето, който пострада сериозна при стрелбата срещу Очите във \"4 you\", съобщава \"Флагман\". Срещу групата ще бъдат повдигнати обвинения за ОПГ, което се е занимавало с рекет, телесни повреди, разпространение на наркотици. Сподели:", "date": "2018.08.02", "title": "МЪЛНИЯ В ПИК! Арестуваха Митьо Очите, 10 от аверите му също с белезници"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BD%D0%B0%D1%82-%D1%80%D0%B5%D1%88%D0%B8-%D0%B4%D0%B0-%D0%BE%D1%82%D0%BF%D1%83%D1%81%D0%BD%D0%B5-250-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%D0%BD%D1%83%D0%B6%D0%B4%D0%B8%D1%82%D0%B5-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-news770193.html", "text": "Сенатът на САЩ съгласува бюджета за отбрана на страната, в който се предвижда отпускане на 250 милиона долара за Украйна, в качеството на помощи за укрепление на отбранителните способности на страната, съобщи украинското посолство в САЩ на своята страница в социалната мрежа „Фейсбук“, предава РИА Новости, цитирани от \"Фокус\". „Документът, в частност предоставя помощ за Украйна в укрепването на възможностите за защита от кибер атаки, осигурявайки сигурността на компютърните мрежи на държавните власти, намалявайки зависимостта от руски информационни и комуникационни технологии и съдействайки на участието в програмите за обмен на информация“, се казва в съобщението на дипломатическото ведомство. По-рано беше одобрен американският бюджет за отбрана за финансовата 2019 година от Камарата на представителите на Конгреса на САЩ. Сега остава той да получи подписа на държавния глава Доналд Тръмп. Сподели:", "date": "2018.08.02", "title": "Американският сенат реши да отпусне 250 милиона долара на Украйна за нуждите на отбраната"}
{"url": "http://pik.bg/%D1%80%D0%B5%D1%88%D0%B5%D0%BD%D0%BE-15-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D1%87%D0%B5-%D0%BE%D1%82-%D0%BD%D0%B0%D0%B4%D0%B5%D0%B6%D0%B4%D0%B0-%D0%BD%D0%B0%D1%80%D1%8A%D0%B3%D0%B0%D0%BB%D0%BE-%D1%81%D0%B2%D0%BE%D0%B9-%D0%BF%D1%80%D0%B8%D1%8F%D1%82%D0%B5%D0%BB-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-news770287.html", "text": "15-годишният Даниал Брекверди остава в ареста, реши днес Апелативният съд в София. Момчето беше задържано, след като прободе с нож свой връстник в столичния квартал „Надежда”. Така беше потвърдено решението на СГС от миналата седмица. Съдът обяви решението си публично, след като мярката се разгледа при закрити врата заради възрастта на задържания. Според магистратите, от събраните досега доказателства не може да се приеме квалификацията на престъплението, а именно опит за умишлено умъртвяване, а поведението на момчето е било насочено към търсене на саморазправа. Данни за тази агресия са ножът. Съдът смята, че реалната опасност за извършване на престъпление съществува. В конкретния случай, се налага неговото изолиране поне в началото на разследването. Не се оспорват данните за психическия тормоз над момчето, но те не могат да надделеят над поведението на момчето в момента на престъплението, посочиха от Апелативния съд. Искането на прокуратурата за домашен арест беше определено като неприложимо. Сподели:", "date": "2018.08.02", "title": "РЕШЕНО! 15-годишното момче от \"Надежда\", наръгало свой приятел, остава в ареста"}
{"url": "http://pik.bg/%D0%B4%D0%B6%D0%B5%D0%B9-%D0%BB%D0%BE-%D1%81-%D0%BF%D0%BE%D1%87%D0%B5%D1%82%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-mtv-news770229.html", "text": "Певицата с умели актьорски заложби Дженифър Лопес ще получи приза \"Авангард\" на предстоящата церемония за видео музикалните награди на MTV. Отличието е на името на Краля на попа Майкъл Джексън и то се присъжда на изпълнители за постижения в музика и филми, както и на режисьори на музикални клипове. Сред предишните лауреати на \"Авангард\" са поп величието Мадона, рок легендите \"Guns N' Roses\" и арендби дивата Бионсе. Миналата година със специалния приз беше удостоена певицата Пинк, напомня \"Монитор\". Престижната награда се връчва още от учредяването на видео музикалните награди на MTV през 1984 г. На първото наградно шоу с приза са почетени \"The Beatles\", Дейвид Боуи и режисьорът Ричард Лестър. През 1991 г. наградите са преименувани в чест на Майкъл Джексън. Освен, че ще получи специалния приз, Джей Ло ще бъде и сред изпълнителите на церемонията. Изпълнителката на \"On the Floor\" е номинирана за още две награди за парчето \"Dinero\", което е колаборация с младата й колежка Карди Би и диджей Калед. Самата Карди Би е основен претендент с цели десет номинации в актива си. Видео музикалните награди на MTV ще бъдат раздадени на 20 август в Рейдио сити мюзик хол в Ню Йорк. Сподели:", "date": "2018.08.02", "title": "Джей Ло с почетна награда от MTV"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%81%D0%BA%D0%BE%D1%87%D0%B8-%D0%BE%D1%81%D1%82%D1%80%D0%BE-%D0%BD%D0%B0-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%B3%D0%B8-%D1%81-%D0%BE%D1%82%D0%B2%D0%B5%D1%82%D0%BD%D0%B8-%D0%BC%D0%B5%D1%80%D0%BA%D0%B8-news770195.html", "text": "Турция осъди наложените от Съединените щати санкции на нейни министри заради случая със задържания от турските власти американски пастор , обвинен във връзки с терористични организации . Тя призова САЩ да отменят \"това погрешно решение\", като в противен случай заплаши с ответни мерки , предадоха световните агенции. \"Вън от съмнение е, че това решение, което е равнозначно на непочтителна намеса в нашата съдебна система, е срещу духа на отношенията ни със Съединените щати и ще нанесе тежък удар на конструктивните усилия за решаване на проблемите между двете страни\", каза турското министерство на външните работи в изявление, цитирано от ДПА. То призова САЩ да \"отменят това погрешно решение\" , като предупреди, че \"агресивното (им) поведение няма да послужи на никаква цел и ще бъде посрещнато с ответни мерки без каквото и да било забавяне\". \"Опитът на Съединените щати да наложат санкции на двама наши министри няма да остане без отговор\", подчерта турският външен министър Мевлют Чавушоглу , цитиран от ДПА. Той написа в \"Туитър\", че САЩ и Турция \"не могат да решат проблемите (помежду си), докато американската администрация не осъзнае, че няма как да постигне незаконните си искания с подобен метод\". Вчера Съединените щати наложиха санкции заради случая с пастор Андрю Брънсън на турските министри на правосъдието Абдулхамит Гюл и на вътрешните работи Сюлейман Сойлу . Според говорителката на Белия дом Сара Сандърс Гюл и Сойлу са изиграли водеща роля за задържането през 2016 г. на Брънсън , който миналата седмица бе поставен под домашен арест. Турският правосъден министър написа в Twitter, че няма имущество или пари извън страната, предаде ТАСС. Сподели:", "date": "2018.08.02", "title": "Турция скочи остро на САЩ, заплашват ги с ответни мерки"}
{"url": "http://pik.bg/%D0%BB%D0%B5%D0%BA%D0%B0%D1%80%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D1%81%D1%8A%D0%B1%D1%80%D0%B0-%D0%BF%D0%B0%D1%80%D0%B8-%D0%B7%D0%B0-%D0%B4%D0%BE%D0%BA%D1%82%D0%BE%D1%80%D0%BA%D0%B0%D1%82%D0%B0-%D0%BE%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D1%81%D0%BA%D0%B0-%D0%BA%D0%BE%D1%8F%D1%82%D0%BE-%D0%BF%D0%B0%D0%B4%D0%BD%D0%B0-%D0%BE%D1%82-7-%D0%B8%D1%8F-%D0%B5%D1%82%D0%B0%D0%B6-%D0%B2-%D0%BB%D1%8E%D0%BB%D0%B8-news770313.html", "text": "Столична лекарска колегия БЛС взе решение да отпусне финансова помощ от 5000 лв. на лекарката, която падна от 7-мия етаж преди 2 седмици и в момента е настанена в Централна реанимация на \"Пирогов\". Тя работи в УМБАЛ \"Александровска\" и \"Токуда\", а преди това е работила в Спешна помощ. Парите са за медицински изделия, необходими при лечението й. Председателят на Столична колегия д-р Асен Меджидиев проведе разговор с изпълнителения директор на УМБАЛ \"Александровска\" доц. Костадин Ангелов, в който двамата се разбраха, че обединяват усилия и сумата ще бъде заделена от Фонд \"Взаимопомощ\" на Столична лекарска колегия и прехвърлена по дарителската сметка, която стартира Александровска болница. Сподели:", "date": "2018.08.02", "title": "Лекарският съюз събра пари за докторката от Александровска, която падна от 7-ия етаж в \"Люлин\""}
{"url": "http://pik.bg/%D0%B1%D0%B8%D0%BB%D1%8F%D0%BD%D0%B0-%D0%BE%D1%82-%D1%82%D1%80%D0%B8%D0%BE-%D1%81%D0%BE%D0%BF%D1%80%D0%B0%D0%BD%D0%BE-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BC%D0%BE%D0%BC%D0%B8%D0%BD%D1%81%D0%BA%D0%BE-%D0%BF%D0%B0%D1%80%D1%82%D0%B8-%D1%81%D0%BD%D0%B8%D0%BC%D0%BA%D0%B8-news770234.html", "text": "Моминско парти като в приказка организираха най-близките приятелки на Биляна от \"Трио Сопрано\". Бъдещата булка признава, че момичетата са успели да сбъднат мечтата й за този толкова специален ден. \"Винаги съм си представяла моминското ми парти като един женски уикенд край басейна, с много коктейли и сладки приказки. Всичко това се сбъдна и съм страшно щастлива\", сподели тя. В организацията важна роля имали Петя и Габриела от триото. Специално за случая всички присъстващи дами са с еднакви парео, а Биляна е заложила на изящен бял бански и бяла къса рокля. Изненадите за младоженката са оригинални и направени с много любов, като се започне от Момински албум, включващ снимки с лични послания, кит за спешна помощ на младата булка и се стигне до 10 романтични отговора на младоженеца защо Биляна е жената за него. И за да е всичко още по-забавно, главната героиня трябва сама да открие листчетата с ценното съдържание, грижливо скрити на тайни местенца в градината. Черешката на тортата по време на моминското парти е появата на треньорка по ориенталски танци за един специален урок, в който всички се включват с охота и се забавляват от сърце. Сподели:", "date": "2018.08.02", "title": "Биляна от трио \"Сопрано\" с уникално моминско парти (СНИМКИ)"}
{"url": "http://pik.bg/%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%B8%D1%80%D0%B0%D0%BD-%D1%81%D0%B0-%D0%BD%D0%B0%D1%81%D1%80%D0%BE%D1%87%D0%B5%D0%BD%D0%B8-%D0%B7%D0%B0-%D0%B4%D0%BD%D0%B5%D1%81-%D0%B2-%D1%81%D0%B8%D0%BD%D0%B3%D0%B0%D0%BF%D1%83%D1%80-news770194.html", "text": "ТАСС, цитирана от \"Фокус\". Министърът на външните работи на Русия Сергей Лавров има насрочени серия от преговори с чуждестранните си колеги днес, в това число и с иранския външен министър Мохамад Джавад Зариф, заяви източник от руската делегация пред „В Сингапур днес са планирани преговори на Лавров с редица негови чуждестранни колеги, включително външните министри на Сингапур, Китай, Южна Корея, Иран, Филипините и други“, отбеляза източникът. В Сингапур се провежда срещата на външните министри на 10-членната Асоциация на страните от Югоизточна Азия, на която ще присъстват и първите дипломати на страни като САЩ, Русия и Иран. Сподели:", "date": "2018.08.02", "title": "Преговорите между външните министри на Русия и Иран са насрочени за днес в Сингапур"}
{"url": "http://pik.bg/%D0%BA%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B8%D1%81%D0%BA%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B8%D1%82%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5-news770190.html", "text": "Случаите на насилие сред деца продиктувани от агресия първо в социалните мрежи, снимане на и разпространение на видеоклипове, както и пренебрежението от страна на учениците да използват мобилните устройства по време на час, повидгна за пореден път въпроса дали децата трябва да носят телефони. Смартфонът е устройството, което притежават около 85% от българските ученици, а приблизително 95% процента от тях имат профил във Фейсбук. Моделите и цените на ученическите смартфони обикновено надвишават тези на техните родители, а средната им цена надвишава твърдо минималната работна заплата. Използването на мобилни телефони в учебен час е новия обществен дебат, дебат в който страните родители и учители кръстосват своите усещания за възпитание и социализация, а МОН неутрално цитира текста от училищния закон, който в чл. 172 йезуитски е отсякъл: „Учениците да не използват мобилните си телефони по време на учебните часове.“ Разбира се няма никакъв механизъм, който би могъл да гарантира прилагането на този текст. Нуждата от регулиране на използването на мобилни устройства се появява още през 2008 година, когато над 50% от българските ученици вече разполагат със смартфони. За да няма недоразумения трябва да разясним терминът „мобилен“ телефон, който включва и смартфон, т.е. телефон, който не е само за разговори, но и с мобилна връзка с интернет и достъп до социалните мрежи и приложения за постоянна мобилна комуникация. И ако притеснението на българските родители е липсата на мобилна връзка със своите деца, то те биха закупили точно такива мобилни устройства с възможност само за разговор, което не е реалността! В световната училищна практика има два модела за регулиране на правилата. Първият на принципа на правилата и санкциите, а вторият е на принципа на консенсуса. По разпространен е този със санкциите, който е преход към следващия с консенсуса. Франция е поредната страна, която е прозряла, че само препоръките на директора и учителя не вършат работа и трябва да се намеси негово величество закона. Премиерът на Франция Макрон е поел риска от обществения реваншизъм за това действие. Защото Франция е демократична страна, страна на свободите, които се гарантират със задължения. На практика във френските училища се подписва договор между семейството и училището и вече част от този договор е изключване на мобилния телефон в училище. Който ученик не спазва правилото за изключения телефон /респективно и другите правила/ се предупреждава и следва „изключване“ за 3 дена. Родителите нямат опция и практика за несъгласие или намеса в училищните политики. Френските родители и по-голямата част от младежите приемат нормално спазването на правилата, респективно и това за телефона, защото толерират формирането на гражданските умения да се случва в училище. Подобна е и ситуацията в Англия – там също е забранено използването на мобилни телефони в училище, като за учебни цели се ползват таблети с регулиран достъп до интернет. Английските ученици искат да ходят на училище и изпитват голям интерес към учебните дейности. Според техните родители учениците нямат време за мобилни телефони и все пак използването на личен телефон в час е абсурдно. Но ако все пак някой ученик не спазва училищните правила, което е изключение, то с него се заема не учителя, а помощник-учителя, който комуникира с родителите и предлага за наказания. Английските ученици се изключват по много олекотена процедура по която родителят не може да въздейства. Ако ученик отсъства безпричинно, то на родителят му веднага се завежда съдебно дело и се осъжда на глоби в хиляди паунди. Родителите са партньори в училищните дейности и са най-активни в доброволчеството. В Германия, в повечето от федералните провинции е изрично забранено учениците в основен курс да влизат с телефон в училище, има дежурен телефон за връзка с родителя при нужда. В Полша има забрана за ползване на мобилни телефони в час, която се налага с вътрешните правилници на училищата. За неизпълнение на училищните правилници се намалява рейтинга на поведението, а намаленото поведение влияе върху избора на училище. И в Полша и в Германия е абсурдна мисълта за неспазване на училищните правилници, поради строгите безкомпромисни санкции към ученика и родителя и безспорния авторитет на учителя. В българските училища вече ще има достъп до интернет на цялата територия на училището, според МОН, надяваме се регулиран. Но има ли семейна регулация и надзор към децата на възраст до 14 години във връзка с техни профили в социални мрежи и опазване от дигиталния тероризъм. Всички знаем, че дори за Фейсбук има изискване за 18 години, но повечето родители толерират своите деца, за създаване на профили и достъп до социалните мрежи. Българското семейство трудно създава правила за регулиране на достъпа до глобалните мрежи и превенцията от огромните опасности, които съществуват там. Но българските родители вече не одобряват евентуалната забрана на мобилните телефони в час. Или казано с други думи, текста от ЗПУО за забрана ползването на мобилен телефон по време на учебен час не действа. Българските ученици могат и си играят на смартфоните или си „чатят“ по време на час. Защото няма инструменти за противодействие на този порок. Защото виждаме несъгласието на повечето българските родители към всички ограничения към техните деца. И защото законотворците не целят създаването на правила, които да се спазват, а предпочитат такива, които звучат красиво. Не можем да пропуснем някои образователни институции, които са създали правила и в часа „молят“ учениците да поставят телефоните в къщички за телефони. Това е чудесна практика, но трябва ли една птичка да прави пролетта. Изходите от тази ситуация са два: Да продължим да се давим в океана от формални текстове и да си мечтаем, че не сме стигнали дъното на упадъка на българското образование или да използваме отдавна откритата „топла“ вода и създадем действащи правила. Но преди това трябва категорично да подредим йерархията в правилата и задължения между ученици, родители, учители, директори и министерство. За да се случи това обаче законотворците трябва да овладеят страховете си!  Защото сега правилата към ученици и родители са спорни и неефективни! Предложението на Синдикат „Образование“ е за промяна в ЗПУО, като се вмени задължение за подписване на договор между образователната институция и семейството, който да включва и изрична забрана за притежание и ползване на мобилен телефон в учебен час. Във връзка с политиката за дигитализация, МОН по-бързо трябва да осигури дигитални устройства на образователните институции за работа в час като таблети, монитори, интерактивни дъски и др., които да привлекат интереса на децата и учениците. Синдикат Образование КТ \"Подкрепа\" изпрати отворено писмо до медиите, в което не само дават ясна статистика за добрата практика в редица европейски държави, но и препоръки към МОН, затова как средата в училищата може да се подобри и къде България е закъсняла в технологично отношение. Ето какво пишат от Сподели:", "date": "2018.08.02", "title": "КТ \"Подкрепа\" иска забрана на телефоните в училище"}
{"url": "http://pik.bg/%D0%BF%D0%B8%D1%8F%D0%BD-%D1%81-%D0%B1%D0%BC%D0%B2-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0-%D0%B2-%D1%81%D1%82%D1%8A%D0%BB%D0%B1-%D1%81%D0%BF%D1%8A%D1%82%D0%BD%D0%B8%D0%BA%D1%8A%D1%82-%D0%BC%D1%83-%D0%B1%D0%B5%D1%80%D0%B5-%D0%B4%D1%83%D1%88%D0%B0-news770245.html", "text": "Тежка катастрофа е станала в село Вресово. Пиян и неправоспособен шофьор се е забил в бетонен електрически стълб. 31-годишният Х. Г. от с. Градец размазал с много висока скорост БМВ-то си. Шофьорът се оказал невредим след тежкия удар. Неговият спътник обаче е в много тежко състояние. 26-годишният Л. Д. е приет в реанимацията на УМБАЛ-Бургас с черепно-мозъчна травма, с опасност за живота, съобщава \"Флагман\". След тежкия инцидент полицаите тествали с дрегер водача Х. Г., като апаратът отчел наличието на алкохол с концентрация 1,09 промила. Сподели:", "date": "2018.08.02", "title": "Пиян с БМВ се размаза в стълб, спътникът му бере душа"}
{"url": "http://pik.bg/%D0%BA%D0%B0%D0%BF%D0%B8%D1%82%D0%B0%D0%BD%D1%8A%D1%82-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B8%D0%B7%D1%80%D1%8A%D1%81%D0%B8-%D0%B1%D0%B8%D1%81%D0%B5%D1%80-%D1%81%D0%BB%D0%B5%D0%B4-%D1%80%D0%B5%D0%B7%D0%B8%D0%BB%D0%B0-%D1%81%D0%B5%D0%B3%D0%B0-%D0%B5-%D0%B2%D1%80%D0%B5%D0%BC%D0%B5-%D0%B7%D0%B0-%D0%BC%D1%8A%D0%B6%D0%B5-news770220.html", "text": "Капитанът на Лудогорец Светослав Дяков коментира отпадането на “орлите” от борбата за достигане до групите на Шампионската лига. Според Дяков причината за отпадането е слабата игра на Лудогорец, който в два мача не успява да се разпише срещу един по думите му “непретенциозен съперник”. “Рано е за обстоен анализ защо загубихме. Вината определено е на тези, които бяхме на терена. Не изиграхме добър мач, а в две срещи не отбелязахме дори гол на този определено непретенциозен отбор. Важно е да се изправим след този удар. Когато побеждаваш, всеки те тупа по гърба. Сега в Лудогорец е време за мъже. Не е имало подценяване. Това е изключено. Неприятно е да играеш с 10 души срещу един толкова затворен отбор. За много неща може да се хванем, но определено нашата игра не беше това, което трябваше да бъде. За Лудогорец всяка загуба е неприятна. Сега голямата цел е влизане в групите на Лига Европа. Разбира се, че искахме да играем в Шампионската лига, там мачовете са най-сладки”, коментира Дяков. Сподели:", "date": "2018.08.02", "title": "Капитанът на Лудогорец изръси бисер след резила: Сега е време за мъже!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B0%D0%BA%D1%86%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%B1%D0%B0%D0%BD%D0%B4%D0%B0%D1%82%D0%B0-news770236.html", "text": "Специализираната прокуратура, под ръководството на заместник-главния прокурор Иван Гешев, ГДБОП и МВР удариха организирана престъпна група за разпространение на наркотици, рекет и нанасяне на телесни повреди рано тази сутрин в Бургас. Резултатът е арест на бандата на сочения за наркобос Димитър Желязков - Очите и още 10 души от неговот ообкръжение. \"Тази акция е плод на дългогодишна работа и затова не мога в две изречения да обобщя. В 12,30 ч. ще дадем брифинг на място в Бургас и ще разкрием каквито подробности ни позволява разследването\", заяви екслузивно пред репортер на агенция ПИК шефът на специализираната прокура Иван Гешев. Сподели:", "date": "2018.08.02", "title": "САМО В ПИК! Шефът на спецпрокуратурата Иван Гешев с първи коментар за акцията срещу бандата на Митьо Очите"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%BE%D1%86%D0%B8-%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D1%80%D0%BE%D0%B3%D0%B0%D1%82%D0%B0-%D1%81%D0%BB%D0%B5%D0%B4-%D1%80%D0%B5%D0%B7%D0%B8%D0%BB%D0%B0-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news770203.html", "text": "Доста нерви у играчите на МОЛ Види и Лудогорец предизвика двубоят им от предварителните кръгове на Шампионската лига, спечелен с 1:0 от домакините. Веднага след последния съдийски сигнал играчи на двата тима едва не си спретнаха бой на терена, като имаше бутане и обиди, а най-активен бе защитникът на Лудогорец Козмин Моци. Бойният румънец бе спрян от свои съотборници, които попречиха сцените да станат още по-неприятни. \"Имахме два удара и два корнера. Ако бяхме загубили така, както играхме в Разград, щях да приема поражението. Днес обаче не играхме така, както трябва. За мен това е много тежко поражение\", каза Моци след мача. \"Нормално беше да имат повече положения, след като останахме с човек по-малко. Няма да коментирам съдийството. Трябва да ги бием, дори и треньорът на МОЛ Види да свиреше мача\", коментира още Моци. Сподели:", "date": "2018.08.02", "title": "СКАНДАЛ! Моци си показа рогата след резила на Лудогорец"}
{"url": "http://pik.bg/%D0%BA%D0%BD%D1%81%D0%B1-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%BD%D0%B0%D0%B4-2-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D0%B6%D0%B8%D0%B2%D0%B5%D1%8F%D1%82-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%B4%D0%BE%D1%85%D0%BE%D0%B4-%D0%BE%D1%82-321-%D0%BB%D0%B2-%D0%BD%D0%B0-%D0%BC%D0%B5%D1%81%D0%B5%D1%86-news770227.html", "text": "30% от домакинствата в България са с общ доход на лице до 321 лв. месечно. Това са близо 2,2 млн. души. Това сочат данните на Института за социални и синдикални изследвания към КНСБ , които ще бъдат представени днес. Изчисленията на синдикалните експерти в редица области на страната като Благоевград, Видин и Кюстендил показват, че средните заплати са едва около 50% от необходимия размер на издръжката на живота. Същевременно омбудсманът Мая Манолова ще отчете резултатите след влезлите в сила законодателни промени от началото на тази година, които трябва да гарантират изплащането на работните заплати при фалит на работодателя и колко са парите, изплатени от Фонда за гарантиране на вземанията на работниците и служителите. Сподели:", "date": "2018.08.02", "title": "КНСБ алармира: Над 2 млн. българи живеят със среден доход от 321 лв. на месец"}
{"url": "http://pik.bg/%D1%83%D0%B6%D0%B0%D1%81-%D0%B2%D0%BE%D0%BB%D1%82%D0%BE%D0%B2%D0%B0-%D0%B4%D1%8A%D0%B3%D0%B0-%D1%83%D0%B4%D0%B0%D1%80%D0%B8-13-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%B2%D1%8A%D1%80%D1%85%D1%83-%D0%B2%D0%B0%D0%B3%D0%BE%D0%BD-news770244.html", "text": "13-годишно момче е с опасност за живота след инцидент с волтова дъга на жп гарата в града. Това съобщиха от пресцентъра на Апелативна прокуратура - Пловдив. Районна прокуратура - Стара Загора наблюдава досъдебното производство за възникналия инцидент. До момента е установено, че на 1 август 2018 г. около 17.30 часа в град Стара Загора, 13-годишно момче се намирало в района на жп гара - Стара Загора. Детето се качило на покрива на товарен вагон, при което се е образувала волтова дъга и при контакт с тялото му е нанесла наранявания. Пострадалият незабавно е бил транспортиран за оказване на спешна медицинска помощ в ЦСМП – Стара Загора с тежки изгаряния и опасност за живота. След извършването на първоначалните медицински манипулации, насочени към преодоляване на непосредствената опасност за живота му, момчето е било транспортирано до Клиника по изгаряния в град Пловдив, където и към момента продължава лечението му. От момента на извършване на деянието се провеждат необходимите процесуално-следствени действия, насочени към изясняване и установяване на всички факти и обстоятелства по случая. Сподели:", "date": "2018.08.02", "title": "УЖАС! Волтова дъга удари 13-годишно дете върху вагон"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B8%D0%B7%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BC%D0%B0%D0%B9%D0%BA%D0%B0-%D1%81-10-%D0%BC%D0%B5%D1%81%D0%B5%D1%87%D0%BD%D0%BE%D1%82%D0%BE-%D0%B9-%D0%B1%D0%B5%D0%B1%D0%B5-%D0%BE%D1%82-%D0%BA%D1%8A%D1%89%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D0%B2%D1%8A%D0%B2-%D0%B2%D0%B0%D1%80%D0%B2%D0%B0%D1%80%D0%B0-news770219.html", "text": "Причината е, че хазяйката обвинява младата майка, че повредила мебелите в новия й хотел след като поставила котлон, за да готви на детето си. От своя страна собственичката отрече да се е държала грубо с гостите си и заяви, че ще държи правата си в съда заради уронване на престижа и клевета. Младата майка разказа още, че хазяйката прекратява предсрочно резервацията й, след като настоява предварително запазените две стаи за две седмици да бъдат заплатени веднага. Впоследствие се оказало, че стаите всъщност продължават да се продават, дори когато били запазени и капарирани за две седмици. Накрая тя посочи, че като обстановка и база хотелът предлага добри условия, но отношението е това, което я е разочаровало, поради което смята да сезира Комисията за защита на потребителите. Млада жена и 10-месечното й дете са били изгонени на улицата от собственичката на къща за гости в черноморското селце Варвара, след като е прекратена предсрочно резервацията й, съобщава Bulgaria ON AIR. Сподели:", "date": "2018.08.02", "title": "СКАНДАЛНО! Изхвърлиха майка с 10-месечното й бебе от къща за гости във Варвара"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D1%80%D0%B0%D0%B2%D0%BD%D0%B8-%D0%BF%D0%BE%D0%BB-%D0%BC%D0%B0%D0%BD%D0%B0%D1%84%D0%BE%D1%80%D1%82-%D1%81-%D0%B0%D0%BB-%D0%BA%D0%B0%D0%BF%D0%BE%D0%BD%D0%B5-news770160.html", "text": "Президентът на Съединените щати Доналд Тръмп заяви, че хората се отнасят към бившия ръководител на предизборния му щаб Пол Манафорт по-лошо, отколкото към гангстера Ал Капоне, съобщава електронното издание „Газета“, като се позовава на съобщение на Тръмп в „Туитър“. „Да погледнем в историята, към кого се отнасят по-лошо, към легендарният лидер на престъпна групировка, убиец и „обществен враг №1“ Алфонс Капоне или към Пол Манафорт, политически технолог и любимец на Роналд Рейган и Доул, който в момента е държан в единична килия, въпреки че не е признат за виновен в нищо?“, написа Тръмп. Сподели:", "date": "2018.08.02", "title": "Доналд Тръмп сравни Пол Манафорт с Ал Капоне"}
{"url": "http://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8-%D0%BE%D1%82-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5-news770146.html", "text": "Изследователи от Университета Мокуори в Сидни, Австралия, са установили, че употребата на алкохол от жени, в периоди, когато те кърмят, водят до нарушаване на развитието на мозъка у децата им. Резултатите от изследването бяха представени от сайта MedicalXpress. В изследването, което продължило повече от десетилетие, са участвали около 5 000 деца и техните майки. Експертите провели серия от тестове, за да разберат, дали жените са употребявали алкохол докато са кърмили и какви количества. Умственото развитие на децата им пък се оценявало на всеки две години. Станало ясно, че нивото на употреба на спиртни напитки оказва влияние върху навиците на мислене на децата на възраст между 6 и 7 години. Учените обясняват, че алкохолът може да доведе до промени в състава на кърмата, предизвиквайки дефицит на витамини за детето в ранната му възраст. Изследователите съветват майките, които кърмят, да се въздържат от употребата на алкохолни напитки през този период. Сподели:", "date": "2018.08.02", "title": "Учени разкриха нови опасности от употребата на алкохол при жените"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B9-%D0%B5-%D0%BD%D0%BE%D0%B2%D0%B8%D1%8F%D1%82-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BA%D0%B0%D1%82%D0%BE-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-news770159.html", "text": "Доскорошният външен министър на Великобритания Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Брекзит се е приела добре сред масовите членове на Консервативната партия, съобщава британският вестник The Independent, цитиран от „Фокус“. Ново проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид. Видният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на ConservativeHome. През миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит. За първи път видният поддръжник на Брекзит излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС. Отделна анкета за ConservativeHome разкрива, че 45 процента от консервативните привърженици искат Тереза Мей да подаде оставката си още сега. Британският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа. Външният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Брекзит без споразумение се увеличава с всеки изминал ден. Сподели:", "date": "2018.08.02", "title": "Ето кой е новият фаворит за наследник на Тереза Мей като лидер на Консервативната партия"}
{"url": "http://pik.bg/%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D1%81-%D0%B4%D0%B8%D1%80%D0%B5%D0%BA%D1%82%D0%BD%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B4-news770172.html", "text": "Държавният департамент на САЩ отправи предупреждение към Русия срещу чуждестранната намеса в американската демокрация, само ден след като от Белия дом отрекоха подобни твърдения, предава американското електронно издание Politico, цитирано от „Фокус“. „Настояваме Русия и всички други зловредни актьори да прекратят незабавно своето безразсъдно поведение - заяви говорителят на департамента Хедър Науърт. - Както президентът Тръмп, вицепрезидентът Пенс и секретарят Помпео заявиха многократно, САЩ няма да толерират чуждестранни, включително руски, опити за подриване на нашите демократични процеси и институции“. Науърт се позова на съобщение от социалната мрежа „Фейсбук“ от вторник, която обяви че е затворила повече от две дузини „неавтентични“ профили и страници, ширещи подривна кампания преди междинните избори за Конгрес. Изявлението на Науърт похвали „Фейсбук“ за действието му, добавяйки: „Призоваваме всички технологични компании да предприемат агресивен подход към този коварен проблем“. Сподели:", "date": "2018.08.02", "title": "От Държавния департамент на САЩ с директни обвинения към Русия за намеса в американската демокрация"}
{"url": "http://pik.bg/%D1%85%D0%B8%D0%B4%D1%80%D0%BE%D1%81%D0%B0%D0%BC%D0%BE%D0%BB%D0%B5%D1%82-%D0%BF%D0%B0%D0%B4%D0%BD%D0%B0-%D0%B2-%D0%B5%D0%B7%D0%B5%D1%80%D0%BE-%D0%B2-%D0%BA%D0%B0%D0%BD%D0%B0%D0%B4%D0%B0-news770173.html", "text": "Лекомоторен хидросамолет е паднал в езерото Тайтън в Канада, съобщава Global News, цитирани от „Лайф“. Според информацията, в резултат на инцидента един човек е загинал, а друг се води безследно изчезнал. Още един човек е изваден от водата, като е настанен в болница. В хидросамолета е имало най-много четирима души. В района на произшествието продължава издирвателно-спасителната операция. Причината за инцидента се изяснява. Сподели:", "date": "2018.08.02", "title": "Хидросамолет падна в езеро в Канада"}
{"url": "http://pik.bg/%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D1%81%D0%BB%D0%B5%D0%B4%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BF%D1%80%D0%B5%D0%B7-%D1%84%D0%BE%D1%82%D0%BE%D0%BE%D0%B1%D0%B5%D0%BA%D1%82%D0%B8%D0%B2-news770230.html", "text": "Дни, след като клапата на шести сезон на медицинската драма \"Откраднат живот\" щракна, актьорът Владимир Карамазов се разписа със серия от снимки \"от кухнята\" на продукцията. Това стана ясно от фотоси, публикувани в социалните мрежи, от звезди на сериала, които отбелязват бившия водещ на \"Сървайвър\" като автор на кадъра. И макар, че към момента от екипа не са повдигнали завесата дали звездата присъства на терен, то фенове вече лобират актьорът да получи роля и пред камерата. Това пък би била третата стиковка между Карамазов и \"Dream Team\", след като той вече се разписа с участие в \"Дървото на живота\" и \"Дяволското гърло\", чиято премиера все още изчаква ред в Нова тв. Шестият сезон на \"Откраднат живот\" ще въведе няколко нови персонажа в сюжета. Това са съпругата на доц. Банков - Ева, в чийто образ ще изгрее Ана Пападопулу и новият директор на болница \"Свети Кирил\" - анестезиолога Асен - поверен на актьора Владо Пенев, пише \"Монитор\". Поредният шеф на лечебното заведение ще има директен конфликт с доскоро заемащия поста Банков, а за това загатва и публикация на Юлиан Вергов в социалните мрежи: \"Много директори, много нещо\". Сподели:", "date": "2018.08.02", "title": "Карамазов следи \"Откраднат живот\" през фотообектив"}
{"url": "http://pik.bg/%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D1%87%D0%B5%D1%82%D0%B2%D1%8A%D1%80%D1%82%D0%B0%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BC%D0%B8%D0%B7%D0%B8%D1%8F-%D1%81-%D0%BC%D0%BE%D0%BB%D0%B5%D0%B1%D0%B5%D0%BD-%D0%B8-%D0%BA%D1%83%D1%80%D0%B1%D0%B0-news770161.html", "text": "С молебен и курбан в Мизия ще бъде отбелязана четвъртата годишнина от опустошителното наводнение в района, съобщава БНР. В града, където е обявено бедствено положение, продължава възстановяването след поройния дъжд в средата на юли. В началото на август преди 4 години, водите на река Скът предизвикаха опустошително наводнение в  Мизия. Тогава бяха евакуирани 800 души, засегнати бяха 700 частни и обществени сгради и инфраструктура. За публично възстановяване бяха отпуснати 3 милиона лева от междуведомствената комисия. Някои от пострадалите така и не успяха да се върнат в домовете си. От средата на юли Мизия отново в бедствено положение но без щети по къщите. След пороен дъжд бяха разрушени 3 улици беше нанесено огромно количество кал. Почистването и възстановяването продължават, а бедственото положение удължено до 10 август. Сподели:", "date": "2018.08.02", "title": "Отбелязват четвъртата годишнина от голямото наводнение в района на Мизия с молебен и курбан"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-115-%D0%B0%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA-news770166.html", "text": "115-ата годишнината от Илинденско-Преображенското въстание- най- драматичният и героичен опит на българите от Македония и Тракия, останали под османско робство по силата на Ньойския договор, да извоюват свободата си, честваме днес. Премиерите на България Бойко Борисов и на Република Македония Зоран Заев, ще отбележат заедно годишнината в Благоевград, съобщава БНР. Тържественото честване на 115 годишнината от Илинденско- Преображенското въстание , което е организирано от ВМРО, ще започне с отдаване на почит пред паметника на Тодор Александров и ще продължи с шествие, предвождано от евродепутата Ангел Джамбазки и вицепремиера и министър на отбраната Красимир Каракачанов. На площад „Македония“ в честването ще се включат и двамата премиери. След военния и църковен ритуал Бойко Борисов и Зоран Заев , който пристига у нас заедно с министъра на вътрешните работи Оливер Спасовски, ще отдадат почит пред паметта на героите от общата ни история и ще поднесат венци пред паметника на Гоце Делчев. Очаква се премиерите да произнесат кратки слова. Това е второто съвместно отбелязване на историческата дата. 2 август е и Националният празник на Република Македония. Миналата година двамата премиери бяха заедно в църквата „Свети Спас“ в Скопие, където се поклониха пред тленните останки на Гоце Делчев, пренесени там през 1946 година. Ден преди това беше подписан договорът за приятелство, сътрудничество и добросъседство между България и Македония. Сподели:", "date": "2018.08.02", "title": "Премиерите на България и Македония отбелязват 115-ата годишнина от Илинденско-Преображенското въстание в Благоевград"}
{"url": "http://pik.bg/%D0%B4%D0%B5%D0%BD-%D0%BD%D0%B0-%D1%82%D1%80%D0%B0%D1%83%D1%80-%D0%B2-%D0%BE%D0%B1%D1%89%D0%B8%D0%BD%D0%B0-%D0%B7%D0%BB%D0%B0%D1%82%D0%BE%D0%B3%D1%80%D0%B0%D0%B4-news770164.html", "text": "Днес е ден на траур в община Златоград в памет на 13-годишния Митко Крушков, който загина при катастрофа във вторник вечерта на улица в града, съобщи БНР. Момчето бе ударено от микробус, управляван от 56-годишен шофьор на тротоара край пешеходна пътека. Детето почина на път за болницата. Новината за смъртта на детето потресе златоградчани. “С моя заповед обявявам 2 август за траурен ден – заяви кметът на общината Мирослав Янчев. -  Всички  златоградчани са причастни, споделяме мъката и болката на близките на детенцето. За съжаление, това е втори случаи в Златоград в рамките на два месеца. Имаше един инцидент преди два месеца с едно малко дете в Турция на почивка и сега този случаи. Всички златоградчани сме потресени. Всички скърбим заедно с родителите. В памет на детето ще бъдат свалени знамена на официалните институции в Златоград на половина.“ Сподели:", "date": "2018.08.02", "title": "Ден на траур в община Златоград"}
{"url": "http://pik.bg/%D0%BE%D0%B1%D1%89%D0%B8%D0%BD%D0%B0%D1%80%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%89%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D1%81%D1%82%D1%80%D0%BE%D0%B5%D0%B6-%D0%BD%D0%B0-%D0%BD%D0%BE%D0%B2%D0%B0-%D1%81%D0%B3%D1%80%D0%B0%D0%B4%D0%B0-%D0%BD%D0%B0-%D0%BE%D0%BF%D0%B5%D1%80%D0%B0%D1%82%D0%B0-%D0%B2-%D0%B3%D1%80%D0%B0%D0%B4%D0%B0-news770165.html", "text": "Пловдивският общински съвет ще обсъжда днес дали да  се  изгради  нова модерна сграда  на операта на мястото на бившия партиен  дом на площад „Централен“, съобщава БНР. Предложението се базира на становище на Фондацията „Дом за Пловдивската опера“ . От неправителствената организация са категорични, че сградата на бившия партиен дом винаги е била спорна като архитектурно и градоустройствено решение.  Извършена през изминалите години експертиза  препоръчва  задължително  конструктивно укрепване.  Не са много и  възможностите за вътрешно преустройство. Имайки зад гърба си и проведено обществено обсъждане,  членовете на фондацията подчертават, че е  въпрос на целесъобразност  сравняването на стойността на укрепването, с тази на събарянето и изграждането на нова постройка. Сподели:", "date": "2018.08.02", "title": "Общинарите в Пловдив ще обсъждат строеж на нова сграда на операта в града"}
{"url": "http://pik.bg/%D1%88%D0%B5%D1%84-%D0%B2%D1%8A%D0%B2-%E2%80%9E%D1%84%D0%B5%D0%B9%D1%81%D0%B1%D1%83%D0%BA%E2%80%9C-%D0%BE%D0%B1%D1%8F%D0%B2%D0%B8-%D1%87%D0%B5-%D0%BD%D0%B0%D0%BF%D1%83%D1%81%D0%BA%D0%B0-%D0%B2-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D0%B5%D1%86%D0%B0-news770168.html", "text": "Ръководителят на направлението за информационна безопасност във „Фейсбук“ Алекс Стеймос официално обяви, че напуска поста си на 17 август, съобщава RT, като се позавава на съобщение на Стеймос в профила му във „Фейсбук“. „17 август ще бъде моят последен работен ден във „Фейсбук“, и въпреки че ще се лиша от огромното удоволствие лично да работя с моите приятели, се радвам, че множество преданни, находчиви и квалифицирани хора продължават да решават всички тези проблеми“, написа Стеймос. През март The New York Times съобщи, че Стеймос иска по-голямо разкриване на информациите за руска намеса в американските избори, което не бе прието добре от неговите колеги. Стеймос е втора ключова фигура във „Фейсбук“, която напуска, след като наскоро оставка подаде и шефът на PR-службата на компанията Елиът Шрейдж. Сподели:", "date": "2018.08.02", "title": "Шеф във „Фейсбук“ обяви, че напуска в средата на месеца"}
{"url": "http://pik.bg/%D1%80%D0%B0%D0%BF-%D0%B2%D0%BE%D0%B9%D0%BD%D0%B0-%D1%83%D1%81%D1%82%D0%B0%D1%82%D0%B0-%D1%81%D0%BC%D0%B0%D1%87%D0%BA%D0%B0-%D0%BA%D1%80%D0%B8%D1%81%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%B5%D1%82%D0%B0-%D0%BC%D1%83-%D1%81%D1%8A%D1%81-%D1%81%D0%BB%D0%B0%D0%B2%D0%B8-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B3%D0%BE-%D0%BF%D0%BE%D0%B4%D0%B8%D0%B3%D1%80%D0%B0-%D0%B2%D0%B8%D0%B4%D0%B5%D0%BE-news770057.html", "text": "Рапърът Устата сдъвка отново \"любимата си дъвка\" за подигравки - Криско. Колоритният Иван Динев никога не е криел, че недолюбва габровеца заради пропагандите в полза на наркотиците в песните му. Преди броени часове в платформата \"ЮТюб\" бе качено най-новото видео на Устата \"Давам се целия\". Динев атакува позакъснялото лято - сезона на сладките удоволствия и малките прегрешения, с нов хит със слънце, плаж, жени по бански. Под звуците на модерни латино ритми компания на Устата правят знойни красавици с ванилов и какаов тен. Към края на текста, писан от самия Иван, на ПИК направи впечатление репликата: \"И нека да бъдем щастливи, без да правим дуети с плешиви\". Думите са препратка към дуета на Криско и Дългия \"Гледай как се прави\", категорични са пред медията ни запознати. Неприязънтта на Устата към Криско не е от вчера, припомнят те. След като габровецът преди години пусна парчето си \"Било квот било\", Динев също не пропусна да му се присмее саркастично: \"Предавам се, Криско направи много по-добра чалга от мен!\". \"Не харесвам песните му заради самото послание. Кара хората да подражават на нещо, което не смятам, че е редно – наркотици\", споделял е още Устата по повод творчеството на колегата си. Сподели:", "date": "2018.08.02", "title": "РАП ВОЙНА! Устата смачка Криско заради дуета му със Слави! Вижте как го подигра... (ВИДЕО)"}
{"url": "http://pik.bg/%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D1%80%D0%B5%D0%BA%D0%BE%D1%85%D0%B0-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news770158.html", "text": "Информациите, че Германия е готова да предложи на британския премиер Тереза Мей широкообхватно споразумение за Брекзит, така че да предотврати излизането на Великобритания от Европейския съюз без такова, включиха сирените в кампанията за оставане на Острова и подтикнаха опроверженията от германски източници, съобщава британският вестник The Guardian, цитиран от „Фокус“. Кампанията за оставане, сега наречена „Народен глас“, се фокусира върху свикването на втори референдум за излизането от ЕС. Тя предупреди за това, което описа като „сляп Брекзит“, и в рядка критика към Европейската комисия обяви, че ЕС не трябва да предлага на Мей спасяващо споразумение, в което голяма част от важните въпроси бяха отсрочени за преговаряне по време на преходния период, след като Великобритания напусне Блока. Има опасения сред някои поддръжници на оставането, че главният преговарящ на ЕС за Брекзит Мишел Барние е готов да отправи предложението, ако има подкрепата на Германия и Франция, на основание, че мнозинството от лидерите на ЕС се страхуват от възможността за излизане без споразумение. Има опасения и, че детайлите на бъдещите отношения не могат да бъдат договорени в краткия период, който остава. Досега се предполагаше, че Франция и Германия ще настояват всяка политическа декларация за бъдещите отношения да включва и детайли за планираните бъдещи търговски отношения след Брекзит. Сравнително кратка декларация за бъдещите отношения не би била формално споразумение, за разлика от споразумението за излизане, което ще дава детайли за бъдещите британски плащания, ирландската граница и правата на гражданите. Широкообхватно споразумение за бъдещите отношения е по-вероятно да бъде приемливо за депутатите на Тереза Мей и по-трудно за Лейбъристката партия да опонира. Активистите за оставане са неспокойни от месеци насам за това как ЕС ще изиграе финалните преговори и дали представителите на еврокомисията ще са склонни да отложат многото въпроси, стига някакво споразумение да съдържа законови гаранции за ирландската граница. Кампанията за оставане няма систематичен дипломатически контакт с ключовите играчи в ЕС и разчита на специалните контакти, правени от високопоставени фигури като сър Ник Клег или Тони Блеър. Германските източници настояват, че въпреки редицата информации от представители в Брюксел и ЕС, никакви инструкции не са отправени към комисията да подкрепи широкообхватен план, допълвайки че ясните гаранции за планираните бъдещи търговски и отбранителни отношения са основно изискване за Берлин. Сподели:", "date": "2018.08.02", "title": "В Германия отрекоха за предполагаемо предложение за споразумение за Брекзит"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%8F-%D1%89%D0%B0%D0%B1-%D0%B2-%D1%81%D0%BC%D0%BE%D0%BB%D1%8F%D0%BD-%D0%B7%D0%B0%D1%80%D0%B0%D0%B7%D0%B8-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-news770175.html", "text": "Извънредно заседание на кризисния щаб в Смолян след проливните дъждове от последните дни ще се проведе днес, съобщава Нова телевизия. Целта е да се набележат адекватни мерки за справяне със затрудненото положение в областта. Остава в сила и частичното бедствено положение в общините Девин и Чепеларе заради затрупани от камъни и кал пътища. В Девинско четири села продължават да са без вода заради отнесен водопровод. Сподели:", "date": "2018.08.02", "title": "Извънредно заседание на кризисния щаб в Смолян зарази дъждовете"}
{"url": "http://pik.bg/%D0%BF%D0%B0%D0%BA-%D0%BE%D0%B1%D0%BB%D0%B0%D1%86%D0%B8-%D0%B4%D1%8A%D0%B6%D0%B4-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%BF%D1%80%D0%BE%D0%BC%D0%B5%D0%BD%D0%BB%D0%B8%D0%B2%D0%BE-%D0%B2%D1%80%D0%B5%D0%BC%D0%B5-%D1%81-%D0%BB%D0%B5%D1%82%D0%BD%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%BF%D0%BE%D0%B2%D0%B5%D1%87%D0%B5-%D1%81%D0%BB%D1%8A%D0%BD%D1%86%D0%B5-%D0%BF%D0%BE-%D1%87%D0%B5%D1%80%D0%BD%D0%BE%D0%BC-news770105.html", "text": "Преди обяд днес ниската облачност ще се разкъсва и намалява и в повечето райони ще се установи предимно слънчево време. След обяд главно в Западна и Централна България ще се развива купеста и купесто-дъждовна облачност и на места там отново ще превали и прегърми. Максималните температури ще са между 28 и 33 градуса, за района на  София – около 28 градуса. Това съобщи от Националния институт по метеорология и хидрология (НИМХ) при Българската академия на науките (БАН), цитирани от „Фокус“. По Черноморието ще е предимно слънчево. Сутринта в отделни райони ще има ниска облачност или мъгла. Ще духа слаб до умерен североизточен вятър. Максималната температура на въздуха ще достигне 27 – 30 градуса. Температурата на морската вода ще е между 25 и 27 градуса. Вълнението на морето ще е 2-3 бала. Над планините ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1 200 метра ще е около 23 градуса, на 2 000 метра – около 16 градуса. През следващите дни температурите ще останат без съществена промяна. Утре сутрин ще бъде предимно слънчево, около и след обяд ще има временни, но значителни увеличения на облачността. Превалявания ще има на малко места в Източна България и планинските райони на Западна. Ще духа слаб до умерен вятър от изток-североизток. През почивните дни ще бъде почти без валежи. Ще преобладава слънчево време с временни увеличения на облачността. Сподели:", "date": "2018.08.02", "title": "Пак облаци, дъжд и гръмотевици! Променливо време с летни температури. Повече слънце по Черноморието"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D0%B9%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%BF%D0%BE%D1%81%D1%82%D1%80%D0%BE%D0%B9%D0%BA%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news770137.html", "text": "Докато бушува политически дебат за това кой е виновен за фаталните пожари от миналата седмица, министърът на околната среда и енергетиката на Гърция Йоргос Статакис, неговият заместник Сократис Фамелос и вътрешният министър Панос Скурлетис оповестиха правителствен план за разрушаването на стотици имоти, които са били построени незаконно върху горския фонд и бреговите райони на страната, подобно на тези, опустошени от пламъците, пише електронното издание на гръцкия вестник Kathimerini, цитирано от „Фокус“. Говорейки по време на съвместна пресконференция, Статакис заяви че правителството ще получи списък на първите 100 имоти, които ще бъдат разрушени през следващата седмица. „Разрушаването ще бъде въпрос на дни или седмици“, заяви той, отбелязвайки че около 2 500 незаконни постройки върху горския фонд и други 700 на бреговата линия ще бъдат съборени. Във всички тези случаи, имотите са били обявени за незаконни от гръцки съдилища. Въпреки това, собствениците ще имат правото да обжалват пред държавния съвет срещу мярката в рамките на 15 дена от получаването на известието относно предстоящото разрушаване. Фамелос, от своя страна, даде знак че общинските власти трябва да понесат отговорност, тъй като те издават заповедите за събарянията. Парцелът в Мати, източната част на Атика, където 26 души бяха намерени мъртви, е държавна собственост, която е била присвоена, заяви Фамелос. Земята, върху която е строено, е официално определена като брегова зона и поради това всякакво строителство е незаконно, отбеляза той. Колкото до „справянето с трагедията“, Скурлетис заяви, че правителството в скоро време ще разкрие „план за радикална ревизия и препланиране на гражданската защита“. Той добави, че районът влиза в пълномощията на министъра на обществения ред Никос Тоскас. Сподели:", "date": "2018.08.02", "title": "Правителството на Гърция обяви крайни мерки срещу незаконните постройки в страната"}
{"url": "http://pik.bg/%D0%B0%D1%80%D1%81%D0%B5%D0%BD%D0%B0%D0%BB-%D1%83%D0%B4%D0%B0%D1%80%D0%B8-%D1%87%D0%B5%D0%BB%D1%81%D0%B8-%D1%81%D1%8A%D1%81-76-%D1%81%D0%BB%D0%B5%D0%B4-%D0%B4%D1%83%D0%B7%D0%BF%D0%B8-%D0%B2-%D0%BC%D0%B0%D1%87-%D0%BE%D1%82-%E2%80%9E%D0%B8%D0%BD%D1%82%D0%B5%D1%80%D0%BD%D0%B5%D1%88%D1%8A%D0%BD%D1%8A%D0%BB-%D1%87%D0%B5%D0%BC%D0%BF%D0%B8%D1%8A%D0%BD%D1%81-%D0%BA%D1%8A%D0%BF%E2%80%9C-news770136.html", "text": "Арсенал победи Челси със 7:6 след изпълнение на дузпи в мач от програмата на приятелския международен турнир „Интернешънъл Чемпиънс Къп“. Редовното време завърши 1:1 благодарение на гол за Арсенал в добавеното продължение на Александър Лаказет. За Челси се разписа Антонио Рюдигер още в 5-ата минута на мача. Сподели:", "date": "2018.08.02", "title": "Арсенал удари Челси със 7:6 след дузпи в мач от „Интернешънъл Чемпиънс Къп“"}
{"url": "http://pik.bg/%D0%B4%D1%8F%D0%B4%D0%BE-%D0%BD%D0%B8%D0%BA%D0%BE%D0%BB%D0%B0-e-%D0%BD%D0%B0-%D0%B2%D0%B5%D0%BA-%D0%BD%D0%BE-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D1%85%D0%B2%D0%B0%D1%89%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%B8-%D0%BE%D1%82%D0%B8%D0%B2%D0%B0-%D0%B4%D0%B0-%D1%81%D0%B5-%D0%B2%D0%B8%D0%B4%D0%B8-%D1%81-%D0%BF%D1%80%D0%B8%D1%8F%D1%82%D0%B5%D0%BB%D0%B8-news770095.html", "text": "100 години отпразнува днес в пенсионерския клуб на пристанището дядо Никола Мечев от Бургас. \"Щом сте с мен на рождения ми ден, значи имаме приятелство от век. Пожелавам ви да достигнете моите години и да се радвате на живота\". С тези думи се обърна рожденикът към гостите на тържеството. Те пък го поздравиха с изпълнения на странджански народни песни, съобщава \"Бургас Инфо\". Дядо Никола живее в к-с \"Меден рудник\". Всеки ден хваща автобуса и слиза в центъра на Бургас, за да се види с приятели. Не се оплаква от болежки и разказва за баща си, с когото е бил пастир като млад. Не пие и не пуши. Макар че се движи с помощта на два бастуна, всеки ден е с торбичка сезонни плодове, които е закупил от градския пазар „Краснодар\". Другото нещо, което не пропуска от няколко години, е общата снимка със стотиците си съименници и с кмета на града на празника на Бургас - Никулден. Да уважи рожденика дойде лично и кметът Димитър Николов. Той му пожела здраве и да празнуват отново заедно 105-тата годишнина на дядо Никола. Сред гостите бяха децата, внуците и правнуците на юбиляра, както и директорът на пристанището Диян Димов, народните певци Златка Ставрева и Костадин Михайлов, фолклорна група \"Трета възраст\". Сподели:", "date": "2018.08.02", "title": "Дядо Никола e на век, но всеки ден хваща автобуса и отива да се види с приятели"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D1%83%D1%82%D0%B2%D1%8A%D1%80%D0%B4%D0%B8-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BF%D1%80%D0%BE%D0%B5%D0%BA%D1%82%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F%D0%BD%D0%B5-%D0%BD%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%B8--news770123.html", "text": "След няколкомесечни дебати френският парламент прие окончателно проекта на закона за предоставяне на убежище и за имиграцията, предадоха „Франс Прес“ и ДПА, цитирани от БНР. Текстът бе приет с гласовете на партията на президента Еманюел Макрон, а десницата и левицата гласуваха против. В закона двойно се намаляват сроковете за депозиране и разглеждане на молбите за предоставяне на убежище. В същото време се  удвоява  периодът, през който чуждите граждани могат да бъдат задържани в очакване на депортация. Сподели:", "date": "2018.08.02", "title": "Парламентът на Франция утвърди окончателно проекта на закона за предоставяне на убежище и за имиграцията"}
{"url": "http://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%BA%D0%BE%D1%80%D0%B5%D0%B9%D1%81-news770174.html", "text": "Останките, принадлежащи на десетки американски военнослужещи, загинали в Корейската война, бяха посрещнати от вицепрезидента на САЩ Майк Пенс по време на официална церемония в Хонолулу, Хаваи, предава Sputnik, цитирани от „Фокус“. „Някои наричаха Корейската война „Забравената война“. Но днес доказваме, че тези герои не са били забравени никога. Днес нашите момчета се прибират у дома“, заяви той в телевизионно обръщение. Дървени сандъци с 55 комплекта останки бяха прекарани към американска военновъздушна база в Южна Корея от Северна Корея миналия петък, като част от споразумение между президент Доналд Тръмп и севернокорейския лидер Ким Чен Ун. Останките ще бъдат формално идентифицирани в Хаваи. Сподели:", "date": "2018.08.02", "title": "Вицепрезидентът на САЩ посрещна останките на американските военнослужещи, загинали в Корейската война"}
{"url": "http://pik.bg/%D1%80%D0%B0%D0%B7%D0%BC%D1%8F%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B1%D0%BE%D0%BD%D1%83%D1%87%D0%B8-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%B2-%D1%8E%D0%B2%D0%B5%D0%BD%D1%82%D1%83%D1%81-%D0%B3%D0%BE%D0%BD%D1%81%D0%B0%D0%BB%D0%BE-%D0%B8%D0%B3%D1%83%D0%B0%D0%B8%D0%BD-%D0%B8-%D0%BC%D0%B0%D1%82%D0%B8%D1%8F-%D0%BA%D0%B0%D0%BB%D0%B4%D0%B0%D1%80%D0%B0-%D0%BF%D0%BE%D0%B4%D1%81%D0%B8%D0%BB%D0%B8%D1%85%D0%B0-%D0%BC%D0%B8%D0%BB%D0%B0-news770163.html", "text": "Отборите на Ювентус и Милан си размениха основни футболисти, съобщават световните медии. Бившият защитник на Ювентус Леонардо Бонучи се завръща в клуба от Торино след само един сезон в Милано, докато в обратна посока поемат нападателят Гонсало Игуаин и защитникът Матия Калдара. Аржентинецът ще бъде преотстъпен с наем за един сезон на стойност 18 милиона евро, а ако грандът от Милано иска да придобие правата му за постоянно, ще трябва да плати откупната му клауза, която е на стойност 36 милиона евро. Леонардо Бонучи и Матия Калдара пък стават част от директна размяна на футболисти, като и двамата са оценявани на около 40 милиона евро. Сподели:", "date": "2018.08.02", "title": "Размяна! Леонардо Бонучи се завърна в Ювентус, Гонсало Игуаин и Матия Калдара подсилиха Милан"}
{"url": "http://pik.bg/%D0%BD%D0%B5%D0%B1%D0%B5%D1%81%D0%BD%D0%BE-%D1%88%D0%BE%D1%83-%D0%BB%D1%83%D0%BD%D0%BD%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D0%B8-%D0%B7%D0%B2%D0%B5%D0%B7%D0%B4%D0%BE%D0%BF%D0%B0%D0%B4-%D0%BD%D0%B0%D0%B4-%D1%80%D1%83%D1%81%D0%B8%D1%8F-news769654.html", "text": "През август жителите на Русия ще могат да наблюдават частично слънчево затъмнение и най-красивия звездопад през годината - Персеиди, предаде ТАСС. Това бе оповестено от Московския планетариум. \"На 11 август ще има частично слънчево затъмнение, което ще може да се наблюдава от северната и източната част на Русия\", поясниха от планетариума. \"През нощта на 12 срещу 13 август ни очаква най-красивият звездопад през годината - тогава ще е най-голямата активност на метеорния поток Персеиди.\" През нощта на 12 срещу 13 август се очаква падането на до 100 метеора за един час. Сподели:", "date": "2018.08.02", "title": "НЕБЕСНО ШОУ! Лунно затъмнение и звездопад над Русия"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7-%D0%B8-%D0%B3%D0%BE%D1%80%D0%B8%D0%B2%D0%BE-%D0%BA%D1%8A%D0%BC-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news770167.html", "text": "Израел забрани вноса на газ и гориво към Ивицата Газа, като отговор на новата вълна от нападения с огнени балони и хвърчила идващи от палестинска страна, съобщава „The Jerusalem Post“, цитиран от Sputnik и „Фокус“. „Преди малко министърът на отбраната Авигдор Либерман разпореди доставките на газ и гориво да бъдат забранени към Газа през граничния пункт Керем Шалом, започвайки от днес и докато не бъде направено ново изявление - заяви говорителят на министъра. - Решението е предприето в светлината на продължаващите терористични нападения с балони и продължаващото напрежение по граничната ограда“. Това е вторият път, в който Израел прибягва до подобна мярка през последните седмици. Либерман нареди блокада на газовите и горивни доставки по-рано през юли, но отмени решението след спирането на палестинските нападения. Сподели:", "date": "2018.08.02", "title": "Израел блокира доставките на газ и гориво към Ивицата Газа"}
{"url": "http://pik.bg/%D1%81%D1%80%D0%B8%D0%B2%D1%8A%D1%82-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D1%81%D0%BF%D1%80%D1%8F%D0%BC%D0%BE-%D1%89%D0%B0%D1%82%D1%81%D0%BA%D0%B8%D1%8F-%D0%B4%D0%BE%D0%BB%D0%B0%D1%80-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-news770124.html", "text": "Турската лира продължава да пада и вече достигна до ниво от 5 лири за един щатски долар, след като САЩ удариха турските министри на правосъдието и вътрешните работи със санкции, заради случая с американския свещеник Андрю Брънсън, който е съден по обвинения за тероризъм и шпионаж, предава „Франс Прес“, цитирана от „Фокус“. Турската лира е загубила над 1.6 процента от стойността си спрямо долара, след ходът на Вашингтон в отговор на решението на турския съд да задържи Брънсън под домашен арест. През изминалата седмица американският президент Доналд Тръмп заплаши Турция с налагането на санкции, ако американският свещеник не бъде освободен и върнат в родината си, а малко по-рано подобни заплахи отправи и вицепрезидентът Майк Пенс. Сподели:", "date": "2018.08.02", "title": "Сривът на турската лира спрямо щатския долар продължава"}
{"url": "http://pik.bg/%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-%D0%B1%D1%8F%D1%85%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BE%D1%82-%D1%81%D0%B0%D1%89-news770125.html", "text": "Американското министерство на правосъдието в най-скоро време ще оповести за ареста на няколко украински хакери, съобщават „Ройтерс“ и БГНЕС, цитирана от Нова телевизия. Агенцията се позовава на административни източници. Те са обвинени, че са източили в особено голям обем данни на американски компании. Според информацията, заподозрените са част от така наречената хакерска група \"Кабанак\", смятана за една от най-активните в света. Сподели:", "date": "2018.08.02", "title": "Украински хакери бяха задържани за атака срещу компании от САЩ"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%81%D0%B0%D1%89-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-news770140.html", "text": "Американският президент Доналд Тръмп призова министъра на правосъдието и главен прокурор на САЩ Джеф Сешънс да прекрати разследването за възможно съглашателство между хора от предизборната му кампания и Русия с цел повлияване на президентските избори през 2016 г., предаде „Ройтерс“, цитирана от БНР След няколко съобщения в „Туитър“, в които подложи на атака разследването на специален прокурор Робърт Мюлер, Тръмп написа: \"Това е ужасяваща ситуация и главният прокурор Джеф Сешънс трябва да спре този манипулиран лов на вещици веднага, преди да е опетнил нашата страна още повече. Боб Мюлер е тотално противоречив, а неговите 17 гневни демократи, които му вършат мръсната работа, са позор за САЩ!\" От поста на Тръмп не става ясно кои са 17-те демократи, за които говори той. Сподели:", "date": "2018.08.02", "title": "Доналд Тръмп с призив към главния прокурор на САЩ за спиране  разследването за руска намеса в американските избори"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D1%85%D0%BE%D1%82%D0%B5%D0%BB%D0%B8-%D0%B7%D0%B0-%D1%81%D1%8A%D0%BE%D1%82%D0%B2%D0%B5%D1%82%D1%81%D1%82%D0%B2%D0%B8%D0%B5-%D0%BD%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F%D1%82%D0%B0-%D0%B8%D0%BC-news770078.html", "text": "Продължават проверките на хотели за съответствие на категорията им. Следим стриктно за спазване на критериите, защото така се гарантира качеството на туристическата услуга. Това заяви министърът на туризма Николина Ангелкова, след като екип на ведомството направи поредица от инспекции на места за настаняване по морето и докладва своевременно, лично на министъра. Тя допълни още, че в последните дни са проверени хотели в Несебър и Слънчев бряг. Сред инспектираните обекти са хотелите „Роял Палас“ в Несебър и „Вела“ в Слънчев бряг.  Инспекциите на място се извършват във връзка със започнала процедура по потвърждаване на дадената им категоризация. Целта на посещенията е да се установи дали отговарят на критериите за съответствие на категорията, която имат и за която са подали документи за прекатегоризация. Хотел „Роял Палас“ е категоризиран с 3 звезди и в момента са подадени документи за потвърждаването на същата категория. Хотел „Вела“ има удостоверение за категория 4 звезди, като ръководството е започнало работа за потвърждаване на категоризацията в срок и според  изискванията. По време на проверките на място е проверявано за съответствие в три основни групи критерии- обзавеждане, обслужване и квалификация на наетия персонал, съобразени с това дали са на морски или планински. И при двете места за настаняване бе констатирано, че съответстват на изискванията за категорията си. След инспекцията  експертите на министерството ще съставят протоколи, а резултатите ще бъдат представени пред Експертна комисия по регистрация на туроператори и туристически агенти към ведомството (ЕКРТТА). Издаването на удостоверение за категоризация се прави по решение на комисията, като документът се подписва от министъра на туризма. Проверките на местата за настаняване продължават и планово, и при сигнали от туристи. Експерти на министерството на туризма направиха регулярни проверки на още две места за настаняване в гр. Несебър. На място бяха инспектирани хотел „Мелницата“ и хотел „Мариета Палас“. Те имат действащи удостоверения за категоризация съответно за 3 и 4 звезди. По време на инспекцията бяха констатирани леки нарушения, за които са съставени констативни протоколи. Те са свързани с дооборудването на спалните и санитарните помещения за инвалиди. В срок от 30 дни тези несъответствия трябва да бъдат отстранени, ако това не бъде спазено и установено при последващи проверки  на управителите ще бъде съставен акт за административно нарушение. Сподели:", "date": "2018.08.02", "title": "Ангелкова: Продължават проверките на хотели за съответствие на категорията им"}
{"url": "http://pik.bg/%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D1%88%D0%B5%D1%81%D1%82-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B8-%D0%B3%D0%BB%D0%BE%D0%B1%D0%B0-%D0%BE%D1%82-10-%D0%B1%D0%BE%D0%BD%D0%B0-%D0%B3%D1%80%D0%BE%D0%B7%D1%8F%D1%82-%D0%BE%D0%B1%D0%BE%D1%80%D0%BE%D1%82%D0%BD%D0%B8%D1%8F-%D0%B4%D0%B8%D0%BB%D1%8A%D1%80-%D0%BC%D0%B0%D0%BD%D0%B5-%D1%88%D0%B5%D1%84%D0%B0-%D0%B7%D0%B0%D0%BA%D0%BE%D0%BF-news770074.html", "text": "Районната прокуратура в Несебър повдигна обвинение и задържа до 48 часа оборотния дилър Бане М., по прякор Мане Шефа, пише Флагман.бг. 38-годишният софиянец е закопчан в понеделник в квартирата си в Слънчев бряг след блестяща акция на служителите на РУ-Несебър и Главна дирекция „Национална полиция“. Там са намерени и иззет 13 пликчета кока и 35 пакета с трева, явно готови за продажба на чужденците в Слънчев бряг. В хода на проведеното до настоящият момент разследване по досъдебното производство са събрани достатъчно доказателства, сочещи на авторството на Мане Шефа в извършване на деянието. За това тежко умишлено престъпление  е предвидено наказание  от 1 година до 6 години „лишаване от свобода“ и „глоба“ 2000 лв. до 10 000 лв. Столичанинът няма постоянен адрес на територията на община Несебър, осъждан е и е налице реална опасност да се укрие. Районната прокуратура в Несебър е постановила задържане за срок до 48 ч. на обвиняемия с цел осигуряване на явяването му пред съда. Очаква се в близките часове да бъде внесено искане за постоянното му задържане. Сподели:", "date": "2018.08.02", "title": "ЗАД РЕШЕТКИТЕ! Шест години затвор и глоба от 10 бона грозят оборотния дилър Мане Шефа, закопчан с кока и трева на Слънчака"}
{"url": "http://pik.bg/%D1%84%D0%B5%D0%BD%D0%BE%D0%BC%D0%B5%D0%BD-%D0%B5%D1%82%D0%BE-%D0%B4%D0%BE-%D0%BA%D0%B0%D0%BA%D0%B2%D0%BE-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B2-%D0%B8%D0%B7%D1%82%D0%BE%D1%87%D0%B5%D0%BD-%D0%BA%D0%B8%D1%82%D0%B0%D0%B9-news770135.html", "text": "Високите температури в източните части на Китай предизвикаха красив природен феномен, съоби БТВ. Соленоводно езеро в провинция Шанси стана ... червено. Причината за явлението е голямото количество водорасли и скариди. Те се размножават бързо заради горещината и така оцветяват водния басейн. Сподели:", "date": "2018.08.02", "title": "Феномен! Ето до какво доведоха високите температури в Източен Китай"}
{"url": "http://pik.bg/%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D1%89%D0%B2%D0%B5%D1%86%D0%B8%D1%8F-%D0%B8-%D1%81%D0%B0%D1%89-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%E2%80%9E%D0%BF%D0%B5%D0%B9%D1%82%D1%80%D0%B8%D1%8A%D1%82%E2%80%9C-%D1%89%D0%B5-%D0%B1%D1%8A%D0%B4%D0%B5-%D1%84%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD-news770127.html", "text": "До края на седмицата Швеция ще подпише сделка със САЩ за покупката на ракетни комплекси \"Пейтриът\" за над 1 милиард  долара, съобщи  шведското радио, цитирано от „Ройтерс“ и БНР. Швеция, чиято настояща противовъздушна отбрана не може да сваля балистични ракети, ще купи четири ракетни комплекса и неизвестен брой ракети, посочва още шведското радио. Въпреки че не е член на НАТО, Швеция има близки отношения с Алианса и подсилва въоръжените си сили след десетилетия на пренебрегване в обстановка на нарастваща тревога от действията на Русия в Украйна и Крим. Досега 15 други страни са закупили системи \"Пейтриът\", сред които членките на НАТО Германия, Холандия, Румъния и Полша. Сподели:", "date": "2018.08.02", "title": "Сделка между Щвеция и САЩ за покупката на ракети „Пейтриът“ ще бъде финализирана до края на седмицата"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%80%D0%B0%D0%B7%D1%8F%D1%81%D0%BD%D0%B8-%D0%BA%D0%BE%D0%B9-%D1%89%D0%B5-%D0%B2%D0%B7%D0%B5%D0%BC%D0%B5-%D0%BA%D1%80%D0%B0%D0%B9%D0%BD%D0%BE%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B0%D0%BA%D0%BE-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B7%D0%B0-%D0%B8%D0%BC%D0%B5%D1%82%D0%BE-%D0%B5-%D0%BD-news770126.html", "text": "Премиерът на Македония Зоран Заев повтори, че отговорността за договора с Гърция за промяна на името ще бъде поета от институциите, ако референдумът не бъде успешен, предава излъчващият на албански език скопски телевизионен канал „Алсат-М“, цитиран от „Фокус“. Заев отбеляза, че 30 септември може да бъде краят на неговия мандат и поясни, че институционалното решение не означава при всички случаи приемане на договора. Новоизбраната Държавна избирателна комисия (ДИК) започна подготовка за референдума. Македонската диаспора също ще има право да гласува в дипломатическите представителства в отделните страни. Срещу това решение се обяви заместник-председателят на ДИК Дитмире Шеху, която призова диаспората да се върне и да гласува в Македония. Поради несъответствията между Закона за референдума и избирателния закон, ДИК прие временен правилник за работа. До 7 август се очаква да се осигури информация от Министерството за информационно общество и администрация. От 12 август ДИК започва с формирането на местни изборни комисии, а от 9 до 23 август избирателният списък ще бъде публично достъпен. На 7 септември ще се публикува обновеният списък. Сподели:", "date": "2018.08.02", "title": "Премиерът на Македония разясни кой ще вземе крайното решение, ако референдумът за името е неуспешен"}
{"url": "http://pik.bg/%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%85%D0%B0-%D0%B7%D0%B0-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-news770129.html", "text": "Надзиратели от пловдивския затвор вчера са изпратили сигнал до Главна дирекция Изпълнение на наказанията, че има сериозен пробив в сигурността, съобщава „Трафикнюз“. Причинате са недокомплекта в личния състав и увеличения брой отпуски в летния сезон. Вчера вместо от задължителните 18 души, нарядът се е състял от 15 надзиратели, които имат задължение да осигурят външната и вътрешната охрана на затвора и са ангажирани в различни мероприятия. \"В този режим на работа ние не можем нито да ползваме почивка, нито да се нахраним. Едва успяваме да отидем до тоалетна. А дежурството продължава 24 часа\" разказа надзирател, пожелал анонимност. Заради недокомплекта в затвора, преди месец от Главна дирекция са изпратили нареждане по трима души от ТПО - Смолян да бъдат командировани в Пловдив, за да подсилят охраната. През юли нарядът е бил в пълен състав, но днес 1 август директорът Божил Иванов е разпоредил от ТПО - Смолян да не слизат служители. Това решение предизвикало допълнително нагнетяване на напрежението. Освен текущите задачи по охрана, надзирателите е трябвало да изведат от затвора един от най- опасните престъпници, които лежат в пловдивския затвор - тройния убиец Никола Цайкин. Той има лекарско предписание за рехабилитация и всеки ден посещава болница. Извеждането на затворник с доживотна присъда става при определени правила, като той задължително трябва да бъде охраняван от двама надзиратели. \"Бягствата на затворници не са случайни. Те са следствие от нарушената работна дисциплина. Има нормативи, които трябва да се спазват и когато те се пренебрегват се създават предпоставки за инциденти\" коментират надзиратели. Очаква се решението на Главна дирекция. Сподели:", "date": "2018.08.02", "title": "Надзиратели от пловдивския затвор алармираха за сериозен пробив в сигурността"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81-%D0%BE%D1%81%D1%82%D1%80%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D1%81%D0%BB%D0%B5%D0%B4-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B7%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-news770130.html", "text": "Министерството на външните работи на Турция осъди решението на САЩ за налагане на санкции против вътрешния министър Сюлейман Сойлу и правосъдния министър Абдулхамит Гюл за това, че Анкара не е позволила връщането на американския свещеник Андрю Брънсън, се съобщава в изявление на министерството, цитирано от ТАСС и „Фокус“. „Решително осъждаме решението на министерството на финансите на САЩ за налагане на санкции против нашата страна. Подобни действия не могат да бъдат обяснени чрез законовите и правови принципи“, се отбелязва в комюникето. Сподели:", "date": "2018.08.02", "title": "Напрежение! Турция с остра реакция след решението на САЩ за санкции срещу турските министри"}
{"url": "http://pik.bg/%D0%BD%D0%BE%D0%B2%D0%B0-%D0%B5%D1%80%D0%B0-%D1%81%D0%BF%D0%B0%D1%81-%D1%80%D1%83%D1%81%D0%B5%D0%B2-%D0%B8-%D1%81%D0%B8%D0%BD%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D1%80%D0%B5%D1%84%D0%BE%D1%80%D0%BC%D0%B8-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news770080.html", "text": "Собственикът на Левски Спас Русев е имал среща с един от акционерите в клуба - Тръст \"Синя България\", на която двете страни са обсъдили конкретни стъпки за реформи в клуба. \"Вчера 31.07.2018 година акционерите в ПФК Левски АД г-н Спас Русев и Тръст \"Синя България\" са провели среща, на която е било обсъдено състоянието и управлението на клуба. Била е съгласувана програма за реформа на клуба с конкретни стъпки и срокове, която акционерите да изпълнят. Информация за това се очаква да бъде предоставена на предстоящото Общо събрание на ПФК Левски\", съобщават сините на своя официален сайт. Сподели:", "date": "2018.08.02", "title": "НОВА ЕРА! Спас Русев и \"Синя България\" стартират реформи на \"Герена\""}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D1%81-%D0%BE%D1%82%D0%B2%D0%B5%D1%82%D0%B5%D0%BD-%D0%BE%D1%82%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D1%81%D0%B0%D1%89-%D1%81%D0%BB%D0%B5%D0%B4-%D0%BD%D0%B0%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B4-news770133.html", "text": "Турция отправи заплахи за ответен отговор, след като Вашингтон наложи санкции срещу турските министри на правосъдието и вътрешните работи, Абдулхамит Гюл и Сюлейман Сойлу, заради случая с американския свещеник Андрю Брънсън, предава „Франс Прес“, цитирана от „Фокус“. Анкара предупреди, че тези действия могат да нарушат отношенията между двете страни. „Няма съмнение, че това ще наруши дълбоко конструктивните усилия за решаване на проблемите между двете държави. Без забавяне, ще има отговор на това агресивно поведение“, се казва в изявление на Външното министерство на Турция. Сподели:", "date": "2018.08.02", "title": "Напрежение! Турция се закани с ответен отговор срещу САЩ след налагането на санкции срещу двама министри"}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D0%BE%D1%81%D0%BE%D1%87%D0%B8-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D0%BE%D1%82%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B8%D0%BC%D0%B0-%D1%81%D0%B8-%D0%B2-%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D1%88%D0%B0%D0%BC%D0%BF%D0%B8-news770131.html", "text": "Наставникът на Лудогорец Пауло Аутуори не скри разочарованието си след отпадането на българския шампион в квалификациите за участие в Шампионска лига. “Орлите” загубиха гостуването си в Унгария на МОЛ Види с 0:1, като така отпаднаха от надпреварата. Сега пред Лудогорец предстои участие във втория по сила европейски клубен турнир Лига Европа, където ще започне участието си от третия квалификационен кръг. “В края на първото полувреме отборът загуби концентрация и натрупа жълти картони – анализира след двубоя в Унгалия треньорът на Лудогорец Пауло Аутори, цитиран от „Диема Спорт“. - Не успяхме да се концентираме и затова загубихме мача. Получихме гол, когато бяхме с човек по-малко, а Георги Терзиев беше извън терена заради удара в главата. Загубихме мача заради липсата на концентрация. Дойдохме тук, за да играем. Първият картон, който Върджил Мисиджан получи, бе без причина. Те можеха да правят груби нарушения, а Върджил беше изгонен заради интерпретация. Трябваше да ги накараме те да загубят баланс, а не ние да загубим. Урокът, който ни даде днешният мач, е да не губим концентрация”. Аутори добави, че е важно играчите да не повтарят грешките си. „Не бяхме ефикасни в първия мач. Противникът не ни изненада. Очаквахме да има много накъсана игра, но след изгонването на Върджил стана още по-трудно. Имаме много мачове, които ни предстоят. Имаме още европейски мачове и срещи от българския шампионат. Трябва да се учим от трудностите, които ни дава футболът. Животът продължава”, завърши бразилският специалист. Сподели:", "date": "2018.08.02", "title": "Треньорът на Лудогорец посочи причините за отпадането на тима си в квалификациите на Шампионска лига"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D0%B7%D0%B2%D0%B0%D0%B4%D0%B8-%D0%BE%D1%82-%D0%B4%D0%BD%D0%B5%D0%B2%D0%BD%D0%B8%D1%8F-%D1%80%D0%B5%D0%B4-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD-%D0%B4%D0%B8%D1%81%D0%BA%D1%83%D1%81%D0%B8%D1%8F%D1%82%D0%B0-%D0%B2%D1%8A%D1%80%D1%85%D1%83-%D0%BA%D0%BE%D1%81%D0%BE%D0%B2%D0%BE-news770134.html", "text": "Великобритания пое председателството на Съвета за сигурност на ООН през август и на базата на дневния ред, публикуван от британската мисия в ООН, регулярният тримесечен доклад на Временната администрация на ООН в Косово (ВАООНК) обсъждан от Съвета за сигурност, е бил изцяло премахнат, съобщава базираното в Прищина албанско електронно издание Gazeta Express, цитирано от „Фокус“. Посланикът на Косово в САЩ Вльора Читаку благодари на Великобритания за премахването на регулярната дискусия за Косово от Съвета за сигурност на ООН. „Заявихме няколко пъти, че няма логика да има дебати за Косово на всеки три месеца в Съвета за сигурност. Косово има своите проблеми, няма съмнение относно това, но ООН не е мястото те да бъдат обсъждани, със сигурност не и толкова често“, написа Читаку в социалната мрежа „Фейсбук“. Теута Саатия, генерален консул на Косово в Ню Йорк, потвърждавайки новината благодари на британския посланик в ООН Карън Пиърс за решението. „Докладът на ВАООНК беше премахнат от дневния ред, по този начин нарушавайки правилото за тримесечен доклад върху Косово“, заяви Саатия. Тя благодари и на посланиците в ООН на САЩ, Франция и другите, които подкрепят независимостта на Косово в организацията. „Това е важна крачка по отношение на Косово и е възможност за позитивни промени в ООН. Това е страхотна победа и ние работихме много усърдно, за да я заслужим“, добави тя. Последната сесия в Съвета за сигурност, посветена на Косово, беше проведена на 15 май. Сподели:", "date": "2018.08.02", "title": "Великобритания извади от дневния ред на Съвета за сигурност на ООН дискусията върху Косово"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B5-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82-%D1%86%D0%B5%D0%BB%D0%B8%D1%82%D0%B5-%D1%81%D0%B8-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8-news770138.html", "text": "Министърът на външните работи на Турция Мевлют Чавушоглу даде да се разбере, че изискването на екстрадиция на свещеника Андрю Брънсън, няма да бъде постигнато от САЩ с помощта на санкции, предава РИА Новости, цитирана от „Фокус“. „Няма да можем да решим проблемите си, ако администрацията на САЩ не разбере, че няма да постигне своите незаконни искания с помощта на такива методи“, написа Чавушоглу в социалната мрежа „Туитър“. По-рано министерството на финансите на САЩ обяви, че налага санкции срещу турските министри на правосъдието и вътрешните работи, Абдулхамит Гюл и Сюлейман Сойлу, заради отказа на Анкара да освободи американския свещеник Андрю Брънсън, който е съден в Турция по обвинения за тероризъм и шпионаж. Сподели:", "date": "2018.08.02", "title": "Външният министър на Турция предупреди, че САЩ няма да постигнат целите си със санкции"}
{"url": "http://pik.bg/%D0%B2%D0%BE%D0%B5%D0%BD%D0%BD%D0%B8-%D1%83%D0%B1%D0%B8%D1%85%D0%B0-%D1%82%D1%80%D0%B8%D0%BC%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-news770139.html", "text": "Трима души загинаха в столицата на Зимбабве Хараре, след като военни откриха стрелба по демонстранти, които протестираха срещу резултатите от изборите, предадоха световните агенции, цитирани от БНР. Според информацията, е пострадал и журналист от „Би Би Си“. Министърът на правосъдието на Зимбабве заяви, че по улиците на столицата Хараре са разположени армейски части, за да се възстанови редът. Това бяха първите избори след отстраняването от власт на Робърт Мугабе, който заемаше президентския пост 37 години. За първи път от 16 години имаше и чужди наблюдатели. Избирателната комисия съобщи, че партията на президента Емерсън Мнангагва ЗАНУ-Патриотичен фронт, която отдавна е на власт, е получила мнозинство на парламентарните избори. Все още обаче не е обявено кой печели президентските избори. Сподели:", "date": "2018.08.02", "title": "Военни убиха трима демонстранти в столицата на Зимбабве"}
{"url": "http://pik.bg/%D0%BD%D0%B0-%D0%B1%D0%BE%D1%80%D0%B4%D0%B0-%D0%BD%D0%B0-%D1%80%D0%B0%D0%B7%D0%B1%D0%B8%D0%BB%D0%B8%D1%8F-%D1%81%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B0%D0%BC%D0%BE%D0%BB%D0%B5%D1%82-%D0%B5-%D0%B8%D0%BC%D0%B0%D0%BB%D0%BE-%D0%BD%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-65-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-news770142.html", "text": "Не по-малко от 65 американски граждани е имало на борда на самолета, който се разби в Мексико, съобщава РИА Новости, като се позовава на информация на представител на Държавния департамент на САЩ. „Имаме информация, че най-малко 65 граждани на САЩ са били на борда на самолета. Оказваме на всички консултантски услуги“, е заявил представителят на външното министерство на САЩ. Той е уточнил, че дипломати са в непрекъснат контакт с мексиканските власти и с представители на авокомпанията. Общо в самолета Embraer 190, паднал малко след излитането от Дуранго за Мексико, е имало 99 пътници и четиричленен екипаж. Освен мексиканци, на борда е имало и граждани на САЩ, Испания и Колумбия. Както е известно, при инцидента по чудо няма загинали. Пострадалите са били настанени в болници, като голяма част от тях вече са изписани. Сподели:", "date": "2018.08.02", "title": "На борда на разбилия се в Мексико самолет е имало не по-малко от 65 американски граждани"}
{"url": "http://pik.bg/%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%BD%D0%B5%D0%B3%D0%BE-%D0%BD%D1%8F%D0%BC%D0%B0%D0%BC-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8%D1%8F-%D0%BD%D0%B5-%D0%BC%D0%BE%D0%B3%D0%B0%D1%82--news770141.html", "text": "Министърът на правосъдието на Турция Абдулхамит Гюл заяви, че наложените срещу него санкции от финансовото министерство на САЩ не го притесняват и не могат да му навредят с нищо, съобщава РИА Новости, като се позовава на пост на Гюл в профила му в „Туитър“. Финансовото министерство на САЩ наложи санкции срещу Гюл и министъра на вътрешните работи на Турция във връзка с нежеланието на турските власти да екстрадират американския проповедник Ендрю Брънсън. На двамата министри се забранява влизане на територията на САЩ, а американските им активи подлежат на замръзяване. „Няма друга мечта, освен да живея и умра на тази земя. Нямам никакво имущество в САЩ или в която и да е друга страна извън Турция, нямам и нито куруш (б.р. турска дребна монета) в която и да е банка в чужбина“, написа Гюл в „Туитър“. Сподели:", "date": "2018.08.02", "title": "Правосъдният министър на Турция за санкциите на САЩ срещу него: Нямам притеснения. Не могат да ми навредят"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D1%80%D0%B5%D1%89%D0%B8%D0%BD%D0%B8%D1%82%D0%B5-%D0%B2-%D0%B0%D0%B2%D1%81%D1%82%D1%80%D0%B8%D1%8F-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%82%D0%B5-%D0%BA%D1%83%D1%87%D0%B5%D1%82%D0%B0-%D0%BF%D0%BE%D0%BB%D1%83%D1%87%D0%B8%D1%85%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BE%D0%B1%D1%83%D0%B2%D0%BA%D0%B8-news770156.html", "text": "В австрийската столица Виена полицейските служебни кучета получиха специални обувки за защита на лапите им от горещия асфалт, съобщава „Лайф“, като се позовава на информация от пресслужбата на полицията във Виена на страницата им във „Фейсбук“. Причина за нетрадиционния подход са сериозните горещини в австрийската столица през последните дни, които не падат под 36 градуса по Целзий. Заради високите темпратури, асфалтът до обяд се нагрява дотолкова, че кучетата са заплашени да получат изгаряния по лапите. От полицията отбелязват още, че преди излизане за патрулиране или влизане в сграда кучетата трябва да привикнат към новите, непознати усещания. Всеки водач на куче самостоятелно решава дали да поставя специалните обувки на кучето си или не, в зависимост от поведението на четириногото. Освен специалните обувки, кучетата получиха и басейни, в които могат да се охлаждат след продължителна работа под слънчевите лъчи. Сподели:", "date": "2018.08.02", "title": "Заради горещините! В Австрия полицейските кучета получиха специални обувки"}
{"url": "http://pik.bg/%D0%BC%D0%B5%D1%82%D0%B5%D0%BE%D1%80%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%BA%D0%B0%D0%BF%D1%80%D0%B8%D0%B7%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%B8-%D0%B6%D0%B5%D0%B3%D0%B8-%D1%83%D0%B4%D0%B0%D1%80%D0%B8%D1%85%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-news770145.html", "text": "Рекордно висока температура от 40,7 градуса беше измерена в Южна Корея, съобщи агенция „Йонхап“, цитирана от БНР. Температурата в окръг Хончхон подобри досегашния рекорд от 1 август 1942 година. Температурен рекорд беше отчетен и в столицата Сеул, където бяха измерени 39,6 градуса - с 1,1 градус повече от досегашната най-висока температура в града, регистрирана през 1994 година. Южна Корея е засегната от необичайно продължителна гореща вълна след дъждовния сезон, приключил на 11 юли. Според метеоролозите, високото атмосферно налягане от Тибет и дългата суша са допринесли за изключително горещото време. Сподели:", "date": "2018.08.02", "title": "Метеорологични капризи! Рекордни жеги удариха Южна Корея"}
{"url": "http://pik.bg/%D0%B8%D1%80%D0%B0%D0%BD-%D0%BE%D1%82%D0%BA%D0%BB%D0%BE%D0%BD%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-news770144.html", "text": "Командващият елитната иранска Революционна гвардия Мохамад Али Джафари отхвърли предложението на президента на САЩ Доналд Тръмп за преговори с Техеран, предаде „Ройтерс“, цитирана от БНР. Джафари заяви, че Ислямската република не е Северна Корея. В началото на седмицата Тръмп заяви, че би бил готов да се срещне с иранския лидер без предварителни условия, за да обсъдят как да подобрят отношенията между двете страни, след като Вашингтон се изтегли от сключеното през 2015 г. ядрено споразумение с Иран. \"Г-н Тръмп! Иран не е Северна Корея, за да приеме вашето предложение за среща - заяви командващият, цитиран от агенция „Фарс“. - Дори и американските президенти след вас няма да видят този ден\". Сподели:", "date": "2018.08.02", "title": "Иран отклони предложението на Доналд Тръмп за преговори"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0%D1%81%D1%82%D0%BE%D1%8F-%D1%80%D1%83%D1%81%D0%B8%D1%8F-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BC%D0%B8%D0%BB%D0%B8%D1%82%D0%B0%D1%80%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%BF%D0%BE%D1%80%D0%BD%D0%B8%D1%82%D0%B5-%D0%BA%D1%83%D1%80-news770147.html", "text": "Министърът на отбраната на Япония Ицунори Онодера заяви, че Токио е помолило Русия да намали военната си активност в оспорваната островна верига в Тихия океан Курилски острови, след като Москва увеличи силите си там, в отговор на това, което тя вижда като потенциална заплаха за сигурността ѝ, пише руското англоезично електронно издание The Moscow Times, цитирано от „Фокус“. Териториалният спор върху островите, познати като Курилски в Русия и като „Северните територии“ в Япония, е толкова остър, че Москва и Токио все още не са подписали мирен договор, който да прекрати състоянието на война от Втората световна война насам. Министър-председателят Дмитрий Медведев одобри разполагането на руски бойни самолети в един от спорните острови през месец февруари, ускорявайки милитаризацията на района, във време, в което отношенията между Москва и Токио са обтегнати, заради разполагането на американската противоракетна система „Аегис“. Москва разположи и най-новите си ракетни отбранителни системи на островите и планира да изгради морска база там, въпреки че продължава разговорите за териториалния спор. „Помолихме руската страна да предприеме конкретни мерки, защото Русия изгражда своя военен потенциал върху четирите северни острова“, заяви Онодера след среща с руския си колега Сергей Шойгу в Москва. Японският отбранителен министър поясни, че наземните отбранителни станции против балистични ракети „Аегис“ имат единственото предназначение да защитават Япония и не представляват каквато и да е заплаха за Русия. Русия е притеснена, че Япония позволява на Вашингтон да използва територията ѝ като база за засилване на американската военна сила в Северна Азия под претекста за контриране на Северна Корея. Сподели:", "date": "2018.08.02", "title": "Министърът на отбраната на Япония настоя Русия да прекрати милитаризацията на спорните Курилски острови"}
{"url": "http://pik.bg/%D1%81%D0%B0%D1%89-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D0%BD%D0%B0%D0%B4-125-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D0%B2-%D0%BA%D0%BE%D1%81%D0%BE%D0%B2%D0%BE-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news770143.html", "text": "През септември повече от 125 военнослужещи от Американската национална гвардия на щата Тенеси, разпределени към 230-ия нападателен хеликоптерен батальон, ще започнат 11-месечено разположение в Косово в подкрепа на операция „Съвместен пазач“, водената от НАТО международната мироопазваща сила, която е отговорна за установяването на обстановка на сигурност в Косово. Това съобщи базираното в Прищина албанско електронно издание Gazeta Express, цитирано от „Фокус“. Американският батальон предоставя въздушно нападение, въздушно движение и евакуация при въздушни инциденти. 230-ият батальон е със седалище в Нашвил, с роти в Джаксън, Нашвил и Луисвил, Тенеси. „Американската армия поддържа присъствие в Косово от над 20 години и през последните няколко години тези стабилизационни сили бяха командвани от Националната гвардия - заяви генерал-майор Макс Хастън, адютант-генералът на Тенеси. - Стабилизацията на тази страна е ангажимент на САЩ и НАТО и Националната гвардия на Тенеси разположи десетки екипи и служители през годините, за да помогне в запазването на мира“. Сподели:", "date": "2018.08.02", "title": "САЩ разполагат над 125 военнослужещи в Косово през септември"}
{"url": "http://pik.bg/%D1%88%D0%BE%D0%BA-%D0%B8%D0%B7%D1%87%D0%B5%D1%80%D0%BF%D0%B0%D1%85%D0%BC%D0%B5-%D1%80%D0%B5%D1%81%D1%83%D1%80%D1%81%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B2%D0%B5%D1%87%D0%B5-%D0%B6%D0%B8%D0%B2%D0%B5%D0%B5-%D0%BD%D0%B0-%D0%BA%D1%80%D0%B5%D0%B4%D0%B8%D1%82-news769900.html", "text": "От 1 август човечеството вече е изчерпало всички ресурси, които природата може да възобнови за една година и ще живее \"на кредит\" в продължение на няколко месеца, сочи проучване на неправителствената организация Global Footprint Network, цитирано от Франс прес. Авторите изтъкват, че тази дата настъпва все по-рано. \"1 август е бъде денят, когато ще сме изразходвали повече дървета, вода, плодородни земи и риба, отколкото Земята може да предостави за една година, за да се прехранваме, да имаме подслон и да се придвижваме, като въглеродните емисии ще са повече, отколкото могат да абсорбират океаните и горите\", обясни Валери Грамон от Световния фонд за дива природа (WWF), който е партньор на Global Footprint Network. \"За да осигуряваме нуждите си, днес ни е необходим еквивалентът на 1,7 от Земята\", посочва организацията в комюнике. В началото на 1970-те години този ден се падаше на 29 декември, а през 2017 настъпи на 3 август, пише dnes.bg. Изчерпването на ресурсите се е ускорило в резултат на свръхпотреблението и разхищенията, уточни Валери Грамон. Тя припомни, че около една трета от храните по света се изхвърлят. Сподели:", "date": "2018.08.02", "title": "ШОК! Изчерпахме ресурсите на Земята, човечеството вече живее \"на кредит\""}
{"url": "http://pik.bg/%D0%B2-%D0%B4%D0%B0%D0%BD%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BD%D0%BE%D1%81%D0%B5%D0%BD%D0%B5-%D0%BD%D0%B0-%D0%BE%D0%B1%D0%BB%D0%B5%D0%BA%D0%BB%D0%BE-%D0%BF%D0%BE%D0%BA%D1%80%D0%B8%D0%B2%D0%B0%D1%89%D0%BE-%D0%B8%D0%B7%D1%86%D1%8F%D0%BB%D0%BE-%D0%BB%D0%B8%D1%86%D0%B5%D1%82%D0%BE-news770152.html", "text": "В Дания влезе в сила забрана за носене на обществени места на облекла, покриващи изцяло лицето, съобщава Jyllands-Posten, цитиран от електронното издание „Газета“. Според информацията, властите в Дания са забранили на жителите на страната „закриването на лицето“ в градския транспорт, учебните заведения, болниците и в сградите на държавните учреждения. Уточнява се, че носенето на кърпи, които закриват само косите, остава разрешено. По данни на вестник Berlingske, в Копенхаген се е провела акция на протест срещу забраната за носене на облекла, покриващи изцяло лицето. В нея са се включили няколко стотин души, които са преминали по улиците на града с плакати с надписи: „Либерално лицемерие“. Сподели:", "date": "2018.08.02", "title": "В Дания влезе в сила забрана за носене на облекло, покриващо изцяло лицето"}
{"url": "http://pik.bg/%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B0%D0%BC%D0%BD%D0%B8%D1%81%D1%82%D0%B8%D1%8F-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-news770148.html", "text": "На 1 август в Северна Корея официално започва амнистия на политически затворници, за която властите бяха обявили предварително, съобщава руското електронно издание „Газета“, цитирано от „Фокус“. Точният брой на хора, попадащи в този процес, е неясен, въпреки че президентът на САЩ Доналд Тръмп вече успя косвено да припише действията на севернокорейските власти като своя заслуга. Съгласно плана на ръководството на Северна Корея, амнистията ще засегне тези, които са извършили престъпления против „държавата и народа“. За широкомащабната амнистия, която започва на 1 август 2018 година, беше оповестено по-рано в централното държавно издание на Северна Корея „Нодон Синмум“. В статията се говори, че властите ще я използват за интеграцията на бившите престъпници обратно в обществото. Формално, амнистията ще бъде извършена по указ на севернокорейския парламент – Върховното народно събрание. Тя е насрочена за 70-годишнината от основаването на Северна Корея. Както отбелязва международната преса, подобен процес далеч не е първият за републиката. Последната крупна амнистия беше извършена през 2015 година във връзка с празниците по случай освобождението от японска окупация. През 2012 година в страната са били помилвани затворници в чест на 100-годишнината от рождението на основателя на Северна Корея Ким Ир Сен. По данни на Държавния департамент на САЩ в Северна Корея се намират между 80 000 и 120 000 политически затворници, но не всички са склонни да се доверят на тези данни. Сподели:", "date": "2018.08.02", "title": "В Северна Корея стартира амнистия на политически затворници"}
{"url": "http://pik.bg/%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%B8%D1%80%D0%B0%D0%BD-%D1%81-%D0%BC%D0%B0%D1%89%D0%B0%D0%B1%D0%BD%D0%BE-%D0%B2%D0%BE%D0%B5%D0%BD%D0%BD%D0%BE-%D1%83%D1%87%D0%B5%D0%BD%D0%B8%D0%B5-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-news770153.html", "text": "Корпусът на гвардията на ислямската революция (б.р. КГИР, елитно подразделение на Въоръжените сили на Иран) ще проведе мащабно военно учение в Персийския залив в следващите 48 часа, съобщава ТАСС, цитирана от „Фокус“. Агенцията се позовава на информация на CNN. Американската телевизия е цитирала свои източници, запознати с американската оценка на придвижването на войските на КГИР. Според тях, ученията може да се проведат с цел демонстрация на способностите на Иран да блокира Ормузкия проток. „Знаем, че Иран увеличава броя на своите военноморски операции в Персийския залив, Ормузкия проток и Оманския залив. Внимателно следим за това и продължаваме работата с нашите партньори, за да осигурим свободата на придвижване на навигацията и търговския поток в международни води“, заяви представителят на централното командване на САЩ капитал Уилям Ърбан. Сподели:", "date": "2018.08.02", "title": "Демонстрация! Иран с мащабно военно учение в Персийския залив"}
{"url": "http://pik.bg/%D0%B4%D0%B5%D0%B2%D0%B5%D1%82-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%8E%D0%B6%D0%B5%D0%BD-%D0%BA%D0%B8%D1%82%D0%B0%D0%B9-news770169.html", "text": "Девет човека са загинали, а други двама са ранени при катастрофа в провинция Гуандун в Южен Китай, съобщава РИА Новости, като се позовава на информация от местната полиция. Според данните, инцидентът е станал в сряда през деня в окръг Хуейдун, като циментовоз се е преобърнал, падайки върху два автомобила, перминаващи до него. В ранните часове на днешния ден от полицията потвърдиха смъртта на девет души при инцидента. Състоянието на двамата ранени се оценява като стабилно. Полицията е задържала шофьора на циментовоза. Причините за трагедията се изясняват. Сподели:", "date": "2018.08.02", "title": "Девет загинали и двама ранени при тежка катастрофа в Южен Китай"}
{"url": "http://pik.bg/%D0%BF%D0%B8%D0%BB%D0%BE%D1%82%D1%8A%D1%82-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D0%B9%D0%B4%D0%B5-%D0%B2-%D1%81%D1%8A%D0%B7%D0%BD%D0%B0%D0%BD%D0%B8%D0%B5-news770154.html", "text": "Пилотът на претърпелия авария самолет в Мексико е дошъл в съзнание. Това обяви генералният директор на службата за гражданска отбрана на Мексико Рикардо де ла Крус, цитиран от РИА Новости. На самолета, който се разби малко след излитането си от Дуранго за Мексико имаше 103-ма души – 99 пасажери и четири души екипаж. Самолетът не успя да набере височина, падна на пистата,  а малко след като я напусна, се запали. При инцидента по чудо нямаше жертви. „Разговаряхме с пилота, който, както знаете, бе в критично състояние. Направена му е изключително успешна операция, като вече е в съзнание“, заяви Де ла Крус на пресконференция в Дуранго. По думите му, лекарите дават положителни прогнози за възстановяването на пилота. Сподели:", "date": "2018.08.02", "title": "Пилотът на катастрофиралия самолет в Мексико дойде в съзнание"}
{"url": "http://pik.bg/%D1%88%D0%BE%D0%BA-%D0%B8-%D1%83%D0%B6%D0%B0%D1%81-%D0%B2-%D0%BA%D0%B0%D0%BC%D0%B1%D0%BE%D0%B4%D0%B6%D0%B0-%D0%B2%D0%B0%D0%BD%D1%8F-%D0%B4%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D0%B8-%D0%B6%D0%B5%D0%BD%D0%B0-%D0%BC%D1%83-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%83%D0%B4%D0%B0%D0%B2%D1%8F%D0%BD%D0%B5-%D0%B2-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5-news770083.html", "text": "Бившият футболист на Берое и участник в няколко риалити формата Ваня Джаферович едва не се удави на остров Камбоджа, където е на ваканция. Заедно с жена си Евгения той наел кану, за да се гмурка, но излезли високи вълни. След това лодката се оказала спукана и двамата разбрали, че няма как да се качат обратно в нея. Вече решили, че си отиват и споделили, че се надяват да ги запомнят с добро. За щастие минала лодка, която ги спасила, но Ваня се зарича никога повече да не се качи на кану, разкри \"Хотнюз\". Ето и разказа му: \"Днес с Жени решихме да вземем каяк под наем и да отидем до един малък остров отсреща, да се гмуркаме. Тръгнахме ние, всичко е ок, но изведнъж времето почна да се разваля и вълните да стават по-големи. На половин път разстояние сме, след като една вълна ни обърна. Обърнах каяка обратно, но видяхме, че е спукан отдолу и че събира вода. Никакъв шанс да се качиме и двамата. Опитахме се няколко пъти, влезнахме, но пак ни обърна. Помислих си, че това беше и че ще ни помните, надявам се с добро. Щяхме да умрем на този остров, баси... И тогава видяхме една рибарска лодка, която минаваше, почнахме да викаме. Те ни видяха, издърпаха ни в лодката и ни закараха до брега. Сега пия биричка и пиша този статус, което е хубаво, за мен.. Няма да се качвам на каяк никога повече. Тази работа не е за нас, футболистите. Винаги е по-хубаво да е... лекинко и без напрежение\". Сподели:", "date": "2018.08.02", "title": "ШОК И УЖАС В КАМБОДЖА! Ваня Джаферович и жена му на косъм от удавяне в Южнокитайско море"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D1%81%D0%BE%D1%84%D0%B8%D1%8F-%D0%B4%D0%B2%D0%B0%D0%BC%D0%B0-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BE%D0%BF%D0%B8%D1%82%D0%B0%D0%BB%D0%B8-%D0%B4%D0%B0-%D0%BE%D0%B1%D0%B5%D1%80%D0%B0%D1%82-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%81%D0%B5-news770192.html", "text": "Двама бандити са направили опит да оберат бензиностанция в София тази нощ, съобщиха от пресцентъра на МВР. По първоначални данни те не са успели да откраднат пари от обекта. Сигналът за престъплението е постъпил в 23:20 часа вчера. Двама въоръжени нахлули в бензиностанцията на бул. „Цветан Лазаров”, ударили касиерката и поискали от нея оборота. Нападателите първоначално взели касетка с пари, но при все още неизяснени обстоятелства в крайна сметка излезли без нея и напуснали района с автомобил, който ги чакал отпред, посочват от МВР. Двамата се издирват. Сподели:", "date": "2018.08.02", "title": "ЕКШЪН В СОФИЯ! Двама маскирани опитали да оберат бензиностанция, издирват се"}
{"url": "http://pik.bg/%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B0%D0%BD%D1%82%D0%B8%D0%B4%D0%BE%D0%BF%D0%B8%D0%BD%D0%B3%D0%BE%D0%B2%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B2%D0%B8%D1%82%D0%BE%D0%BB-news770196.html", "text": "Министърът на младежта и спорта Красен Кралев проведе работна среща с министъра на спорта и туризма на Полша Витолд Банка. Поводът за визитата на Банка е кандидатурата му  за президент на Световната антидопингова агенция (WADA), като Кралев е първият министър, с когото се среща след обявяването й. Както е известно, през 2017 г. Красен Кралев беше избран за член на Учредителния борд на Световната антидопингова агенция, представляващ позицията на Европейския съюз. Витолд Банка е бивш лекоатлет с богата спортна кариера. Има бронзов медал на 400 м от Световното първенство в Осака, както и световна титла до 23 години с щафетата на Полша на 4х400 м. По време на срещата Банка, който в момента е член на Изпълнителния комитет на WADA, представи основните цели в програмата си. Той акцентира върху нуждата от подобряване на антидопинговата система и качеството на антидопинговите мерки, създаване на повече антидопингови лаборатории из целия свят, както и ролята на комуникацията със спортистите. „Една от основните ми цели е да изградя единство в Световната антидопингова агенция и да подобря партньорството между правителствата и спортното движение, за да се търсят компромисни решения по въпроси, които са трудни и за двете страни“, заяви Банка. Друг акцент в програмата на полския министър са изграждането и развитието на капацитета на антидопинговите организации чрез нов Антидопингов фонд за солидарност - напълно независим орган, финансиран от доброволни дарения от спонсори, правителства и спортните организации. Министър Кралев засвидетелства подкрепа за кандидатурата на Банка и се ангажира да работи активно в кампанията му. Той уведоми госта си, че след изтичане на мандата му като член на Учредителния борд на Световната антидопингова агенция на база на натрупания опит ще се кандидатира отново, но този път като министър-експерт. На срещата присъства и председателят на Ад хок Европейския комитет за Световната антидопингова агенция към Съвета на Европа  и заместник-директор в Министерството на спорта и туризма на Полша Рафал Пиечота. Изборите за президент на Световната антидопингова агенция ще се проведат по време на Световната конференция за допинг в спорта в Катовице през ноември 2019 г. Другият кандидат за президент на WADA към момента, който няма спортна биография, е норвежкият министър на децата и равенството Линда Хелеланд. Сегашният президент Сър Крейг Риди, чийто втори мандат изтича и той няма право да се кандидатира отново, е представител на спортното движение. Тъй като президентът на WADA се избира на реципрочен принцип, следващият, който ще заеме поста трябва е представител на правителствата. Сподели:", "date": "2018.08.02", "title": "Красен Кралев се срещна с кандидата за президент на Световната антидопингова агенция Витолд Банка "}
{"url": "http://pik.bg/%D0%B8%D0%B7%D0%BF%D0%B8%D1%81%D0%B2%D0%B0%D1%82-%D0%B4%D0%B5%D0%BC%D0%B8-%D0%BB%D0%BE%D0%B2%D0%B0%D1%82%D0%BE-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-news770170.html", "text": "Американската певица Деми Ловато, която бе приета по спешност в болница заради предозиране с наркотици, ще бъде изписана от лечебното заведение до края на седмицата, съобщава TMZ, цитирани от „Лайф“. Изданието отбелязва, че сега Ловато е изправен пред избора да постъпи в клиника за лечение от наркотичната си зависимост или да отблъсне много свои близки хора. Няколко месеца Ловато отказваше помощ в борбата с наркозависимостта си, заради което най-близките й в момента са в напрегнато очакване, че певицата за пореден път ще се срине и ще посегне към наркотиците. По информация на правоохранителните органи, Ловато попадна в болница след предозиране с хероин. Близки на изпълнителката обаче заявиха пред TMZ, че не става дума за хероин, а за друго вещество, без да уточняват какво. Сподели:", "date": "2018.08.02", "title": "Изписват Деми Ловато от болница до края на седмицата"}
{"url": "http://pik.bg/%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BA%D0%BB%D0%B5%D1%87%D0%BA%D0%B8-%D0%B7%D0%B0-%D1%8F%D0%B4%D0%B5%D0%BD%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%89%D0%B8-%D0%B2%D0%BA%D1%83%D1%81%D0%B0-%D0%BD%D0%B0-%D1%85%D1%80%D0%B0%D0%BD%D0%B0%D1%82%D0%B0-news770155.html", "text": "Международен екип от изследователи е разработил клечки за хранене, които могат да променят вкуса на храната на по-кисел или по-солен, съобщава списание Food Research International, цитирано от „Известия“. Според информацията, за промяната на вкуса отговарят електроди, поставени по крайщата на купата с храна, които вървят в комплект с клечките. Приборите на масата също са свързани с електроди, които са свързани с батерия Необичайните прибори са снабдени с индикатори, които разпознават вкуса на храната. Според разработчиците, за това, мозъкът да възприема храната като кисела, по електродите постъпва симулация със сила на тока 180 микроампера и работен цикъл от 70 процента. За солена – ток от 40 микроампера и работен цикъл от 20 процента. Новите прибори вече са били тествани от над 30 доброволци. По думите на участниците в тестовете, вкусовите рецептори действително се подчинявали на сигналите на електродите. Сподели:", "date": "2018.08.02", "title": "Учени създадоха клечки за ядене, променящи вкуса на храната"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%BD%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4-%D0%B2-%D1%81%D0%B0%D1%89-news770171.html", "text": "Четирима работници, които са обслужвали газопровод, и един пожарникар са пострадали при серия от взривове на газопровод в окръг Мидланд, щата Тексас, съобщава CBS7. Всички пострадали са настанени в болница. Отбелязва се, че пътищата в района на инцидента веднага са били отцепени. Причината за взривовете, по предварителни данни, е изтичането на газ. Заради това, че в района има няколко газопровода, операторът на взривилия се към момента остава неизвестен. Сподели:", "date": "2018.08.02", "title": "Петима пострадали при взривове на газопровод в САЩ"}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%89%D0%BE-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D1%82%D0%B0%D0%BD%D0%B0-%D0%B7%D0%B0-%D1%80%D0%B5%D0%B7%D0%B8%D0%BB-%D0%B5%D1%82%D0%BE-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-%D0%B0%D1%83%D1%82%D0%BE%D1%80%D0%B8-news770201.html", "text": "Треньорът на Лудогорец Пауло Аутори посочи причините за загубата с 0:1 от унгарския МОЛ Види и отпадането от квалификациите за влизане в груповата фаза на Шампионската лига. “В края на първото полувреме отборът загуби концентрация и натрупа жълти картони. Не успяхме да се концентираме и затова загубихме мача. Получихме гол, когато бяхме с човек по-малко, а Георги Терзиев беше извън терена заради удара в главата. Загубихме мача заради липсата на концентрация. Дойдохме тук, за да играем. Първият картон, който Върджил получи, бе без причина. Те можеха да правят груби нарушения, а Върджил беше изгонен заради интерпретация. Трябваше да ги накараме те да загубят баланс, а не ние да загубим. Урокът, който ни даде днешният мач, е да не губим концентрация. След победите и след загубите ни остава животът. Трябва да сме умни и да не повтаряме грешките, заради които не успяхме да се класираме. Не бяхме ефикасни в първия мач. Противникът не ни изненада. Очаквахме да има много накъсана игра, но след изгонването на Върджил стана още по-трудно. Имаме много мачове, които ни предстоят. Имаме още европейски мачове и срещи от българския шампионат. Трябва да се учим от трудностите, които ни дава футболът. Животът продължава”, завърши бразилският специалист изказването си пред ДИЕМА СПОРТ след края на срещата. Сподели:", "date": "2018.08.02", "title": "КАТАСТРОФА! Защо Лудогорец стана за резил?! Ето обяснението на бразилския треньор Аутори"}
{"url": "http://pik.bg/%D1%80%D1%83%D1%81%D0%BD%D0%B0%D0%BA-%D0%B7%D0%B0%D0%B4%D0%B8%D0%B3%D0%BD%D0%B0%D0%BB-275-%D1%82%D0%BE%D0%BD%D0%B0-%D0%BC%D0%B5%D1%82%D0%B0%D0%BB-%D0%BE%D1%82-%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B8%D1%82%D0%B5-news770185.html", "text": "В Русия бе задържан мъж , който откраднал сам, само с подръчни средства, около 275 тона метал от железниците , предаде АФП, като се позова на полицията в Санкт Петербург. 38-годишният безработен отивал през нощта на станция Красное село , в южната част на втория по големина руски град, за да демонтира дискретно гайки и други метални елементи . Той бил \"въоръжен\" само с гаечен ключ и клещи. Полицията в Санкт Петербург не уточни от колко време мъжът, по националност руснак, е извършвал тези кражби. Заловен на местопрестъплението вчера, той може да бъде осъден на до пет години затвор. Кражбите на метали в Русия, особено от железниците, са често явление. Един тон може да бъде продаден в страната за около 14 000 рубли (190 евро), отбелязва АФП. Сподели:", "date": "2018.08.02", "title": "Руснак задигнал 275 тона метал от железниците"}
{"url": "http://pik.bg/%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D1%82%D1%87%D0%B8%D1%82%D0%B0-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B8%D0%B7%D0%B1%D0%BE%D1%80%D0%B0-%D1%81%D0%B8-%D0%B7%D0%B0-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD-news770178.html", "text": "Колко лева изплати Фондът за гарантирани вземания на работниците и служителите и колко души получиха неизплатените си заплати до момента след приетите и влезли в сила от началото на 2018 г. промени в законодателството, предложени и внесени от омбудсмана Мая Манолова и колко граждани се жалваха от лоша администрация, нарушени потребителски и социални права, право на здравеопазване, чиста околна среда, образование и др. ще отчете общественият защитник Мая Манолова от 11.00 часа в институцията (ул. Георг Вашингтон № 22). Повод за пресконференцията е отбелязването на три години от избора на Мая Манолова за омбудсман на Република България от Народното събрание. На 30 юли 2015 година Мая Манолова бе избрана за омбудсман на Р България от Народното събрание. След първата година от встъпването си в длъжност Манолова отчете, че са били подадени над 8000 жалби до нея, а съдействие се получили над 20 000 човека. Сферите, в които най-много е съдействала тогава тя са: топлоснабдяването, електроснабдяването, телефонните услуги, хората с увреждания, здравеопазването. Тя отчете като най-голямата си битка тази, свързана с топлофикациите. Тогава започна и борбата ѝ с работата на частните съдебни изпълнители, колекторските фирми, бързите кредити. През 2016 година в институцията на омбудсмана са постъпили рекорден брой жалби и сигнали. Общо подадените жалби и сигнали са били 10 640, като около 30% от тях са срещу монополни дружества и доставчици на обществени услуги. Най-много жалби и сигнали през 2016 г. са постъпили срещу Топлофикация - 882, следвана от мобилни оператори - 531 и електро оператори - 502, срещу ВиК дружества - 422, банки - 314, и арбитражни съдилища - 128. По думите й 14% от жалбите са срещу нарушени социални права на българите, а срещу нарушено право на собственост – 11%. Най-голям брой от жалбите постъпват по интернет – 40%. 38% са подадени с писма, а 22% от граждани, които са посетили приемната на омбудсмана. Приключените проверки по жалби на граждани са 9 675. Общо 27 037 души са получили непосредствено съдействие и подкрепа от институцията през изминалата година. Общественият защитник е внесла в парламента 11 законодателни инициативи, проведени са 5 публични кампании, част от които ще продължават и през следващата година. Били са отправени 4 жалби до Конституционния съд, 2 жалби до Върховния касационен съд и до Върховния административен съд, а институцията е организирала 18 дискусии и кръгли маси по важни за българските граждани теми. На 30 март 2018 г. омбудсманът на Р България Мая Манолова внесе в деловодството на парламента Годишния отчет за работата на институцията през 2017 година. 34 908 граждани са се обърнали за помощ и съдействие към омбудсмана през миналата година. 22 369 от тях са приети и консултирани. Мая Манолова посочи, че с 20% нараства броят на жалбите, в сравнение с 2016 година. 12 539 жалби от общо 12 635 са приключени. По тях са отправени над 1800 препоръки до различни институции, като всяка втора е изпълнена. 3060 от жалбите на гражданите до омбудсмана са срещу монополните дружества. Следващите по брой са жалбите за неплатени заплати, трудова експлоатация, проблеми с пенсионирането, както и тези, свързани с изпълнителното производство. Омбудсманът отчете увеличение на жалбите, свързани със свръхзадлъжнялостта на българите, които са 1752. По думите на Манолова през 2017 година е нараснал броят на жалбите, но и на свършената работа и решените проблеми на българите. Омбудсманът изтъкна, че институцията е показала, че работи прозрачно, без да дели жалбоподателите по етнос, народност или социално положение. Институцията омбудсмана е била в 97 населени през 2017 година по конкретни проблеми на граждани. Проведени са над 20 кръгли маси и обществени дискусии. 10 са законодателните инициативи, които са завършили с решения на парламента. Сподели:", "date": "2018.08.02", "title": "Мая Манолова отчита три години от избора си за омбудсман"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B7%D1%8A%D0%B1%D0%B8%D1%82%D0%B5-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%BF%D0%B0%D0%B4%D0%B0%D1%82-%D0%BE%D1%82-%D1%81%D1%82%D1%80%D0%B5%D1%81-%D0%B4%D1%8A%D1%80%D0%B6%D0%B0%D1%82-%D1%8F-%D0%B2%D1%8A%D1%80%D0%B7%D0%B0%D0%BD%D0%B0-%D0%B7%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%BE%D1%82%D0%BE-%D0%BB%D0%B5%D0%B3%D0%BB%D0%BE-news770198.html", "text": "\"Това е противозаконно и нечовешко отношение\", коментира в ефира на Би Ти Ви адвокатът на хванатата с подкуп кметица на \"Младост\" Десислава Иванчева - Марин Марковски. Поводът е довеждането й в болницаа с белезници и вериги на краката. Той уточни, че от стрес тя е получила пародонтоза и зъбите й са започнали да падат. \"Това е изтезание, нечовешко, нехуманно отношение. Законът позволява да се използват белезници. Но тук говорим за едно престъпление - това не е човек, който е извършил грабеж или убийство. Тя е разследвана за подкуп, престъпление от типа на белите якички. В момента тя е прикована, вързана на болничното си легло, което е по-голямо изтезание и от белезниците\", каза бившият зам.-министър на правосъдието Димитър Бонгалов. Приковаването към леглото е масово изтезание. \"Дори вътре в ареста арестантите ги извеждат с белезници. В тоалетната се влиза с белезници на краката и при отворена врата под контрола на надзирателя. Не бива да присъства надзирател, ако лекарят не заяви, че го е страх. Но тук се нарушава законът\", поясни Бонгалов. Според Марковски няма доказателства за престъпление срещу Иванчева. \"В момента, когато е арестуван кметът на Младост, кварталът се застроява по един безобразен и отвратителен начин“, поясни той. От думите на Бонгалов стана ясно, че от 1 март има нова инструкция на началника на затвора, за по-строг контрол по време на транспортиране на задържани. Той нарежда да се конвоират задържани с колан и белезници на ръцете и краката. „Не може да присъства надзирател, освен ако лекарят не каже, че го е страх от задържания. Това става по нареждане на началника на затвора“, продължи Марковски. Той разкри, че вече има заведено дело в Страсбург за нарушаване на човешките права на Десислава Иванчева и увери, че тя ще го спечели. „Жените много тежко приемат задържане. Стресът за тях е огромен. В този случай е съпътствано с тежки хронични заболявания. Дори доживотно осъдените не се оковават така. Това е злоупотреба с права“, подчерта той. „Срещу нея се извършва изтезание и унижение, защото Иванчева е жертва на една груба съдебна грешка. Тя е жертва на погрешно прокурорско обвинение“, каза Марковски. „Това, което наблюдавахме вчера е неправилно и е в нарушение на закона“, добави Бобгалов. „Всеки от задържаните лица в момента се охранява по този начин. Задържаните са около 1000 и могат да заведат дела и да ги спечелят“, предупреди експертът. Той допусна, че не е изключено това оковаване на задържани да се дължи на факта, че надзирателите не се чувстват сигурни. Сподели:", "date": "2018.08.02", "title": "ГОРЕЩА ТЕМА! Зъбите на Иванчева падат от стрес, държат я вързана за болничното легло"}
{"url": "http://pik.bg/%D0%BD%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%81%D0%B5-115-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B8%D0%B7%D0%B1%D1%83%D1%85%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-news770188.html", "text": "Навършват се 114 години от избухването на Илинденско-Преображенското въстание – естествено продължение на опитите за политическо и духовно освобождение и обединение на българския народ. Въстанието избухва в Битолски, Солунски и Скопски революционен окръг. В началото на януари 1903 г. в Солун е свикан конгрес на ВМОРО. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден по стар стил) 1903 г., откъдето идва и име му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост. Сподели:", "date": "2018.08.02", "title": "Навършват се 115 години от избухването на Илинденско-Преображенското въстание "}
{"url": "http://pik.bg/%D1%80%D0%B5%D0%BA%D0%B0-%D1%87%D0%B0%D1%8F-%D0%BF%D1%80%D0%B5%D0%BB%D1%8F-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%8A%D1%82%D1%8F-%D0%BA%D0%B0%D1%82%D1%83%D0%BD%D0%B8%D1%86%D0%B0-%D1%8F%D0%B3%D0%BE%D0%B4%D0%BE%D0%B2%D0%BE-news770218.html", "text": "Отсечката между пловдивските села Ягодово и Катуница е затворена за движение, тъй като река Чая е преляла и е заляла платното, съобщиха от полицията. Снощи в региона се разрази гръмотевична буря и паднаха обилни валежи. Реката е повишила нивото си заради голямото количество дъжд и е излязла от коритото си. В момента полицейски екипи отбиват трафика от залятия път по обиколни маршрути. Сподели:", "date": "2018.08.02", "title": "Река Чая преля, затвори пътя Катуница-Ягодово"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D1%82%D1%87%D0%B8%D1%82%D0%B0-3-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B4%D0%B5%D0%B9%D0%BD%D0%BE%D1%81%D1%82%D1%82%D0%B0-%D1%81%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news770181.html", "text": "Омбудсманът Мая Манолова отчита три години от дейността си на поста. В приемната в столицата и в страната за този период са приети 42 690 души,  Манолова на пресконференцията . „Броят на жалбите е 32 649, от тях 31 078 са приключени. Това число показва, че не просто приемаме жалби, а действаме в крайни срокове“, обяви тя. „Всяка втора от препоръките на омбудсмана е изпълнена изцяло или частично“, заяви Мая Манолова. „Най-много са жалбите относно правата на потребителите, следват ги тези за социалните права“, обясни тя. „Искам да отбележа ръста на жалбите, свързани с правото на собственост и чиста околна среда“, каза още омбудсманът. Сподели:", "date": "2018.08.02", "title": "ИЗВЪНРЕДНО В ПИК TV! Омбудсманът Мая Манолова отчита 3 години от дейността си (ОБНОВЕНА)"}
{"url": "http://pik.bg/%D1%81%D0%B5%D0%BB%D0%BE-%D1%81%D0%B5-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%B1%D1%83%D0%BD%D1%82-%D1%82%D0%BE%D0%BA%D0%BE%D0%B2%D0%B8%D1%82%D0%B5-%D1%83%D0%B4%D0%B0%D1%80%D0%B8-%D1%81%D0%B0-%D0%B4%D0%BE-7-%D0%BD%D0%B0-%D0%B4%D0%B5%D0%BD-%D1%83%D1%80%D0%B5%D0%B4%D0%B8%D1%82%D0%B5-%D0%BC%D0%B0%D1%81%D0%BE%D0%B2%D0%BE-%D0%B3%D1%8A%D1%80%D0%BC%D1%8F%D1%82-news770208.html", "text": "В ловешкото село Александрово страдат всеки ден. В населеното място живеят повече от 2000 жители, съобщиха в сутрешния блок на Нова телевизия. Хората искат обезщетение, тъй като електроуредите им са изгорели. 15 спирания се регистрират за 36 часа. Междувременно токовите удари са между 4 и 7 на ден, което създава огромни проблеми. Ток няма и в детската градина, там електрозахранването спира всеки ден. Заради токовите аварии хората се вдигат на протест. Цяло село се вдигна на бунт заради прекъсвания на тока. Сподели:", "date": "2018.08.02", "title": "Село се вдигна на бунт! Токовите удари са до 7 на ден, уредите масово гърмят"}
{"url": "http://pik.bg/%D0%B3%D0%BE%D1%80%D0%B5%D1%89%D0%B8-%D1%81%D0%BB%D0%B5%D0%B4%D0%B8-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD-%D0%B7%D0%B0-%D0%B8%D0%B7%D0%BC%D0%B0%D0%BC%D0%B8-%D1%81-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D0%BA%D0%BE%D0%BB%D0%B8-news770253.html", "text": "Новосъздадена фирма за Рент-а-кар на автомобили, контролирана от Димитър Жезляков-Очите на територията на Слънчев бряг, е в центъра на разследването на ГДБОП, след което тази сутрин са започнали арестите в Бургас. Това съобщава \"Флагман\", като се позовава на свой източник, запознат с част от материалите, по които работи Спецпрокуратурата. Става въпрос за произход на 60 автомобила, някои от които луксозни – Поршета, Мерцедеси Ес-класа и други лимузини от този ранг. В Главната дирекция на НАП в столицата е имало информация за нерегламентирано ползване на ДДС при вноса и прехвърлянето на автомобилите. Припомняме, че днес сутринта в Бургас бяха закопчани над 10 души. Сред тях са Митьо Очите, Йордан Въчев – Ларша и Никола Маринов-Магарето. Спецпрокуратурата обяви, че срещу тях ще бъдат повдигнати обвинения за ОПГ за рекет, телесни повреди и разпространение на наркотици. Част от дейността на бандата била и въпросната фирма за Рент-а-кар. Сподели:", "date": "2018.08.02", "title": "ГОРЕЩИ СЛЕДИ! Митьо Очите разследван за измами с луксозни коли"}
{"url": "http://pik.bg/%D0%BC%D0%B0%D1%80%D1%82%D0%B8%D0%BD-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%B5-%D1%80%D0%B5%D0%BF%D1%87%D0%B8-%D0%BD%D0%B0-%D1%86%D0%B8%D0%BA-news770209.html", "text": "Тези въпроси трябва да бъдат решени, за да може да се осигури тази възможност за избирателите, добави Андреев. Той посочи, че не би могъл да се ангажира с конкретни срокове кога ще се въведе машинното гласуване. Има вече 18 месеца закъснение на ЦИК за машинното гласуване. За този период те са нарушили Изборния кодекс около 50 пъти, защото за всеки частичен избор трябваше да бъде осигурено машинно гласуване, заяви Мартин Димитров от \"Демократична България\". Аз съм убеден, че те нямат особено желание да въвеждат машинното гласуване и протакат. Затова заведохме дело. Има шест месеца срок – нека да спрат да протакат и да изпълнят закона, подчерта Димитров. Имам много сериозни подозрения, че и ГЕРБ, и БСП, и ДПС искат да отменят и машинното, и дистанционното гласуване, само че нямат смелостта да отидат и да го заявят в Народното събрание. За тях е по-добре да го има записано в закон, но да не се въвежда на практика, каза още Мартин Димитров. Въвеждането на машинното гласуване поставя редица въпроси, като например за логистиката и съхраняването на машините. Централната избирателна комисия не би могла да реши тези въпроси самостоятелно, това трябва да стане с помощта на държавата, каза в сутрешния блок на Нова телевизия говорителят на ЦИК Александър Андреев. Сподели:", "date": "2018.08.02", "title": "Мартин Димитров се репчи на ЦИК"}
{"url": "http://pik.bg/%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D1%81-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%BF%D1%83%D1%88%D0%BA%D0%B0-%D0%BC%D1%8A%D0%B6-%D0%B2-%D0%BB%D0%BE%D0%BC-news770248.html", "text": "64-годишен мъж е прострелян в челото с въздушна пушка в Лом. Това съобщиха от ОДМВР-Монтана. На 1 август в 17.30 ч. в ОДЧ на РУ Лом е подаден сигнал от МБАЛ Лом, според който в Центъра за спешна медицинска помощ е приет 64-годишен жител на град Лом с наранявания в областта на челото. При извършената проверка е установено, че около 17.00 часа пострадалият се е прибирал към дома си и е усетил удар в областта на челото. При преглед в МБАЛ Лом в областта на челото на пострадалия е открит малък предмет, заседнал под кожата. Мъжът е настанен е за лечение в отделение по хирургия, без опасност за живота. При направената операция от раната е изваден предмет, наподобяващ сачма за въздушна пушка тип \"Чашка\". Местопроизшествието е посетено от дежурна оперативна група на РУ Лом. Извършени са процесуално-следствени действия. По случая е образувано досъдебно производство. Сподели:", "date": "2018.08.02", "title": "Простреляха с въздушна пушка мъж в Лом"}
{"url": "http://pik.bg/%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%B0%D0%BD%D0%B8%D1%81%D1%82%D1%8A%D0%BD-%D0%B8%D0%B7%D0%BA%D0%B0%D1%80%D0%B2%D0%B0-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D1%81%D0%B8-%D1%81-%D0%B1%D0%BE%D0%BA%D1%81-news770264.html", "text": "Дженифър Анистън винаги е имала имиджа на миловидна, симпатична и вечно усмихната жена, която много би искал да ти бъде приятелка. И тя като всички нас е имала от онези моменти, в които много, ама наистина много ти се иска да удариш някой в лицето. При това да го удариш така, че наистина да го заболи. В интервю за списание \" актрисата, която в началото на тази година се раздели със съпруга си Джъстин Теру, заяви: \"Добре, нека да бъдем честни. Имала съм моменти, когато наистина съм искала да фрасна някого. Но е само фантазия. Колкото и да ми се се е искало, не мисля, че някога бих могла наистина да го направя\". Според нея гневът не е нещо лошо, дори може да бъде здравословен в определени количества и когато не е насочен към лицето на човека отсреща. \"Боксът е прекрасен начин да изкараш агресията си. Тогава може да си представиш как удряш някой в лицето, без наистина да му го причиняваш. Но пък се разтоварваш от цялата лудост и гадости, които те заливат през деня“, сподели още Анистън, която краси корицата на септемврийския броя на списанието, пише \"Ева\". InStyle\" Сподели:", "date": "2018.08.02", "title": "Дженифър Анистън изкарва агресията си с бокс"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B3%D0%BE%D0%BD%D0%B7%D0%BE-%D1%81-%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%BF%D0%BE-%D0%B1%D0%BE%D1%81%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D1%81%D0%BF%D0%B0%D1%81-%D1%80%D1%83%D1%81%D0%B5%D0%B2-%D1%80%D0%B5%D0%B4%D0%B8-%D1%82%D1%80%D0%B0-news770210.html", "text": "Легендата на Левски Георги Иванов-Гонзо остро разкритикува политиката на настоящото ръководство в интервю за bTV. Според бившия нападател на \"сините\" клубът скоро няма да излезе от кризата, а самият той категорично отхвърли възможността да се завърне на \"Герена\". \"Назначава се треньор, който се избира от президента. А президентът гледа футбол от една година. Трябва да има човек, коректив, който да даде оценка на футболистите, които се привличат, които се освобождават. На треньорите, които се слагат\", каза бившият нападател по адрес на Спас Русев. \"На президента на Левски му стана интересно да бъде по медиите и да прави трансфери. В същия момент имаш изпълнителен директор (б. ред. - Красимир Иванов), който никога не се е занимавал с футбол. А той е другият човек, който прави трансферите.\", допълни Иванов. \"В момента Левски е обезпечен добре, но трябва така да се направи структурата, че да се взимат момчета от школата, а не чужденци. Тези чужденци са изгонени от техните си отбори. Ние ги взимаме, за да ги учим да играят футбол, а те ни забиват още по-надолу.\" \"С цялата политика, която води, нищо добро не чака \"Левски\" и ще има още по-големи проблеми. Смяната на треньора е закъсняла, защото няма кой да посочи грешките на треньора и на собственика. Стига се до едно блато, от което \"Левски\" ще излезе много трудно. Ще си говорим пак след една година.\". Според Георги Иванов в отбора има прекалено много чужденци: \"Аз съм станал от Левски, защото съм харесвал Наско Сираков, Божидар Искренов, Емил Велев. В този отбор кой да харесаш? Пълно е с чужденци. Да харесвам Обертан, ако съм дете, за да стана от \"Левски\" само заради синия цвят? По-добре да гледам \"Челси\" заради по-качествения футбол\", заяви бившият нападател. По отношение на новия треньор Славиша Стоянович, легендата на \"сините\" смята, че клубът прави отново грешката да сменя наставника преди началото на сезона. \"Почваме пак с шест месеца ми трябват, за да опозная отбора. А след шест месеца я камилата, я камиларя. Така че \"Левски\" пропусна още една година\", завърши Гонзо. Сподели:", "date": "2018.08.02", "title": "ФУТБОЛНА БОМБА! Гонзо с жесток удар по боса на Левски! Легендата избухна: Спас Русев реди трансфери, а гледа футбол от една година"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D0%BA%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81-%D0%BA%D0%B0%D1%87%D1%83%D0%BB%D0%BA%D0%B8-%D0%BE%D0%B1%D1%81%D0%B0%D0%B4%D0%B8%D1%85%D0%B0-%D0%BE%D0%B4%D0%BC%D0%B2%D1%80-%D0%B1%D1%83%D1%80%D0%B3%D0%B0%D1%81-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B8-%D1%88-news770265.html", "text": "Тежко въоръжени спецполицаи с качулки и бронежилетки са обсадили в този момент сградата на ОДМВР-Бургас, съобщава \"Флагман\". . Той пристигна по-рано днес в Бургас, за да ръководи лично акцията по залавянето на бандата на Димитър Желязков - Митьо Очите. До тогава в дирекцията трябва да бъдат докарани за разпит част от задържаните рано тази сутрин. Сподели:", "date": "2018.08.02", "title": "ОТ ПОСЛЕДНИТЕ МИНУТИ! Тежко въоръжени полицаи с качулки обсадиха ОДМВР-Бургас, пристигна и шефът на спецпрокуратурата Иван Гешев (СНИМКИ)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B8%D0%BC%D0%B0%D1%82-%D0%BB%D0%B8-%D0%BA%D1%80%D0%B0%D0%B9-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-news770212.html", "text": "По традиция в София се започват ремонти на пътища и критични отсечки. Това от своя страна често образува кошмарни тапи и създава проблеми в движението. Амбицията тази година е преди 15 септември да приключат дейностите по натоварени улици. „Отсечката, която ремонтираме от Граф Игнатиев до Ректората трябва да бъде отворена в понеделник“, заяви в студиото на „Здравей, България“ по Нова телевизия столичният кмет Йорданка Фандъкова. По думите й времето ще позволи да се асфалтира втората част. „Дейностите вървят така, че преди 15 септември натоварените отсечки да бъдат отворени“, обясни кметът. По булевард „Васил Левски“ от Ректората до паметника ще се започне ремонт. Булевард „Христофор Колумб“ ще бъде затворен изцяло на 11 и 12 август, за да се положи асфалт. „Получава се един прекрасен нов булеварт“, смята още Фандъкова, като допълни, че в столицата се проектират и нови трамвайни линии. През летните месеци столицата става като строителна площадка. Сподели:", "date": "2018.08.02", "title": "ВАЖНО! Имат ли край ремонтите в София?"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%BE%D1%80%D0%B4%D0%BE%D0%BD-%D0%BE%D1%82-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%B8-%D1%87%D0%B5%D0%BD%D0%B3%D0%B5%D1%82%D0%B0-%D0%B2%D0%BE%D0%B4%D0%B8-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D1%82%D0%B5-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%BD%D0%B8%D0%BC%D0%BA%D0%B8-news770273.html", "text": "Кордон от маскирани спецполицаи преди минути изкара от ОДМВР-Бургас един от най-близките хора на Димитър Желязков-Очите. Радослав Николов, по прякор Рачо, бе ескортиран до Пето РУ, където се намира арестът. Акцията протича при изключителни мерки за сигурност, като закопчаният с белезници Рачо е воден от петима маскирани полицаи, съобщава \"Флагман\". Николов е един от над десетте арестувани от ГДБОП при разбитото днес ОПГ за рекет, телесни повреди и разпространение на наркотици. Част от дейността на групата са били ДДС измами при покупка на луксозни автомобили. Няколко такива в момента се намират запечатани на паркинга на бургаската дирекция. За лидери на бандата са сочени Митьо Очите, Данчо Ларша и Кольо Магарето. Сподели:", "date": "2018.08.02", "title": "ИЗВЪНРЕДНО! Кордон от маскирани ченгета води подчинените на Митьо Очите в ареста (СНИМКИ)"}
{"url": "http://pik.bg/%D1%87%D0%B5%D1%81%D1%82%D0%B8%D1%82%D0%BE-%D1%80%D0%BE%D0%B4%D0%B8-%D1%81%D0%B5-%D1%85%D1%80%D0%B8%D1%81%D1%82%D0%BE-%D0%BF%D0%BE%D1%80%D1%82%D0%BE%D1%87%D0%B0%D0%BD%D0%BE%D0%B2-%D0%BC%D0%BB%D0%B0%D0%B4%D1%88%D0%B8-news770272.html", "text": "Христо Божинов Порточанов-младши се е родил тази сутрин в столичния \"Майчин дом\" при екипа на професор Дяволов. Мъникът е с тегло от 3560 грама и ръст от 50 сантиметра, съобщава \"Флагман\". Христо-младши ще носи трите имена на прочутия си дядо - бившият футболен бос Христо Порточанов, който създаде явлението \"Нефтохимик\" през 90-те години на миналия век. Това е третото внуче на Портос, като за първи път е момче. Първите две са момичета - Рая и Христина. Рая вече е шампионка по конен спорт. Сподели:", "date": "2018.08.02", "title": "ЧЕСТИТО! Роди се Христо Порточанов-младши"}
{"url": "http://pik.bg/%D0%B1%D1%81%D0%BF-%D1%8F%D1%85%D0%B2%D0%B0-%D0%B8-%D0%B3%D0%BB%D0%B0%D0%B4%D0%BD%D0%B0%D1%82%D0%B0-%D1%81%D1%82%D0%B0%D1%87%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D1%89%D0%B8-news770215.html", "text": ". Това съобщиха от пресцентъра на БСП. Срещата ще се състои от днес от 12:00 ч. в Български разменно сортировъчен център на адрес: София, ул. „Челопешко шосе“ 31. В нея ще участват народните представители Георги Свиленски, Петър Витанов и Станислав Владимиров. Представители на БСП ще се срещнат със служители на държавното дружество “Български пощи” ЕАД, които обявиха гладна стачка Сподели:", "date": "2018.08.02", "title": "БСП яхва и гладната стачка в \"Български пощи\""}
{"url": "http://pik.bg/%D0%BC%D0%B0%D0%B4%D0%BE%D0%BD%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B0-%D0%B2-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%82%D1%80%D1%8A%D0%BC%D0%BF-news770298.html", "text": "Мадона разкри в интервю за италианското издание на Vogue защо се е преместила в Португалия с четирите си най-малки деца, родени в Малави - Дейвид Банда (12), Мърси Джеймс (12) и 5-годишните близначки Стела и Естер. Първоначално Дейвид е приет в детската футболна школа на \"Бенфика\", която се намира в Лисабон. Това обаче не е единствената причина Мадона да се откаже от жилището си в Манхатън. Тя иска да избяга от новия президент на САЩ Доналд Тръмп! , коментира певицата пред списанието. Кралицата на поп музиката живее в Лисабон повече от година. Новият албум на Мадона е повлиян от португалската музика и в записите му участват местни музиканти. Тавата се очаква да излезе до края на годината. Последният албум на Мадона \"Rebel Heart\" бе издаден през 2015 година. Поп примата ще навърши 60 години през месец август. В новия й 14-и албум ще фигурират някои скандални парчета. В \"Risky places\" ще стане дума за местата, на които звездата си фантазира да прави секс. Сред тях са игрище за голф, църква, мазето на баща й, гробище и спалнята на рапъра Кендрик Ламар. Сподели:", "date": "2018.08.02", "title": "Мадона избягала в Португалия заради Тръмп"}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%B4%D0%B8%D0%B2%D0%BE-%D0%BF%D1%80%D0%B0%D1%81%D0%B5-%D0%BA%D1%80%D0%B0%D0%B9-%D1%88%D0%B0%D0%B1%D0%BB%D0%B0-news770204.html", "text": "Труп на диво прасе бе открит на територията на община Шабла, съобщават от пресцентъра на областната управа. Вече е взета проба от мъртвото животно, която е изпратена в лаборатория за изследване, предвид опасността от африканска чума. Лабораторните резултати се очакват до края на седмицата. Районът, където е намерено мъртвото животно, е отцепен от полицията. След като е взета проба, трупът на дивото прасе е загробен, посочват от пресцентъра на областната управа. Сподели:", "date": "2018.08.02", "title": "ЗАПОЧНА СЕ! Намериха труп на диво прасе край Шабла"}
{"url": "http://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B9%D0%BE%D0%B2%D0%B5%D0%B2-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-%D0%BF%D0%BE-%D0%BF%D1%8A%D1%82%D1%8F-%D1%81%D0%BC%D0%BE%D0%BB%D1%8F%D0%BD-%D0%BC%D0%B0%D0%B4%D0%B0%D0%BD-news770317.html", "text": "Алпинисти монтират анкери, за да бъдат поставени вискоякостни мрежи, които да предотвратят срутването на скална маса по пътя Смолян – Мадан в района на с. Тикале. След това ще пристъпим към мерки за трайно укрепване. Целта ни е движението да бъде пуснато до 15 септември. Това съобщи заместник-министърът на регионалното развитие и благоустройството инж. Валентин Йовев. Днес той беше в Област Смолян, където заедно с областния управител Недялко Славов и заместник-областния управител Владимир Гърбелов инспектира свлачището по пътя за с. Забърдо и срутището в района на с. Тикале, което възпрепятства движението по път ІІ-86 Смолян - Мадан. Зам.-министър Йовев каза още, че се изготвя задание за провеждане на обществена поръчка за избор на изпълнител, който да извърши цялостно укрепване на опасния участък, за да се намери трайно решение. Според предварителните разчети укрепването ще струва около 7-8 млн. лв. Временното укрепване с обезопасителни мрежи ще струва около 1 млн. лв. В района е регистрирано и ново свлачище, което е засегнало главния водопровод, снабдяващ 6 населени места. Според Костадин Тотев от ВиК – Смолян са предприети мерки за изместване на засегнатия водопровод, за да не останат хората без вода. Още утре ще се направи връзка по ново трасе, като превключването ще трае около 1 час. „Хората няма да усетят проблем с водата, докато изместваме водопровода, защото във водоемите на селата има достатъчно количество вода“, категоричен бе той. Ръководителят на експертната работна група, ангажирана с укрепване на свлачището, доц. д-р Стефчо Стойнев – ръководител на катедра „Хидрология и инженерна геология“ в Минно-геоложкия университет „Св. Иван Рилски“ коментира, че предстои засегнатият участък да бъде интензивно стабилизиран, за да се разчисти. Данните сочат, че участъкът се намира в спокойно състояние. „Основната пукнатина, която прегледахме днес не показа процес на активизация, което означава, че изградената по-рано покривка на пукнатината, не е дала възможност да се инфилтрира значително количество вода, което е причина, въпреки проливните дъждове, да няма активизация на процеса. Данните от мониторинговите геоложки наблюдения, които извършваме, показват едно слабо деформиране, в рамките на нормалния порядък за такъв процес, но няма активизация. Това е много важно, защото ще позволи да се извършват укрепителни дейности. На този етап няма влияния и от утре може да стартират всички дейности за аварийно стабилизиране и укрепване на участъка, посочи доц. Стойнев. Той добави, че участъкът, който се нуждае от трайно укрепване, е от разклона за Тикале до новия срутищен участък в съседство, като за целта ще се изгради укрепително съоръжение. Идейните решения предвиждат изграждане на подпорна стена, която ще укрепи откоса и ще улавя отделни скални блокове, които да не могат да падат върху пътното платно и да застрашават сигурността на преминаващите. „Скалата позволява да се работи интензивно и бързо и до 15 септември ще трябва да завършим този участък“, увери той. Заместник-министърът съобщи, че по-рано днес се е образувало ново свлачище по пътя Асеновград – Смолян, преди отклонението за Лъки. Създадена е организация за отклоняване на движението през Кричим. Сигналът за него е подаден на тел. 112 и е приет от Агенция “Пътна инфраструктура“. Веднага е започнало обезопасяване, за да бъде разчистен пътят. Продължава свличането на скална маса в с. Забърдо, където е обявено частично бедствено положение, информира още регионалният зам.-министър. Той отбеляза, че въпреки поставените предупредителни знаци туристи преминават през опасния участък, рискувайки живота си. „Рискът не си струва, защото и в момента пада скална маса. Докато не успеем да пуснем движението в едната лента е по-безопасно да се преминава пешоходно“, коментира още зам.-министър Йовев и добави, че е създадена организация за регулиране на движението с полиция. Заместник-регионалният министър информира още, че ще се търси финансиране по линия на фонда за бедствия и авария за укрепване на свлачището, защото общината няма финансови възможности. Областният управител на Смолян Недялко Славов обобщи, че към момента частичното бедствено положение остава за общините Чепеларе и Девин. Общинският кризисен щаб в Чепеларе ще прецени какво да се прави с разчистването на пътя за село Забърдо. Предстои всеки момент пътят за село Осиково да бъде възстановен, за да се осигури достъп до хората. Проблем има с наводнени 7-8 къщи в самото село. Сподели:", "date": "2018.08.02", "title": "Зам.-министър Валентин Йовев: Започваме укрепване на свлачището по пътя Смолян-Мадан"}
{"url": "http://pik.bg/%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-10-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D1%81%D0%B8%D0%BD-%D0%BD%D0%B0-%D1%80%D1%83%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B1%D0%B8%D1%82-%D0%BE%D1%82-%D0%B3%D0%B0%D1%80%D0%B4-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3---%D1%83%D0%B2%D0%B5%D0%B4-news770318.html", "text": "Синът на генералния директор на руското представителство на международна търговска мрежа Марчин Токаж е бит от охранител в луксозния апартхотел “Harmony Suites Monte Carlo” в Слънчев бряг, твърдят родителите на детето. Преди 4 години руският бизнесмен купил тук апартамент, за да почива заедно със семейството си в приятна, безопасна и луксозна обстановка. Инцидентът станал в събота и заплашва да се превърне в международен скандал, тъй като родителите са сигнализирали Министерството на външните работи на Руската федерация и Руското посолство. Те твърдят, че в събота вечерта 10-годишният им син Доминик си играел на топка заедно с още няколко деца в зоната за отдих до басейна. Около 9 часа вечерта при тях пристигнал човек от охраната. Той се опитал да им отнеме топката, като сграбчил за гърлото 7-годишния приятел на Доминик – Тимофей. Момчето обаче успяло да хвърли топката към Доминик, а той към третия им приятел – Степан. Това вбесило гарда, той блъснал Доминик, момчето паднало и ударило главата и коляното си в близкия шезлонг. Другите момчета побягнали, а гардът продължил да души детето. Майката на Доминик – Наталия – веднага извикала “Бърза помощ”. Линейката откарала момчето в медицински център ”Св. Никола”. Лекарите преценели, че не е нужно детето да постъпва в болница, но трябва да бъде наблюдавано внимателно и ако има главоболие или други тревожни признаци, веднага да се търси помощ. Първият ден след инцидента Доминик бил замаян, на втория почувствал силни болки във врата и вдигнал 39,5 градуса температура. Според майката на Доминик /бащата Марчин е в Москва/, полицаите в Слънчев бряг не приели случилото си за сериозен инцидент и не предприели светкавично разследване на случая, а се задоволили с известния полезен съвет: “Елате утре!” Наталия е наела адвокат. Тя твърди, че шефът на охраната в “Harmony Suites Monte Carlo” се държал с нея като бандит – агресивно и нагло. Дъвчейки дъвка, той обяснил, че виновният гард е уволнен и са му удържани 600 лева. Но Наталия и адвокатът й смятат, че мъжът просто е преместен на друг обект. Със случая се е заела и Районната прокуратура в Несебър. Сподели:", "date": "2018.08.02", "title": "МЕЖДУНАРОДЕН СКАНДАЛ! 10-годишният син на руски бизнесмен бит от гард в Слънчев бряг - уведомени са консулството и МВнР"}
{"url": "http://pik.bg/%D0%BF%D0%BE%D0%B4-%D0%BB%D1%83%D0%BF%D0%B0-%D1%88%D1%83%D1%88%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2-%D1%82%D0%B0%D0%BD%D1%86%D1%83%D0%B2%D0%B0%D1%82-%D1%81%D0%B0%D0%BC%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%B2%D0%B8%D1%80%D0%BA%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%BE%D0%B9-%D0%B5--news770223.html", "text": "С \"Шушана\" тръгнаха, с \"Шушана\" си идват. Така завърши краткият безславен поход на Лудогорец в Шампионската лига и сега босът Кирил Домусчиев ще трябва да се мъчи в ложата да гледа Зрински Мостар или Валета в Лига Европа. Невероятни битки предстоят за \"орлите\", няма спор. Кой им е виновен на шушанките от Разград, ами БФС. Тук те танцуват на българска свирка - биха с измислена дузпа Септември, после не свириха удар от бялата точка за Берое, но въпреки това Лудогорец загуби две точки (1:1). В Европа го няма Боби Михайлов да им праща дресирани чернодрешковци и това изяде главата на шушанките в Унгария срещу МОЛ Види. Първо строгият австриец изгони пресилено Върджил Мисиджан, а после ги поряза жестоко няколко пъти. Всичко се връща, нали така. Когато съдбата ти го върне в Шампионската лига обаче, боли много. Преди феновете на Лудогорец да запеят \"Шушана\" за Домусчиев на стадиона в Разград в Делиормана май е време да бият шута на Марселиньо, Натаниел и Вандерсон. Застаряващите бразилски асове вече не танцуват по терена, изглеждат оттегчени и уморени. А уморените коне ги убиват... Сподели:", "date": "2018.08.02", "title": "ПОД ЛУПА! Шушанките на Домусчиев танцуват само на българска свирка! Няма да повярвате кой е големият виновник за падението на Лудогорец"}
{"url": "http://pik.bg/%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%BE%D0%B2-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D1%8F-%D0%BF%D1%80%D0%B8%D0%B1%D0%B8%D1%80%D0%B0-%D0%B2-%D0%B0%D0%BD%D0%B3%D0%BB%D0%B8%D1%8F-news770233.html", "text": "Златка Райков емигрира от България. Преди повече от месец тя сложи край на дългогодишната си връзка с ММА боеца Георги Валентинов. Скоро след това се е залюби с богат младеж, който живее и учи в Англия. 25-годишният й нов любовник със солидни финансови възможности искал Райкова да е плътно до него. Затова и й предложил да се премести на Острова, за да нямат връзка от разстояние. Златка първоначално се стреснала от шантавата идея, тъй като приятелите и домът й са в България и не си представяла да се отдели от тях. Впоследствие решила да постъпи нестандартно и да последва новата си любов, тъй като тя щяла да бъде далеч от бившия си приятел. Плеймейтката се чувствала кофти, че наскоро си купи тузарски апартамент в покрайнините на София и след замиването й жилището ще стои празно. Новият приятел й обещал, че няма да й липсва нищо и бил готов да изпълни всички нейни прищевки, което съблазнило още повече блондинката. Младежът изглеждал сериозен в намеренията си, а и демонстрирал добър стандарт на живот, като дори ходел с охрана, за да изглежда още по-внушително. Вече като необвързана с ММА боеца, Златка Райкова се появи сама на сватбата на близката си приятелка Светлана Василева с Християн Гущеров. Но тогава никой не се учуди, защото през годините Валентинов почти никога не придружаваше Златка по светски събития. Затова и никой не я попитал на тържеството защо е без половинката си, пише ежедневник. Сподели:", "date": "2018.08.02", "title": "Русата Златка напуска България! Нов любовник я прибира в Англия"}
{"url": "http://pik.bg/%D1%85%D0%B8%D1%82-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%B3%D1%80%D0%BE%D0%B7%D0%B4%D0%B5%D1%82%D0%BE-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D1%81-%D0%BF%D0%B8%D1%80%D0%B0%D1%82%D0%BA%D0%B8-news770200.html", "text": "Стопаните в Кюстендилско гонят с пиратки цели ята с косове, които нападат лозовите насаждения в района. Обикновено атаката от птиците ставала рано сутрин или късно вечер, съобщава \"Монитор\". „Какво ли не опитахме. Слагаме плашила, връзваме капачки, които от вятъра започват да тропат, но нищо. Те просто се изучиха и вече нямат страх от нищо. Последно сме решили да ги плашим с пиратки“, обяснява 48-годишният Георги, които от години отглежда лозя. По негови думи въпреки, че не е напълно настъпил периода на зрее на гроздето птиците минават през насажденията като хуни и оглозгват всичко по пътя си. Единствено пукота от пиратка ги разгонвал, но пак временно. „Ако и тази година е като миналата няма да имам никаква реколта. Първо дъждовете съсипаха част от гроздето, сега и птиците. Няма спасение от тях. Има тук-там зазряло грозде и те отиват и почват да го кълват“, обяснява още кюстендилецът. Той вече се  снабдил с няколко кутии с пиратки и бди във всеки свободен момент над лозята. Подобно е положението и в целия Кюстендилски регион. Масово хората се оплакват от набезите на различни видове птици. „Сега пак ще стане като м.г. Месеци наред обработка, пръскания, накрая гроздето къде болест го съсипа, къде птици. Наложи ми се, за да си сложа вино да пътувам до съседна Македония, защото там то е доста по-евтино и много качествено“, гневи се и 58-годишният Иван. По думите на други кюстендилци пък пукотът на пиратки ги плашел и това не било решение на проблема. „Не може в 7 часа сутринта да започнат да ми гърмят до къщата. Като искат да си пазят лозята да си измислят друг начин, не да ни вдигат във въздуха, докато спим. Сега е отпускарски сезон“, обяснява и 28-годишната Татяна. Сподели:", "date": "2018.08.02", "title": "ХИТ! Спасяват гроздето в Кюстендил с пиратки"}
{"url": "http://pik.bg/%D1%80%D0%B0%D0%BC%D0%B7%D0%B0%D0%BD-%D0%BA%D0%B0%D0%B4%D0%B8%D1%80%D0%BE%D0%B2-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B0-%D0%B7%D0%B0%D0%BA%D0%B0%D0%BD%D0%B0-%D1%81%D1%80%D0%B5%D1%89%D1%83-%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D1%86%D0%B0%D1%80-news770312.html", "text": "Ръководителят на автономната  руска кавказка република осъди престъплението в страната на Черния континент. \"Хората, които застреляха Кирил Радченко, Александър Расторгуев и Орхан Джемал, не са мюсюлмани. Убийците не са и християни, те са най-обикновени престъпници. Те няма да се скрият от справедливото отмъщение. Земята под техните крака вече пàри\", написа още той в руската социална мрежа Вконтакте. Днес бе съобщено, че съдебни медици не са открили следи от изтезания по телата на журналистите. Тримата бяха застреляни преди два дни в ЦАР. Засега има две основни версии. Първата е, че престъплението е извършено от местната  ислямистка групировка \"Селека\". Втората версия е убийство с цел грабеж. Хората, които убиха тримата руски журналисти в Централноафриканската република (ЦАР), ще бъдат наказани скоро. Възмездието ще застигне престъпниците още преди кръвта на невинните наши съграждани да засъхне по ръцете им, заяви чеченският лидер Рамзан Кадиров, написа газета.ру. Сподели:", "date": "2018.08.02", "title": "Рамзан Кадиров със смразяваща закана срещу убийците на руските журналисти в ЦАР"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%B2%D1%80%D0%B5%D0%BC%D0%B5-%D0%B7%D0%B0-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D1%8F-%D0%BD%D0%B5-%D0%B2%D0%B4%D0%B8%D0%B3%D0%B0%D0%B9%D1%82%D0%B5-%D1%82%D0%B5%D0%B6%D0%BA%D0%BE-%D0%B8-%D0%BD%D0%BE%D1%81%D0%B5%D1%82%D0%B5-%D0%BE%D1%80%D0%B0%D0%BD%D0%B6%D0%B5%D0%B2%D0%B8-%D0%B4%D1%80%D0%B5%D1%85%D0%B8-news770183.html", "text": "15-ят слънчев ден е време за откровения и пробуждане на способностите. Денят е посветен на стихиите, почитание към жените, майките, пише в хороскопа си астрологът Ивелина Пенчева. „Атмосферата е проникната от хармония и любов. Много мирен, спокоен и светъл ден. Както и вчерашният ден, тук управлява стихията Земя, но днес трябва да се съсредоточите не върху материалните дела, а върху отношенията с хората“, добавя тя. „Важно е да се настроите на вълните на доброжелателността, учтивостта и благодарността. Проявата на тези качества са важни сега повече от всякога. 15 слънчев ден е съдбоносен ден – време за завършване на един етап и започване на нов. В този ден често стават събития, които определят по-нататъшната съдба на човека, но импулс дават именно отношенията. Случайно запознанство, необяснима симпатия, сключена сделка могат сериозно да променят живота ви. И не само личният“, обяснява астрологът. Стихията Земя отговаря преди всичко за материалната страна на живота, добавя тя. „Това е ден за единение на човека с Природата. Добре е да се прекара известно време сред нея и човек да се зареди с енергия. Денят е добър за онези, които са осъзнали своето предназначение в живота, своята неповторимост и уникални способности. Всичко в този ден трябва да носи радост. Бъдете мъдри, скромни, реалисти и готови всеки момент да преоцените ситуацията и да се преориентирате“, съветва Ивелина Пенчева. Бъдете последователни в делата и постъпките си, добавя тя. „Това е своеобразен женски ден, когато мъжете трябва да уважават и почитат жените. Към всяка жена трябва да се отнасят с особено внимание и почитание. Жената се счита днес за господарка на положението. Мъжете трябва да се вслушват в нейното мнение и да изпълняват безпрекословно. Да се доверяват на женската интуиция. Спорове с жена в този ден са знак за причиняване на зло към Небето“, предупреждава астрологът. „Това е ден за откровения и пробуждане на необикновени способности. Дава възможност да се прояви в човек благодатта. Добър ден е за сключване на съюзи. Освобождавайте се от всичко ненужно, от стари догми и правила! Препоръчва се влажно почистване на дома, изкъпване, подстригване. Добре е да се приготвят лекарства и настойки. Работата в този ден трябва да носи радост, иначе се откажете от нея! Обръщайте внимание на всички дреболии, да не се пренебрегват знаменията“, съветва Ивелина Пенчева. „Не трябва да се напрягате, да не се вдига тежко и да се избягва тежката работа! Да не се пали огън в гората! Никакви парични-финансови операции в този ден да не се извършват! Не се напрягайте, не се претоварвайте и не вдигайте тежести“, предупреждава астрологът. „Препоръчват се мед, сокове, плодове. Да се консумират повече плодове“, съветва тя. „Старайте се да се избягва парадността! Препоръчва се да носите оранжеви и сребристи тоалети. Ярко-зеленият цвят е нещастен“, уточнява Ивелина Пенчева. Според нея, сънищата сега са пророчески. „Ако сънувате водата, това е знак за успех, пари, награда. Да видите небето и да летите насън – укрепване на здравето. Прием на храна – добро известие, помощ. Да видите дреха и как я обличате – знак за пътуване, промени. Не е хубаво да виждате животни и птици насън. Да галите куче – знак за предателство от близки хора, котка – подлост и кражба“, добавя астрологът. Сподели:", "date": "2018.08.02", "title": "ЗВЕЗДИТЕ ГОВОРЯТ! Време за откровения, не вдигайте тежко и носете оранжеви дрехи"}
{"url": "http://pik.bg/%D0%BF%D1%80%D0%B8%D0%B1%D1%80%D0%B0%D0%BB%D0%B8-%D1%81%D0%BC%D0%B5-%D0%BD%D0%B0%D0%B4-14-%D0%BC%D0%BB%D0%BD-%D0%BB%D0%B2-%D0%BE%D1%82-%D1%82%D1%83%D1%80%D1%81%D0%BA%D0%B8-%D1%87%D0%BE%D1%80%D0%B0%D0%BF%D0%B8-news770189.html", "text": "Над 65 милиона чифта турски чорапи са декларирани в Агенция „Митници“ от миналия юли досега. Това става ясно от писмен отговор на финансовия министър Владислав Горанов в отговор на депутатски въпрос, съобщава БГНЕС. За посочения период са събрани 1 464 544 лв. мито и 3 148 970 лв. ДДС, като трябва да се отбележи, че голяма част от декларираните за допускане за свободно обращение чорапи са с произход Република Турция, където ставката на митото е 0 %“, пояснява министърът. Относно допуснатите за свободно обращение чорапни изделия (чорапи, дълги, три четвърти и къси и други подобни артикули) от памук, които са с произход Беларус, Китай, Хонконг, Индонезия, Южна Корея, Нова Зеландия, Пакистан, Тайланд, Канада, Индия, Япония, Камбоджа, Южна Корея, Мианмар, Сингапур, Турция, Тайван, САЩ, Виетнам и Сърбия, са с осреднена единична стойност от 0,60 лв./брой. От финансовото министерство заявяват, че Агенция „Митници\" осигурява защита на икономическите и финансовите интереси, „като поддържа уместен баланс между прилагането на критериите за контрол и предоставяне на улеснения на легалните търговски оператори. По отношение на чорапните изделия е създаден рисков профил в Българската интегрирана митническа информационна система (БИМИС), който проследява вноса на тези стоки и изисква задължително проверка на количеството, произхода и декларираната им митническа стойност. Сподели:", "date": "2018.08.02", "title": "Прибрали сме над 1,4 млн. лв. от турски чорапи"}
{"url": "http://pik.bg/%D1%85%D0%BE%D1%82%D0%B5%D0%BB-%E2%80%9E%D0%BC%D0%B0%D1%80%D0%B8%D0%BD%D0%B5%D0%BB%D0%B0%E2%80%9C-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BD%D0%B0%D1%80%D0%B5%D0%B6%D0%B4%D0%B0-%D1%81%D1%80%D0%B5%D0%B4-%D0%BD%D0%B0%D0%B9-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D1%85%D0%BE%D1%82%D0%B5%D0%BB%D0%B8-%D0%B2-%D1%81%D0%B2%D0%B5%D1%82%D0%B0-%D1%81-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-world-news770327.html", "text": "За трета поредна година Хотел Marinela Sofia ще вземе участие в едни от най-престижните международни туристически награди World Luxury Hotel Awards и отново ще се позиционира сред най-луксозните хотели в света с цели три номинации -  „Луксозен дипломатически хотел“, „Луксозен хотел и конферентен център“ и „Луксозен модерен хотел“ World Luxury Hotel Awards е върх на постиженията в сектора на луксозния хотелиерски бизнес, предлагаща международно признание, гласувано от гости, туристи и участници от индустрията. През 2016 г. перлата в короната на Victoria Group получи приза World Luxury Hotel Awarad в категория „Луксозен бизнес хотел“ на официална церемония в Доха и се  нареди сред международно признанати хотели, като хотел „Армани“ в Милано, хотел „Кемпински” в Доха и много други световно известни брандове в туристическия бизнес. През 2017 г. хотел Marinela Sofia получи три приза World Luxury Hotel Awards за, съответно: най-луксозен бранд в Източна Европа, най-луксозен хотел и конферентен център и най-луксозен бизнес хотел. Подкрепете родния хотел тази година като гласувате на до 31 Август 2018 г. Сподели:", "date": "2018.08.02", "title": "Хотел „Маринела“ отново се нарежда сред най-луксозните хотели в света с номинации за World Luxury Hotel Awards"}
{"url": "http://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%BB%D0%B5%D0%BA%D0%B0%D1%80%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D1%81%D0%BA%D0%BE%D1%87%D0%B8-%D0%BE%D1%81%D1%82%D1%80%D0%BE-%D0%B2%D0%BC%D0%B5%D0%BD%D1%8F%D0%B2%D0%B0-%D1%81%D0%B5-%D0%BD%D0%B5%D0%B4%D0%BE%D0%BA%D0%B0%D0%B7%D0%B0%D0%BD%D0%B0-%D0%B2%D0%B8%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%80%D0%BE%D0%B4%D0%B8%D0%BB%D0%BA%D0%B0%D1%82%D0%B0-%D0%B2-%D0%BF%D0%BB-news770246.html", "text": "Българският лекарски съюз (БЛС) се противопоставя на популяризиране на вменена, но недоказана вина , което е и основно правило в постановката и разбиранията на Европейския съд по правата на човека. Това обявиха от съсловната организация по случая с починала родилка в УМБАЛ „Георги Странски“ в Плевен. \"Докато по създал се медицински проблем, не бъде извършено щателно разследване относно възможните причини за настъпилите последици, всеки гражданин следва да бъде неприкосновен от уронващи името му упреци, както и вменяващи му недоказана вина коментари\", заявяват още от БЛС в позицията си, разпратена до медиите. В писмото си от организацията изказват своите искрени съболезнования към близките на починалата пациентка. \"Лекарската гилдия е особено чувствителна към създаване на усещане за колективна вина. Дори и да са налице виновно извършени действия, не бива да забравяме, че вината винаги е индивидуална, а не обща, поради което е неприемливо укорът за допусната грешка да рефлектира върху цялото съсловие\", изтъкват още от Съюза. \"Тиражирането на недостоверна информация, без доказателства и фактология, по особено чувствителна тема като майчиното и детско здраве, създава недоверие към българските медици и нагнетява допълнително напрежението сектора, компрометира лечебно-диагностичния процес и създава предпоставки за агресия у пациенти. Това носи единствено и само негатив за системата и обществото, и не е от полза за никого\", отбелязват в позицията си лекарите. Българският лекарски съюз заявява своята категорична готовност да съдейства по всички възможни начини на ИАМО и РЗИ-Плевен, органите, които са заети с проверките по случая, така че казусът да бъде своевременно разрешен и обществеността да бъде успокоена. От ръководството на съсловната организация поясняват, че вярват, че \"обществото ще успее да осъзнае, че лекарската професия е призвание и всички ангажирани с нея, се водят от принципа \"Primum non nocere\" (от лат. \"На първо място: не вреди). При доказан от компетентните органи пропуск от страна на медицинския екип на УМБАЛ „Георги Странски“-Плевен, БЛС своевременно ще предприеме позволените от Закона за съсловните организации на лекарите и лекарите по дентална медицина действия. Сподели:", "date": "2018.08.02", "title": "РЕАКЦИЯ! Лекарския съюз скочи остро: Вменява се недоказана вина за смъртта на родилката в Плевен!"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B8%D0%BA-%D0%B3%D0%B5%D0%B9-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D1%8E%D0%BA%D1%81%D0%B5%D0%BB-%D0%BA%D0%B0%D0%B4%D1%80%D0%B8%D0%B5%D0%B2-%D0%BF%D1%80%D0%B5%D0%B4%D0%B2%D0%BE%D0%B6%D0%B4%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-6-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5%D1%82-news770269.html", "text": "празника на София през 2015 г.  той се появи с индианска шапка. И тогава се изживяваше като протестър. Сложил си пера на главата, защото протестирал срещу статуквото. Измамил охраната като скрил индианските артикули в торбичка под  дрехата си. Професионалното протестърство на \"индианеца\" Николай Гацев има дълга история. През 2017 г. той организира бунтове пред парламента с разнообразни искания - от промени в Конституцията до изгонването на Борислав Михайлов от БФС. В края на протеста останаха само Гацев и Йоло Денев. Затова наричат Гацев \"младия Йоло Денев\". Гей активист е организатор на бунта срещу кабинета на Борисов на 6 септември. Става дума за бившия депутат от РЗС Николай Гацев. Той предвожда фейсбук-група, която организирала протести срещу кабинета, дори, ако трябвало - \"революция\". Същият Гацев сам признава, че е бил сред активистите в предизборната кампания на президента Румен Радев. \"Гацев имаше връзка с Юксел Кадриев преди около 2 - 3 г. Той е имал добри финансови възможности. А Юксел Кадриев - проблеми с банките. Имал кредити и не ги е връщал. И Гацев го е подкрепял\", каза пред ПИК Ицо Петрофф, Сподели:", "date": "2018.08.02", "title": "СКАНДАЛ В ПИК! Гей любовник на Юксел Кадриев предвожда \"бунт\" срещу Борисов на 6 септември. Ето кои са новите \"революционери\""}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D1%83%D0%BB%D1%82%D1%80%D0%B0%D1%81%D0%B8-%D0%BD%D0%B0-%D1%85%D0%B0%D0%B9%D0%B4%D1%83%D0%BA-%D1%80%D0%B0%D0%B7%D0%B3%D1%80%D0%B0%D0%B1%D0%B8%D1%85%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%BD%D0%B0-%D0%BF%D1%8A%D1%82-%D0%B7%D0%B0-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news770328.html", "text": "Част от най-върлите привърженици на \"Хайдук\" Сплит са ограбили и потрошили бензиностанция на магистралата край Белград, предават редица хърватски и сръбски издания. Ултрасите от групировката \"Торсида\" са пътували за София за гостуването на \"Славия\" в реванша от втория квалификационен кръг на Лига Европа тази вечер, предава Би Ти Ви. Съобщава се, че около 200 хулигани са спрели на бензиностанцията и са взели голямо количество напитки от магазина без да платят. Не са посегнали на служителите, но са нарисували графити навсякъде. Агенция \"Бета\" информира, че полицията се опитва да идентифицира самоличността на извършителите. Решителната среща между \"Славия\" и \"Хайдук\" Сплит е от 19 ч. на стадион \"Васил Левски\". Хърватите имат аванс от 1:0. Очаква се около 500 фена да подкрепят \"Хайдук\" в София. Миналото лято в мач от квалификациите на Лига Европа имаше инциденти с привърженици на \"Левски\" по време на гостуването на \"сините\" в Хърватия. Тогава ултраси на \"Хайдук\" запалиха в Задар автомобил, притежание на роден запалянко, а вследствие на сблъсъците 22 българи бяха арестувани. За да бъдат избегнати евентуални ексцесии между родни и хърватски фенове, полицията в София е предприела по-строги мерки за опазване на реда по време на срещата тази вечер. Сподели:", "date": "2018.08.02", "title": "ЗАПОЧНА СЕ! Ултраси на \"Хайдук\" разграбиха бензиностанция на път за София (СНИМКИ/ВИДЕО)"}
{"url": "http://pik.bg/%D0%BF%D0%BE%D0%B6%D0%B0%D1%80%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%BF%D0%B0%D1%80%D0%BA-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news770187.html", "text": "Над 100 пожарникари, подпомагани от седем самолета цистерни и военни от местна база, се борят с пламъците на нос Пунта Камаринал, провинция Кадис, в автономната област Андалусия. Поривите на вятъра достигат скорост от 55 км/ч, което затруднява овладяването на пожара. Природният парк Естречо (Пролив) е дом на много видове дървета и голям брой птици. В него влиза плажът Болония, определян често като един от най-красивите в Испания заради белия пясък и кристално чистата вода, отбелязва Франс прес. Агенцията припомня, че през 2008 г. горски пожар е изпепелил 500 хектара площ в този резерват и е довел до евакуирането на 1000 души. Както в цяла Испания, в провинция Кадис е издадено предупреждение за пожари заради високите температури, които надвишават 40 градуса по Целзий. Испанската национална метеорологична агенция прогнозира, че горещата вълна ще продължи поне до неделя заради нахлуващ от Африка топъл въздух. Горски пожари заплашват природен парк в най-южната част на Испания, предаде Франс прес. Сподели:", "date": "2018.08.02", "title": "Пожари заплашват природен парк в Испания"}
