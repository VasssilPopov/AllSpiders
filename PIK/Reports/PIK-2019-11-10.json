{"url": "https://pik.bg/%D0%BA%D1%83%D0%BB%D1%82%D0%BE%D0%B2%D0%BE-%D1%82%D0%B5%D0%BC%D0%B8%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D0%B3%D0%BB%D0%BE%D0%B1%D0%B0-%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0---%D0%BC%D0%BE%D0%B6%D0%B5%D0%BB%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D1%82%D0%BE%D0%BF%D0%B0%D0%B4%D0%B6%D0%B8%D0%B9%D0%BA%D0%B0-news883312.html", "text": "Според полицая, който съставил акта, се подразбирало, че тя упражнява най-древната професия на света. Униформеният обаче така и не се сетил да я попита дали наистина проституира, а направо вписал в акта за установяване на административно нарушение, че жената извършвала действия и имала непристойно и неморално поведение, несъвместимо с обществените порядки. Това станало на 28 май т.г. около 12 часа на обяд. Жената висяла на пътя между Пловдив и Пазарджик, в района на 9-ия километър. Стояла близо до пътното платно и ръкомахала на преминаващите автомобили. В обстоятелствената част на наказателното постановление, което жрицата обжалвала в съда, било вписано, че тя проституира и че \"извършва демонстративни действия и поведение на обществени места, несъвместими с обществените норми на поведение, накърняващи личността  и националните чувства”. Крайпътната проститутка се обърнала към съда с искане наказателното постановление да бъде отменено, защото не била нарушила обществения ред в община Марица, пише за култовия казус \"Монитор\". Според магистратите е спорно дали жената е проституирала в този ден и час, в който била спипана да го прави. Съдът намирал този факт за недоказан, тъй като по предчувствие не може да се приеме за доказано дадено нарушение, се казва в решението. Поради това, а и защото били допуснати нарушения в хода на съставянето на акта, съдът отменил глобата от 50 лева, като незаконосъобразна. Решението не е окончателно и може да се обжалва. Съдът в Пловдив отмени 50 лева глоба, наложена на крайпътна жрица на любовта, защото било нарушено правото й на защита. Така и не ставало ясно дали жрицата наистина проституира или просто е махала да спре на стоп някоя от преминаващите коли. Сподели:", "date": "2019.11.10", "title": "КУЛТОВО: Темида отмени глоба на проститутка - можела да бъде стопаджийка"}
{"url": "https://pik.bg/%D0%BE%D1%89%D0%B5-%D0%B5%D0%B4%D0%BD%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BF%D0%BE%D0%BB%D0%B7%D0%B0-%D0%BE%D1%82-%D0%BA%D0%B0%D1%84%D0%B5%D1%82%D0%BE-news883229.html", "text": "Консумацията на кафе може да намали наполовина риска от развитие на рак на черния дроб, установиха учени от университета „Куинс“ в Белфаст. Това се съобщава от MedicalXpress. Повече от седем години научната група е провеждала проучване с участието на почти 472 000 души. Повече от 75% от тях редовно консумират ободряващата напитка. По време на наблюдението у над 3 500 доброволци са открити злокачествени тумори. В 88 случая се оказало хепатоцелуларен карцином - най-често срещаният първичен рак на черния дроб. Резултатите от изследването показват, че при любителите на кафето, мляно или разтворимо, има 50 % по-нисък риск от развитие на този тип онкологично заболяване в сравнение с останалите пациенти. Сподели:", "date": "2019.11.10", "title": "Още една невероятна полза от кафето"}
{"url": "https://pik.bg/%D0%BB%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-%E2%80%9E%D0%B3%D0%B5%D1%80%D0%B5%D0%BD%D0%B0%E2%80%9D-news883282.html", "text": "Легендарният Димитър Телкийски от утре се завръща на работа в Левски като треньор в детско-юношеската школа на клуба, съобщи „Спортал” Петкратният шампион със \"сините\" влиза в треньорския екип на школата, заменяйки Красимир Петров, който бе освободен от своя пост. Петров водеше отбора на U-17 на столичани, който се счита за един от най-успешните в школата през последните години. Очаква се опитният Георги Тодоров да води тази възраст до края на календарната година, а през пролетта на треньорския пост най-вероятно ще стане Захари Сираков, чиято работа с юношите до 15 г. до този момент впечатлява. Имащият 313 мача със „синята” фланелка Телкийски отказал предложението на Георги Дерменджиев да влезе в щаба на националния отбор, за да се завърне в школата на Левски. Двамата работеха заедно в началото на година в първия тим на 26-кратните шампиони. Телкийски бил много амбициран да работи в синята академия и да даде своя принос за цялостната промяна в работата с подрастващите левскари. Както е известно, 42-годишният пловдивчанин стартира треньорската си кариера в ДЮШ на Левски през 2015 година, където стига до треньор на тима до 19 години - набор 1998 година. През 2016 година обаче напусна, след като тогавашният шеф на школата Даниел Боримиров го замени с Йордан Петков, а на Телкийски му беше предложено да води по-малките таланти, но той отказа. Треньорът на U-19 Йордан Петков също напуска, след като е приел поканата да поеме националния отбор на България, родени през 2004, така че ще се търси негов заместник, а Димитър Телкийски става фаворит за този пост. Най-вероятно ще има и още размествания в школата за началото на 2020 година. Новото ръководство на Левски прави сериозни инвестиции в школата и вярва, че там трябва да се работи професионално, след като дълги години предшествениците им не обръщаха нужното внимание и не отделяха нужните средства на ДЮШ. Сподели:", "date": "2019.11.10", "title": "Легенда на Левски се завръща на „Герена”"}
{"url": "https://pik.bg/%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%80%D1%83%D1%81%D0%BA%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%81%D0%B8-%D0%B8-%D1%85%D0%B2%D1%8A%D1%80%D0%BB%D0%B8-%D1%87%D0%B0%D1%81%D1%82%D0%B8-%D0%BE%D1%82-%D1%80%D0%B0%D0%B7%D1%87%D0%BB%D0%B5%D0%BD%D0%B5%D0%BD%D0%BE%D1%82%D0%BE-%D0%B9-%D1%82%D1%8F%D0%BB%D0%BE-%D0%B2-%D1%80%D0%B5%D0%BA%D0%B0-news883277.html", "text": "Студентите го описват като талантлив преподавател, говорещ френски и подражаващ на Наполеон, но и като „ненормалник“, наричал любимата си „Жозефин“ и желаещ да се обръщат към него със „сир“. Известен руски историк призна, че е убил любовницата си - бивш студентка - след като в река бе намерена раница с отрязани женски ръце , съобщава Би Би Си. 63-годишният Олег Соколов е бил пиян и е паднал в реката, докато се опитвал да изхвърли части от тялото, съобщиха местните медии. Т огава полицията открила обезглавеното тяло на 24-годишната Анастасия Йешченко в дома му. Проф. Соколов е експерт по Наполеон, удостоен с ордена „Légion d'Honneur“ на Франция. \"Той призна вината си\", заяви адвокатът му Александър Почуев и добави, че съжалява за стореното и сега сътрудничи на полицията. Проф. Соколов е признал на полицията, че е убил любимата си по време на спор и след това е отрязал главата, ръцете и краката й. Той е планирал да се отърве от тялото, преди да се самоубие публично, облечен като Наполеон. Почуев заяви, че проф. Соколов - който е подложен на болнично лечение за хипотермия - може да е изпаднал в стрес, твърди адвокатът му. Историкът е написал няколко книги за Наполеон, а също така е съдействал като исторически консултант по няколко филма. Той и Йешченко са работели заедно по няколко творби. Двамата са изучавали френската история и са се наслаждавали на носенето на костюми от периода, като проф. Соколов се обличал като Наполеон. Той е и член на Францискския институт за социални науки, икономика и политика (ИСЕП), който в събота заяви, че го отстранява от позицията му в научния комитет. \"Ние с ужас научихме за жестокото престъпление, за което е виновен Олег Соколов\" , се казва в изявление. „Никога не бихме могли да си представим, че той може да извърши толкова отвратително деяние“, се добавя в изявлението. Сподели:", "date": "2019.11.10", "title": "Известен руски професор обезглави любимата си и хвърли части от разчлененото й тяло в река (СНМКИ)"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%B7%D0%B0%D1%82%D1%8F%D0%B3%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8-%D0%B1%D0%B5%D0%B6%D0%B0%D0%BD%D1%86%D0%B8-news883286.html", "text": "Гръцкото правителство започва да прилага приетите по-строги мерки за контрол върху пребиваващите в страната мигранти и бежанци. Ускорява се процедурата по отдаване на защитен статут за лицата, които имат право на това и отговарят на утвърдените европейски принципи, заяви премиерът Кириакос Мицотакис в интервю днес пред гръцката телевизия „Скай“. За влезлите нелегални мигранти, които нямат право на бежански статут, законът е категоричен - ще се настаняват в лагери от затворен тип до връщането им обратно. Премиерът не посочи къде точно се създават тези лагери. Според медиите това са бивши военни поделения. Правителството в Атина очаква, че строгите мерки ще намалят и действията на трафикантите на хора, които използват липсата на информация сред мигрантите и им обещават безпрепятствено преминаване през Гърция. Мигрантската криза среща все по-често реакция на местните жители. Тази нощ отново имаше протести от живеещите до лагера Диавата до Солун. Настояват за незабавно изнасяне на чужденците от там. Автобусите с пристигащи мигранти от островите се посрещат с протести и жива верига на много места. В същото време гърците не отказват приемане на майки с деца. Сподели:", "date": "2019.11.10", "title": "Гърция затяга контрола над мигранти и бежанци"}
{"url": "https://pik.bg/%D1%81%D1%82%D1%80%D0%B5%D0%BB%D0%BE%D1%87%D0%BD%D0%B8%D0%BA-%D0%BE%D1%82-%D0%BC%D0%BE%D0%BD%D1%82%D0%B0%D0%BD%D0%B0-%D0%B1%D0%B5-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-news883240.html", "text": "Мъж от Монтана, който работи като стрелочник и пазач на железопътен прелез, е осъден на пробация за домашно насилие, съобщиха от пресслужбата на Окръжния съд, цитирани от „Конкурент”. Според информацията, К.А.К. тормозел жената, с която живеел на съпружески начала. Посягал и на детето си. На 1 юни тази година районният съд в  Монтана издал срещу стрелочника ограничителна заповед, според която в продължение на 18 месеца той няма право да приближава съпругата си и малкото си момиченце на по-малко от 50 метра, както и да се доближава до  жилището, местоработата и местата за социални контакти и отдих на майката и детето. Въпреки съдебното решение на 26 юли около 18:00 часа К.А.К пресрещнал жената и детето на улица в Монтана, а посред нощ същия ден се появил на входната врата на апартамента им. Със закани и заплахи мъжът се опитал да нахлуе в жилището. Жената веднага подала сигнал на 112 и пристигналите на мястото полицаи задържали стрелочника. Деянието на подсъдимия е нарушение на съдебно разпореждане и престъпление против правосъдието. За него законът предвижда  до 3 години затвор или глоба до 5 000 лева. Пред съда К. А. К. се призна за виновен и заяви, че доброволно подписва споразумение за наказание пробация за срок от 8 месеца. Определението на съда е окончателно и не подлежи на обжалване. Сподели:", "date": "2019.11.10", "title": "Стрелочник от Монтана бе осъден за домашно насилие"}
{"url": "https://pik.bg/%D1%81%D0%B0%D0%BC%D0%BE%D0%B4%D0%B5%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B5%D0%B4%D0%B2%D0%B0-%D0%BD%D0%B5-%D1%83%D0%B1%D0%B8-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%B8%D1%80%D0%B0%D0%BA---%D0%BF%D1%80%D0%B0%D1%82%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news883353.html", "text": "Военните заявиха, че самоделно взривно устройство се е взривило, когато екип от италиански спецчасти е минал покрай него. Ранените са евакуирани от американски хеликоптери и се смята, че никой от тях не е получил животозастрашаващи наранявания. Групата е в Ирак като част от международна мисия за менторство и обучение, която е в помощ на местните сили, водещи битка срещу „Ислямска държава“. Нападението е станало близо до северния иракски град Киркук, предава още БНТ. При експлозия в Ирак са ранени пет италиански войници - трима от които сериозно, съобщиха италианските военни, цитирани от Евронюз. Сподели:", "date": "2019.11.10", "title": "Самоделна бомба едва не уби италиански войници в Ирак - прати няколко в болница"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%BD%D0%B8%D0%B3%D0%B0-%D0%BF%D0%BE%D0%BB%D0%B8%D1%82%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0-news883292.html", "text": "Българска книга полита в Космоса. Тя ще бъде изстреляна с ракета от Нова Зеландия на 25 ноември. \"Идеята на книгата е, че искам да покажа на хората, че всеки един човек може да се включи в  космическото развитие на човечеството. Тя ще лети след две седмици, като флашката ще бъде прикачена към платформа, която ще освобождава спътници, защото спътникът не е готов и затова се налагат тези два старта. Следващият път ще бъде през април 2020-та на борда \"Дискавъри\", каза пред Нова телевизия авторът на книгата, избрана да полети в Космоса Светослав Александров - \"Аз, виртуалният астронавт\". Той обясни, че книгата не е на хартиен носител, а е записана на чип. \"Корицата в хартиено копие вече летя през май месец на височина 32 км. Това е доста над това, на което летят самолетите - т.нар.\"близко космическо пространство\". То ще става все по-достъпно за хората вбъдеще да си изпращат свои предмети\", каза още Александров. По думите му книгата ще се издигне на височина около 400-500 км. \"Това ще бъде около земна орбита и е много по-голяма височина от първата, която постигнахме с височинен балон на 30 км. На 25 ноември отиваме в орбита\", заяви авторът на книгата \"Аз, виртуалният астронавт\". Според него много хора са откривали комети на базата на една мисия, наречена \"Сохо\". \"За такива случаи съм разказал в своята книга. Много хора пък не си дават сметка, че снимките от повърхността на Марс, се публикуват от марсоходите в реално време в сайтове на НАСА. Идеята за пращане на предмети в Космоса е символична\", заяви той. Сподели:", "date": "2019.11.10", "title": "Българска книга полита в Космоса"}
{"url": "https://pik.bg/%D0%BA%D0%B0%D0%BA-%D1%86%D0%B0%D1%80%D1%8F%D1%82-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D1%81%D1%82%D0%B0%D0%BD%D0%B0-%E2%84%961-%D0%B2%D1%8A%D0%B2-%D1%84%D0%B8%D1%82%D0%BD%D0%B5%D1%81%D0%B0-news883283.html", "text": "Иван Бояджиев е мъж, който е правил много пари, но впоследствие е захвърлил материалното и се е концентрирал върху усъвършенстването на своето тяло. В един момент обаче той прегрява и не успява да се зарадва от парите, които е спечелил. Пред Нова телевизия Иван казва, че тази професия, която е практикувал, е до време и според него човек трябва да знае кога да потърси нещо ново. Бояджиев е бил свързан цял живот със спорта, но преходът му от \"Уол Стрийт\" до фитнес залата е плавен и интересен. \"Сутрин преглеждам какво се случва по борсата, но съм се концентрирал върху фитнес. Откакто влязох в залата, за да се занимавам със свободни тежести, оттогава се влюбих в този спорт. От малък добре боравя с числа, получаваше ми се и търговията, та записах финанси и се чудих как да се изкарват пари, без да се работи много. Купувах долари евтино и ги продавах скъпо\", каза Иван Бояджиев. Сподели:", "date": "2019.11.10", "title": "Как царят на борсата стана №1 във фитнеса"}
{"url": "https://pik.bg/%D0%BC%D0%B0%D0%B9%D0%BB%D0%B8-%D1%81%D0%B0%D0%B9%D1%80%D1%8A%D1%81-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%B2-%D0%B4%D0%BE%D0%BC%D0%B0-%D1%81%D0%B8-%D1%81%D0%BB%D0%B5%D0%B4-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-%D0%B3%D0%BB%D0%B0%D1%81%D0%BD%D0%B8%D1%82%D0%B5-%D1%81%D1%82%D1%80%D1%83%D0%BD%D0%B8-news883291.html", "text": "Певицата Майли Сайръс се лекува у дома, след като наскоро се подложи на операция на гласните струни, съобщава „Пипъл”, цитирани от „Дарик”. Майли реши да се оперира преди края на тази година, за да може да има време да се възстанови и да започне работа в самото начало на 2020 година. В резултат на това всички изяви и студийни записи бяха отменени. Според изданието тя се чувства добре и няма проблеми или болки при възстановяването. Преди около три седмици Майли обяви, че има нужда от почивка, но не за гласа, а за тялото й. Последното й изпълнение на живо беше в края на септември. Сподели:", "date": "2019.11.10", "title": "Майли Сайръс се възстановява в дома си след операция на гласните струни"}
{"url": "https://pik.bg/%D0%BA%D0%B0%D0%BC%D0%B8%D0%BA%D0%B0%D0%B4%D0%B7%D0%B5-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D1%81%D0%B5-%D0%B7%D0%B0%D0%B1%D0%B8-%D0%B2-%D0%B4%D1%8A%D1%80%D0%B2%D0%BE-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D0%BE%D0%B4%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D1%8A%D1%82-news883351.html", "text": "В момента той е транспортиран към болница в областния център Пловдив. До приключване на огледа се спира движението в участъка на катастрофата. Затворен е Подбалканският път в участъка между село Иганово и Сопот заради тежка катастрофа. В 18:10 ч. между Иганово и квартал \"Анево\" \"Фолксваген\" излетял от пътя и се блъснал в дърво. Сериозно пострадал е 54-годишният шофьор, който пътувал сам в колата. Тъй като няма обходен маршрут, разследващите предприемат действия да се освободи поне едната лента за движение, уточниха от пресцентъра на МВР в Пловдив. Сподели:", "date": "2019.11.10", "title": "КАМИКАДЗЕ: \"Фолксваген\" се заби в дърво, затвори Подбалканския път"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D1%80%D0%B8%D0%B7%D0%B0-%D0%B7%D0%B0-%D0%B7%D1%80%D0%B5%D0%BB%D0%B8%D1%89%D0%B5-%D0%BC%D0%B8%D1%82%D0%BA%D0%BE-%D0%BF%D0%B0%D0%B9%D0%BD%D0%B5%D1%80%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D1%81-%D1%87%D1%83%D0%B6%D0%B4%D0%B8-%D1%87%D0%B0%D0%BB%D0%B3%D0%B0%D1%80%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0-%D1%81%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news882881.html", "text": "До изпълнители на чужди компании е опрял собственикът на \"Пайнер\", за да спаси от провал насрочения за 3 декември в пловдивската зала \"Колодрума\" концерт. Както ПИК вече съобщи шестима от най-оборотните изпълнители на Митко Пайнера отказаха участие в чалга меропиятието. Това са Галена, Преслава, Фики Стораро, Емилия, Галин и Глория. Отсъствието на Галена и Стораро донякъде е опрадвано - в края на месеца те летят за турне в САЩ и Канада. Емилия обяви официално в социалните мрежи, че й предстои грандиозен проект, който в момента е приоритет за нея и изисква сериозна подготовка, цялото й време и внимание. , а като част от подготовката й предстоят визити в Гърция и Испания, заради което няма как да се качи на сцената в Пловдив. За Глория участие в \"Колодрума\" изобщо не стояло на дневен ред, тъй като по принцип примата вече не поема клубни участия и избира прецизно изявите си, като такава пред предимно тийнейджърска публика в Пловдив би била под реномето й. Така и не станаха ясни мотивитие за отказите на Преслава и Галин, но точно той е бил привикан на \"килимчето\". В крайна сметка Митко Пайнера го е убедил да промени решението си с обещанието да включи в концерта продуцираните от основаната от Галин музикална компания - Лидия и Десита, разкри светското предаване на ПИК TV. Покрай първата, по спешност покана за мероприятието е получила и Алисия. Примата на \"Ара Мюзик\" преди дни пусна дует с Лидия. Фамилия Стораро все пак ще поздрави телевизия \"Планета\" за 18-ия й рожден ден. Емрах, който наскоро подписа с компанията, е бил предвиден в първоначалната листа с изпълнители, но сега е призован по спешност. Любопитното е, че и баща му Тони, който е изпълнител на конкурентната \"Диапазон рекърдс\", също ще пее на концерта на \"Пайнер\". По-малко от месец преди концерта са проданени по-малко от половината билети. Сподели:", "date": "2019.11.10", "title": "САМО В ПИК! Криза за зрелище: Митко Пайнера спасява с чужди чалгари концерта си в Пловдив"}
{"url": "https://pik.bg/%D1%84%D0%B0%D1%82%D0%B0%D0%BB%D0%B5%D0%BD-%D0%BA%D1%80%D0%B0%D0%B9-%D0%B8-%D0%BF%D1%8A%D1%80%D0%B2%D0%B8-%D0%BB%D1%8E%D0%B1%D0%BE%D0%B2%D0%BD%D0%B8-%D1%82%D1%80%D0%B5%D0%BF%D0%B5%D1%82%D0%B8-%D0%B2-%D0%BF%D1%8A%D1%82%D1%8F%D1%82-%D0%BD%D0%B0-%D1%87%D0%B5%D1%81%D1%82%D1%82%D0%B0-news883281.html", "text": "Тази седмица в „Пътят на честта“ от понеделник до сряда от 22:00 часа по NOVA зрителите ще станат свидетели на кулминацията на една от най-вълнуващите и интересни линии в сюжета сериала, която ще завърши с фатален край за един от героите. Поводът за това - възникналият пожар в \"Къщата\", ще повдигне много въпроси, а пепелта, останала от мястото, ще породи само горчиви спомени и много тъга в някои от персонажите. Сюжетните линии между София и Царево ще намерят пресечна точка в предстоящите епизоди на сериала. Димитър ще сключи сделка с майка си и заедно ще предприемат първите крачки в така жадуваното отмъщение срещу Кера, която не подозира нищо за кошмарът, който я очаква. Бонка и Димитър са толкова обсебени от идеята за мъст и възможността за завръщането на малкия Марти в Царево, че дори няма да обърнат голямо внимание на това, че Симона е на път да напусне живота им. Междувременно в София ще прехвърчат и първите невинни искри между Кера и Калоян, който твърдо взима решението да прекрати брака си. Причина за трепетите между тях ще бъде вечер, организирана от най-добрата приятелка на Кера - Люба. \"Люба е светлият лъч в сериала. Идеята е, че винаги добрите човешки взаимоотношения могат да възтържествуват. Просто подадената приятелска ръка, без да чакаш нещо в замяна. На всеки се е случвало да изпадне в умопомрачение и да му се случат тежки загуби и драми. И винаги е добре да има кой да те изслуша. Това прави и моята героиня.\" сподели Илиана Коджабашева, която влезе в ролята на Люба Сподели:", "date": "2019.11.10", "title": "Фатален край и първи любовни трепети в \"Пътят на честта\""}
{"url": "https://pik.bg/%D0%BC%D0%B0%D0%B9%D0%BA%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D1%85%D0%B2%D1%8A%D1%80%D0%BB%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8-%D0%B2-%D1%80%D0%B5%D0%BA%D0%B0%D1%82%D0%B0-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%B5-%D0%BE%D1%82%D0%BD%D0%BE%D0%B2%D0%BE-%D0%B1%D1%80%D0%B5%D0%BC%D0%B5%D0%BD%D0%BD%D0%B0-news883293.html", "text": "Майката, която бе задържана за убийството на собственото си бебе, е отново бременна. Това твърдят нейни колежки, които работят с 28-годишната Д.Х. Жената от около месец мете улици в Кърджали, като служителка на една от фирмите за чистота. Тя е видимо наедряла, особено коремът й. Младата кърджалийка пък от доста време имала нов приятел, твърдят познати на жената от квартал „Боровец“, където живее, съобщава \"Родопи24\". В същото време Д. казвала, че рязко е качила килограми, но това не се дължало на бременност. Припомняме, че зверското престъпление разтърси областния родопски град през декември м.г. Д. Х. бе задържана след като в коритото на Водното огледало бе открит трупа на новороденото й дете. Раждането било извършено на 18 декември, буквално на броени метри от реката. Според разследващите, жената е изхвърлила веднага след това бебето във водите на реката, в района на пасарелката. Тялото било поставено в найлонова торба. Преди това жената закупила ръкавици и сама родила в района. На следващия ден пък потърсила медицинска помощ след като състоянието й се усложнило. Именно тогава медиците сигнализирали органите на реда. Водното огледало бе източено, а след часове наред издирване тялото на новороденото бе открито близо километър по-надолу по течението. За да бъде разследването доведено докрай и изготвен обвинителният акт срещу извършителя обаче, ДНК експертизите трябва да посочат със сигурност, че майката е 28-годишната жена, която бе задържана. Експертизите все още не са готови. Припомняме, че на две инстанции съдът постанови сочената за убийца на собствената й рожба жена да чака делото срещу себе си у дома. На жената бе наложена мярка за неотклонение „подписка”. Както вече писахме, това е било седмо раждане за 28-годишната. До последно тя криела бременността си, поради факта, че мъжът й бил в затвора и това ще породи съмнение относно бащинството. Според запознати пък, жената била бременна от друг, близък на семейството мъж. Тя казвала на роднините си, че имала тумор в стомаха Две от оцелелите деца на 28-годишната са дадени за отглеждане в приемно семейство, за другите три пък грижи полагала свекърва й. Д. пък живеела сама с майка си. Сподели:", "date": "2019.11.10", "title": "Майката, която хвърли бебето си в реката в Кърджали, е отново бременна"}
{"url": "https://pik.bg/%D1%81%D0%B3%D0%B0%D1%89%D0%B8%D1%85%D0%B0-%D0%BD%D0%B0%D0%B4-20-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%BF%D1%80%D0%B5%D1%81%D0%B5%D0%BA%D0%B0%D1%82-%D0%BB%D0%B0%D0%BC%D0%B0%D0%BD%D1%88%D0%B0-news883358.html", "text": "Британските власти заловиха 22 мигранти, опитали се да пресекат Ламанша на борда на малка лодка, предаде Франс прес, цитирайки британското вътрешно министерство. Мигрантите, чиято националност все още не се съобщава, били засечени и заловени от британската гранична служба и отведени в Доувър, за да бъдат разпитани от служители на имиграционните служби. От края на 2018 г. нарасна броят на опитите за нелегално прекосяване на Ламанша, въпреки опасността, свързана с натоварения морски трафик, силните течения и ниската температура на водата. В петък пък бяха задържани други 20 души, опитващи се да преминат през Ламанша на борда на две малки лодки, припомня БНР. Сподели:", "date": "2019.11.10", "title": "Сгащиха над 20 мигранти при опит да пресекат Ламанша"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D1%82%D1%8A%D1%80%D1%81%D0%B8-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA-%D0%BD%D0%B0-%D0%BF%D1%80%D0%BE%D0%BC%D0%BE%D1%86%D0%B8%D1%8F-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news880743.html", "text": "Милен Цветков е решил да реновира техниката в дома си, видяха фотографите на „Ретро“. Тв водещият е тръгнал на оглед по големите хипермаркети за черна и бяла техника в търсене на нов хладилник. Тъй като в момента журналистът все още се води безработен и не е ясно дали има намерение да се връща на телевизионния екран, подхожда пестеливо към бюджета си. След като Цветков щателно огледа всички хладилници в магазина и провери колко плавно се отварят вратите им, той повика консултантка, за да се опита да спазари по-добра цена на уреда, който му допадна. Оказа се обаче, че по това време на годината отстъпки няма и за да се сдобие с хладилник евтинджос, Милен ще трябва да изчака до предстоящия Черен петък или чак до Коледа. Това обезвери хапливия тв водещ и го накара да напусне магазина с празни ръце. Цветков напоследък отпускал кесията единствено за сина си Боян. Макар журналистът и майката на детето му – Ивета, да са разделени от много време, крахът на връзката им по никакъв начин не е попречил да запазят добри отношения и да се грижат перфектно за наследника си. В определени дни малчуганът оставал при баща си, а той гледал изцяло да задоволява всичките му желания. Най-много двамата обичали да прекарват време „по мъжки“, разхождайки се из столицата или карайки велосипеди в парка „Заимов“. И прeди дa бъдe освободен oт Нoвa тeлeвизия, Милeн oтдeляшe дocтa врeмe зa cинa cи. Нa млaдини тeлeвизиoнeрът нe учacтвaл aктивнo в oтглeждaнeтo нa първородната си дъщeря Кaлинa, която вече живее самостоятелно в чужбина, и кoгaтo прeз 2012-a му ce рoдилo мoмчeнцe, рeшил дa cи нaвaкca прoпуcнaтoтo бaщинcтвo. Цвeткoв рeдoвнo взeмaл бeбeтo Бoян cъc ceбe cи нa рaбoтa и oфиcът нa изпадналото му от ефира прeдaвaне  „Чacът” нa мoмeнти приличaл нa яcлa. Сподели:", "date": "2019.11.10", "title": "САМО В ПИК И \"РЕТРО\": Милен Цветков търси хладилник на промоция (ПАПАРАШКИ СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B0%D0%BD%D1%8A%D1%87%D0%BD%D0%B8-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-news882474.html", "text": "Неизряден данъкоплатец се оказа любовницата на Веселин Маринов. Бившата сервитьорка от Добрич – Веселина Пеева, натрупала задължения към Община Варна, защото не плащала данъците на апартамента си там. До нея било изпратено специално писмо, което да я уведоми да се яви и да стопи набъбващата сума. Към момента обаче Веселина почти не се вясвала в морската ни столица, защото окончателно се преместила да живее в луксозното жилище на трубадура от Полски Тръмбеш в София, където преди нея край печката се въртяха дълъг списък жени. Във Варна, където изгората на певеца живяла отново в охолство със съпруга и децата си, преди да се прехвърли в къщата на Маринов, продължавала да ѝ се носи лоша слава. Наскоро нейни съграждани разкриха, че имала доста буен нрав и често вдигала без свян скандали за щяло и нещяло. Те разказаха пресен случай, който се състоял в близкото минало, когато Веселина вече била в обятията на изпълнителя на „Горчиво вино“. Тя заформила луда кавга във варненски бутик за чанти, който без малко не завършил с позорен арест. Дегизирана с тъмни очила и шапка, блондинката влязла с гръм и трясък в магазин в центъра на града. Побесняла, че е закупила кофти чанта, моментално започнала да крещи на клетите продавачки, които се видели в истинско чудо. Момичетата обяснили, че дамата може да върне закупената чанта, ако пази косов бон. Тя обаче не пазела такъв и заплашила, че нямало да си тръгне, без да получи нова чанта. Тъй като крясъците не спрели и други клиенти дори не смеели да влязат в магазина, консултантките обяснили, че ще бъдат принудени да се обърнат към полицията. Това намерение укротило половината на Веско и тя доброволно излязла от бутика. Родители на съученици на двете ѝ деца, чиито права са присъдени на бившия ѝ мъж, пък разказват, че тя най-редовно вдигала във въздуха и училището им. Според съдебно решение Веселина имала право да ги вижда само в определени дни и часове през седмицата, но имала навика да ходи до училището, когато ѝ хрумнело. Това обаче внасяло напрежение и у собствените ѝ деца, и у учителите, които не спестявали нищо от поведението ѝ на бащата. Сподели:", "date": "2019.11.10", "title": "САМО В ПИК И \"РЕТРО\": Данъчни издирват любовницата на Веско Маринов"}
{"url": "https://pik.bg/%D0%BF%D0%BE%D1%80%D0%B0%D0%B7%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D1%80%D1%84%D1%8E%D0%BC-%D0%B7%D0%B0%D1%88%D0%B5%D0%BC%D0%B5%D1%82%D1%8F%D0%B2%D0%B0-%D1%81-%D1%86%D0%B5%D0%BD%D0%B0%D1%82%D0%B0-%D1%81%D0%B8-%D0%BE%D1%82-10-000-%D0%B5%D0%B2%D1%80%D0%BE-news883241.html", "text": "Комбинация от нотки на бели цветя, масло от нероли, жасмин, както и мускус. Със своята трайност и поразителен аромат този парфюм може да бъде оценен като легендарен. Парфюмът „Santаl Royal“ от линията „Absolus d'Orient“ на модна къща „Guerlain“ стана един от най-продаваните на компанията. В негова чест „Guerlain“ изработиха специална синя бутилка, украсена със златни символи и надписи. Само 22 такива бутилки ще бъдат произведени,а цената на една бутилка парфюм струва 10 000 евро. Сподели:", "date": "2019.11.10", "title": "Поразителен парфюм зашеметява с цената си от... 10 000 евро"}
{"url": "https://pik.bg/%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%B8%D1%81%D1%82-83-%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%BE%D1%89%D0%B0%D0%BB%D1%8C%D0%BE%D0%BD%D0%BA%D0%B0-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BE%D1%81%D0%B5%D1%82%D0%B8%D1%8F-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0-40-%D0%BA%D0%BC-%D0%BF%D0%B5%D1%88%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-news883242.html", "text": "83-годишната жена върви по един и същ планински маршрут в руската кавказка република Северна Осетия вече 50 години, съобщават световните агенции, пцитирани от БТВ. Рускинята Екатерина доставя поща между селищата Мизур, Бурон и Цей, като преминава пеша 40 километра шест дни в седмицата. Екатерина Дзалаева се вдъхновява за професията като дете от местния пощальон, който носи новини от фронта по време на Втората световна война. „Тогава си казах, че когато порасна със сигурност ще стана пощальонка – признава Екатерина. - Тогава хората ще ме чакат и ще ме обичат. Заплатата ми не е толкова голяма, но ми помага. За мен е по-лесно да ходя, да разговарям с хората. Преживяла съм много мъка и мисля само за нея, когато не правя нищо. Това е трудно за мен. Но когато излизам от дома си, всичко става по-лесно”. Сподели:", "date": "2019.11.10", "title": "Професионалист: 83-годишна пощальонка от Северна Осетия преминава 40 км пеша всеки ден"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BE%D0%B1%D0%B8%D1%80%D0%B0-%D0%BD%D0%B0-18-%D0%BC%D0%BB%D0%BD-%D0%BB%D0%B2-%D0%BE%D1%82-%D0%BF%D0%BE%D1%89%D0%B0%D1%82%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE-news883294.html", "text": "Делото за мега обира на 1 833 000 лв. от пощата в Хасково започва в края на месеца, съобщава \"Марица.бг\". Разпоредителното заседание в Окръжния съд е насрочено за 29 ноември. Грабежът бе извършен вечерта на 7 срещу 8 юни 2016 г, когато група маскирани мъже проникнаха в сградата на областна пощенска станция. Те обезвредиха охранителната техника и неутрализираха силово охранителя. ​В рамките на минути обирджиите влезли в трезора и с металорежещи машини, отворили три масивни метални каси, като оттам отне​ли крупната сума пари. После се оттеглили с предварително подготвени автомобили и маршрути. Впоследствие част от ​заподозрените бяха задържани в момент на извършване на друго криминално престъпление. В групата са шампионът по мотокрос Красен Кънчев и шефът на инкасовата охрана в пощата Тихомир Мавродиев. При извършените множество процесуални действия на територията на страната са  намерени  улики и веществени доказателства, казаха от полицията. В хода на разследването са  разпитани над 100 свидетели, назначени и изготвени са  близо 40 експертизи, разпознавания и психологически изследвания. Досъдебното производство бе приключено през април т.г., когато обемистите томове по разследването бяха внесени в наказателната канцелария на Темида. На подсъдимите са повдигнати няколко обвинения по текстове от НК, касаещи престъпления, за които се предвижда ​затвор от ​5 до 15 години.​ Сподели:", "date": "2019.11.10", "title": "Започва делото за обира на 1.8 млн. лв. от пощата в Хасково"}
{"url": "https://pik.bg/%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB---%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D1%80%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BC%D0%B0%D0%B9%D0%BA%D0%B0-%D0%B1%D0%B0%D1%89%D0%B0-%D0%B8-%D1%81%D0%B8%D0%BD-news883302.html", "text": "45-годишният мъж от Кюстендил е убит заради пари. Както съобщихме, убийството е извършено тази нощ, малко след полунощ в квартал „Герена“. Жертвата дължала пари на свой 47-годишен съсед, съобщава \"Трафик нюз\". Двамата се скарали, длъжникът стрелял с газов пистолет във въздуха, а по-възрастният го наръгал с нож. Мъжът е починал веднага. 38-годишната съпруга на убиеца и неговия 19-годишен син също били на местопрестъплението, като в момента също са задържани. Според прокуратурата в Кюстендил става въпрос за непредумишлено убийство. По случая е образувано досъдебно производство, уведомен е дежурният прокурор. Сподели:", "date": "2019.11.10", "title": "Убийството в Кюстендил - заради пари. Закопчаха майка, баща и син"}
{"url": "https://pik.bg/%D0%B5%D1%81%D0%B5%D0%BD%D0%B5%D0%BD-%D0%BF%D0%B0%D0%B7%D0%B0%D1%80-%D0%BA%D0%B0%D1%80%D1%82%D0%BE%D1%84%D0%B8%D1%82%D0%B5-%D0%B8-%D1%8F%D0%B1%D1%8A%D0%BB%D0%BA%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%85%D0%B0-%D0%BC%D0%BE%D1%80%D0%BA%D0%BE%D0%B2%D0%B8%D1%82%D0%B5-%D0%B8-%D0%B7%D0%B5%D0%BB%D0%B5%D1%82%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D1%85%D0%B0-news883247.html", "text": "Индексът на тържищните цени /ИТЦ/, който отразява цените на хранителните стоки, се повиши тази седмица с 2,9 на сто, до 1.383 пункта, съобщава Държавната комисия по стоковите борси и тържищата /ДКСБТ/. Цената на оранжерийните домати се запази 2,15 лева за килограм, а цената на оранжерийните краставици скочи с 11,5 на сто, до 1,45 лева за килограм. Картофите поскъпват със 3,1 на сто и се продават по 0,67 лева за килограм. Морковите поевтиняват с 2,09 на сто и се търгуват по 0,66 лева за килограм. Зелето поевтинява с 3,3 на сто и се продава по 0,58 лв./кг. Зелените чушки поскъпват с 4,2 на сто и се търгуват по 1,25 лв./кг. Червените чушки се продават средно по 1,60 лева. Ябълките поскъпват с 1,0 на сто, до 0,97 лв./кг. Лимоните поевтиняват с 7,6 процента и се продават по 2,20 лева за килограм. Гроздето поскъпва със 3,3 на сто, до 1,55 лева за килограм. Сподели:", "date": "2019.11.10", "title": "Есенен пазар: Картофите и ябълките поскъпнаха, морковите и зелето поевтиняха"}
{"url": "https://pik.bg/%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%B4%D0%B8%D0%B7%D0%B5%D0%BB%D0%BE%D0%B2%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%83-%D0%BD%D0%B0%D1%81-news883249.html", "text": "Спад в търсенето на нови дизелови автомобили отчете тази седмица Европейската браншова асоциация. Тенденцията е за целия Европейския съюз. Данните за България показват, че за девет месеца се наблюдава спад от 19 на сто или 11 956 по-малко продадени коли. За сметка на това, е отчетен ръст в търсенето на бензинови и електро-алтернативи. Отвъд статистиката, екип на NOVA направи репортерска проверка в две автокъщи в София и в Дупница. Въпросът дизел или бензин открай време смущава съня на всеки, който стигне до момента, в който ще си купува кола. Кандидат-купувачът не спира даразпитва, но съмненията винаги остават. Напоследък покрай упоритите слухове, че някога ще забранят дизеловите коли, сред купувачите вече има един класически аргумент и той е - да избягват дизели, защото някога някой може да им забрани да ги карат. Така, слухът действа безотказно. Забелязва го и анализатора на пазара на коли. „Българинът обича да каже „Аз чух“ и като чуе нещо, после ти не можеш да му го избиеш от главата, защото негов колега, негов познат, негов близък просто му го е казал. Преди време имаше статии, в които се разказваше как дизелите вече ще ги спират тотално, просто няма да има търсене, не могат да се карат, ще ги забранят. Най-вероятно това ще се случи някога във времето, но засега няма как да стане. Няма как автомобилите дизеловите, които са произведени преди 5 години, да се спрат тотално”, коментира Филип Лазаров, анализатор. В меката на автокъщите – Дупница, намалено търсене на дизели обаче не се забелязва. Напротив – хората гледат предимно цената и външния вид, а слуховете за дизелите, оставят далеч от себе си. „Почти на равно се продават и бензинови, и дизелови коли. Въпросът е такъв, че напоследък започнаха да се продават малко по-нови дизелови коли, които отговарят на определени евро стандарти. Бензиновите коли се продават малко повече, само заради това, че можеш да я караш в чужбина, в метрополити, в центрове, нищо че е от по-стара година”, коментира Георги Грозданов, собственик на автокъща. „Вече има едно много по-внимателно търсене на автомобили, особено когато се отнася за дизелови автомобили”. Това заяви пред Нова телевизия Цветелина Цанева - изпълнителен директор на Асоциацията на вносителите на автомобили в България. „Най-масовият ценови диапазон е около 5 000 лв. Такива автомобили търсят предимно високообразовани хора, с добри професии, които обаче, въпреки това, не биха могли да отделят по-голяма сума за автомобил от тази. Те търсят бензинови автомобили, тъй като те могат да се кара и на газ и това дава още една опция”, каза още тя. „Това е най-масовият случай в България – търсим най-икономичното, защото доходите определят нашето решение и нашето търсене”, посочи Цанева. Сподели:", "date": "2019.11.10", "title": "Какво се случва с пазара на дизелови автомобили у нас"}
{"url": "https://pik.bg/%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%85%D1%83%D0%BA%D0%BD%D0%B0-%D0%BF%D0%BE-%D0%B2%D1%80%D0%B0%D1%87%D0%BA%D0%B8-news882421.html", "text": "Неуспялата кандидатка за кмет на София Мая Манолова всеки ден посещавала врачки по време на предизборната кампания, разкриха хора от обкръжението ѝ. Въпреки че демонстрира завидно самочувствие, бившата омбудсманка дълбоко в себе си се чувствала несигурна и подозирала, че този път се е надценила в амбицията да стане градоначалник на София. Особено я изнервял фактът, че трябвало да ухажва и да се умилква на десните избиратели от жълтите павета, като отлично съзнавала, че така се унижава, защото за тях тя винаги ще си остане „провинциалка” и столичанка в повече. Мая, която не можела да търпи загуба, била разкъсвана от вътрешни терзания и разнопосочните съвети от близките и съмишлениците ѝ още повече я обърквали. Освен че ходела редовно на църква да се моли, тя решила да се допита и до представителките на свръхестественото, за да си избистри печелившата предизборна стратегия. „Никога не сме виждали Мая толкова нервна. Тръгна по врачки да ѝ дават акъл, хвърляше луди пари. Като не ѝ харесаше някоя, отиваше при следващата. Препоръчваха ѝ ги приятелките ѝ, фризьорки и гримьорки. А уж е интелигентна жена”, коментират приближени на Манолова. В крайна сметка обаче излезе, че бившето червено острие си е давала парите на вятъра, тъй като усилията ѝ да седне на кметския престол се оказаха безуспешни. Амбициозната кюстендилка нямало да се откаже от услугите на ясновидки и сега щяла да търси съвети с какъв проект да се захване оттук нататък, за да уплътни многото си свободно време. Сподели:", "date": "2019.11.10", "title": "Мая Манолова хукна по врачки"}
{"url": "https://pik.bg/%D0%BA%D0%BE%D0%BB%D0%B0-%D0%B8%D0%B7%D0%BB%D0%B5%D1%82%D1%8F-%D0%B2-%D0%BA%D0%B0%D0%BD%D0%B0%D0%B2%D0%BA%D0%B0-%D0%BA%D1%80%D0%B0%D0%B9-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2-%D1%85%D0%B8%D1%81%D0%B0%D1%80%D1%8F-%D1%81%D0%BD%D0%B8%D0%BC%D0%BA%D0%B8-news883306.html", "text": "Катастрофа в станала на пътя Пловдив-Хисаря в района на село Черничево. Шофьор не е спрял на знак „Стоп“ и е отнел предимство на друг автомобил, който го е блъснал. От удара, автомобил е излязъл извън пътното платно, съобщава \"Трафик нюз\". По първоначална информация няма пострадали, само материални щети по колите. Движението в района не е затруднено. Сподели:", "date": "2019.11.10", "title": "Кола излетя в канавка край пътя Пловдив-Хисаря (СНИМКИ)"}
{"url": "https://pik.bg/%D0%BB%D0%B0%D0%B2%D0%B8%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B0-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B2-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%BA%D1%83%D1%80%D0%BE%D1%80%D1%82-%D0%B2%D0%B8%D0%B4%D0%B5%D0%BE-news883255.html", "text": "Двама сноубордисти са загинали през вчерашния ден по обяд, след като са били затрупани от мощна лавина. Трагичният инцидент е станал в австрийския зимен курорт Зьолден. По информация на местните медии става дума за трима холандци, като само единият от тях е успял да се спаси от връхлитащата го снежна маса. Злополуката се е случила на около 2900 м над морското равнище. Издирването на двете жертви продължи близо два часа, в които, освен спасителни екипи, бяха включени и няколко хеликоптера. Сподели:", "date": "2019.11.10", "title": "Лавина погреба двама души в австрийски курорт (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%BF%D1%80%D0%BE%D1%84-%D0%B2%D1%83%D1%87%D0%BA%D0%BE%D0%B2-%D0%BD%D0%B8-%D0%BA%D0%B0%D0%B7%D0%B2%D0%B0%D1%88%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-news883314.html", "text": "Единствено проф. Юлиан Вучков казваше реално какво ни донесе тази криворазбрана демокрация. Корупция във всяка област. Образование, здравеопазване... Да не говорим за футбола, там е пълен крах. Има закони, но никой не ги спазва, няма контрол. Всяко празно място се застроява, нямаме вече въздух. И т.н. А какво стана с възпитанието на нашето подрастващо поколение! Млади момчета пуснаха бради, нито е хигиенично, нито е естетично. Всички жени, деца са с дълги коси до кръста. Защото  е модерно. Другата мода са татуировките. Не съм против това, нека да си направиш нещо нежно, естетично. Например сърчице, цвете, име на любим човек. А какви са тези ужасни чудовища! Това е модерно. Не го смятам за нормално. Започвам да се съмнявам дали тези хора имат болна психика, или аз не съм добре психически, за да не възприемам тази ужасна промяна в голяма част от хората. По телевизията непрекъснато ни отегчават с реклами кой колко пари е спечелил от лотария и тото. Като печелят милиони, защо не даряват пари на болниците да закупят някоя апаратура, да помогнат на някой беден, болен човек. Не, с тези пари те ще подсигурят родата си до девето коляно. Ето това не мога да го проумея. Нямам думи. Сподели:", "date": "2019.11.10", "title": "Само проф. Вучков ни казваше истината"}
{"url": "https://pik.bg/%D1%81%D1%82%D0%B8%D1%85%D0%B8%D1%8F-6-%D0%B6%D0%B5%D1%80%D1%82%D0%B2%D0%B8-%D0%B8-%D0%BD%D0%B0%D0%B4-2-%D0%BC%D0%BB%D0%BD-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%86%D0%B8%D0%BA%D0%BB%D0%BE%D0%BD%D0%B0-%D0%B1%D1%83%D0%BB%D0%B1%D1%83%D0%BB-news883289.html", "text": "Шестима души загинаха, а повече от два милиона други прекараха нощта, сгушени в приюти, докато циклона \"Булбул\" връхлита крайбрежията на Индия и Бангладеш с яростни ветрове и проливни дъждове, съобщава БГНЕС. Циклонът донесе ветрове до 120 км/ч., когато удари в събота, затваряйки пристанища и летища в двете страни. Един човек загина в Индия в събота, след като беше ударен от изкоренено дърво в Колката, докато друг загина при срутване на стена в близкия щат Одиша. Още четирима са убити от паднали дървета в Бангладеш, заявиха местни служители в Службата за управление на бедствия. В крайбрежната Хулна, най-пострадалият район в Бангладеш, дървета се люлееха силно и бяха изтръгнати от земята при жестоките бури, блокирайки пътищата и затруднявайки достъпа до района. Някои ниско разположени части на областта са наводнени, заяви министърът по управление на бедствията Енамур Рахман пред АФП. Властите заявиха, че циклонът отслабва, докато се придвижва към вътрешността. \"Булбул\" удари крайбрежието при Сундарбан - най-голямата мангрова гора в света, която се простира както в Бангладеш, така и в Индия, и е дом на застрашени видове, между които бенгалския тигър и делфините Иравади. Мангровите гори защитиха крайбрежието от пълното въздействие на бурята, каза заместник-шефът на метеорологичната служба в Бангладеш Айеша Хатун. Повече от 2 милиона души в Бангладеш бяха преместени в убежища. Войски бяха изпратени в крайбрежните райони, а десетки хиляди доброволци ходеха от врата до врата и използваха високоговорители, за да подканят хората да се евакуират от селищата. \"Нощувахме с още 400 души\", казва Амбия Бегум, която пристигна в приют в пристанищния град Монгла в събота заедно със семейството си. \"Притеснявам се за добитъка си и за сламения покрив на къщата си. Не бих могла да ги донеса тук. Само Аллах знае какво се случва там\", заяви 30-годишната майка на три деца пред АФП. Около 1 500 туристи бяха заседнали на остров Сейнт Мартин в югоизточната част на Бангладеш, след като водните транспортно услуги бяха отменени. В Индия около 60 000 души бяха евакуирани от домовете си, а полетите в и извън летището в Калката бяха спрени за 12 часа. Ниско разположеното крайбрежие на Бангладеш, където живеят 30 милиона души, и източната част на Индия, редовно са удряни от циклони, които оставят следа от разрушение. Стотици хиляди хора, живеещи около Бенгалския залив, загубиха живота си заради  мощните бури през последните десетилетия. Сподели:", "date": "2019.11.10", "title": "СТИХИЯ: 6 жертви и над 2 млн. евакуирани заради циклона \"Булбул\""}
{"url": "https://pik.bg/%D1%81%D1%8A%D0%B1%D0%BE%D1%80%D0%B8%D1%85%D0%B0-%D0%BF%D0%BE%D1%87%D1%82%D0%B8-%D0%B4%D0%BE-%D0%BE%D1%81%D0%BD%D0%BE%D0%B2%D0%B8-%D0%BA%D1%8A%D1%89%D0%B0---%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news883285.html", "text": "Събориха почти до основи емблематичната \"Къща с папагалите\" във Варна, съобщава БТВ. Реставраторите уверяват, че ценният паметник на културата ще бъде напълно възстановен. През 1922 година известният архитект Стефан Венедикт Попов строи един от шедьоврите си - \"Къщата с папагалите\" в редкия стил сецесион. Името идва от барелефа на двете редки птици на фасадата. \"Определено е екзотика и това е единственото място, където архитектът добавя екзотични птици\",  разказва Християн Облаков, изследовател на стара Варна. Емблематичните папагали се намирали на върха на фасадата. Тях вече ги няма, но е взета точна отливка и ще ги възстановят в автентичен вид. Къщата е строена с вар и пясък - комбинация, която не удържа дълго на времето. \"Там, където бяха папагалите, каквато и реставрация да бяхме направили на тези релефи, нямаше да издържи и след 2 години щеше да се напука и падне\", обяснява Константин Угринов, реставратор в Исторически музей - Варна. Сградата ще бъде възстановена със съвременни материали, а автентичната фасада - на 2 метра пред новата част. \"Ако има място за шега - зимата екзотичните птици отлитат на юг, надявам се на пролет да се върнат и да си кацнат по местата\", отбелязва Виктор Бузев – главен архитект на Варна. А варненци се опасяват още, че дори по всички стандарти, зданието пак трудно ще се впише сред новите кооперации и бизнес сгради, изникнали около него. Сподели:", "date": "2019.11.10", "title": "Събориха почти до основи къща - паметник на културата във Варна"}
{"url": "https://pik.bg/%D1%86%D1%8F%D0%BB%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81%D0%B5-%D1%80%D0%B0%D0%B7%D0%B1%D0%BE%D0%BB%D1%8F-%D0%BE%D1%82-%D1%85%D0%B5%D0%BF%D0%B0%D1%82%D0%B8%D1%82-%D0%B0-%D0%B2-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D0%B3%D1%80%D0%B0%D0%B4-news883197.html", "text": "Всички заболели са били настанени в инфекциозното отделение на болницата в Хасково, предава Нова телевизия. Хепатитът вече е потвърден лабораторно, съобщиха от здравното министерство. Регионалната здравна инспекция е предписала дезинфекция и изследвания на контактните лица. Епидемия от хепатит А в Симеоновград. В рамките на месец са регистрирани няколко случая на вируса сред деца. Част от заразените са от едно и също семейство. Сподели:", "date": "2019.11.10", "title": "Цяло семейство се разболя от хепатит А в Симеоновград"}
{"url": "https://pik.bg/%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B7%D0%B0-30-%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-10-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-%D0%B5-%D1%82%D1%80%D1%83%D0%B4%D0%B5%D0%BD-%D0%BF%D1%80%D0%BE%D1%86%D0%B5%D1%81-%D0%B0-%D0%BD%D0%B5-%D0%B5%D0%B4%D0%BD%D0%BE%D0%BA%D1%80%D0%B0%D1%82%D0%B5%D0%BD-%D0%B0%D0%BA%D1%82-news883246.html", "text": "Преди 30 години България пое с ентусиазъм по нов път. Надеждата за по-добър живот обаче се сблъска с дълбоки обществено-икономически сътресения, за които българите платиха висока цена. Грабителската приватизация, пренаписването на историята, обезличаването на българската култура и традиции са част от явленията, които ни тласнаха към материална и духовна бедност. Това каза президентът Румен Радев в профила си във Фейсбук, по повод 10 ноември. \"Осъзнахме, че промяната е труден процес, а не еднократен акт. Резултатите от дългия път към демокрация и пазарна икономика все още будят повече тревога, отколкото успокоение. България направи своя важен геополитически избор, но не успя да изгради трайни основи за върховенство на закона, разделение на властите и свобода на словото. Затова и днес политическите констатации продължават да се разминават с реалността на мнозинството граждани. Бедността, безнаказаните корупция и престъпност и ниското качество на обществените услуги продължават да прогонват младите и отнемат от бъдещето ни\", се казва още в изказването на президента. Според Радев е необходимо да се търсят решения, адекватни на съвременните реалности. \"През последните години израснаха поколения, които не се вълнуват от стари идеологеми. Нашите деца изискват да говорим за бъдещето. Да погледнем в утрешния ден с техните очи\", допълни още Радев. \"Ако искаме България да се превърне в нормална европейска държава – с висок стандарт, качество на живот и сигурност, трябва да гарантираме необратимост на демократичните процеси, върховенство на закона, прозрачност и ефективност на институциите, изграждане на нова политическа култура и формиране на свободно и овластено гражданско общество\", посочи държавният глава. \"Реалната промяна, която да осмисли живота и да даде перспектива на всеки български гражданин, зависи от всички нас. Отстояването на демокрацията изисква ежедневна воля срещу всеки опит за подмяна. Изисква да отхвърлим апатията и отчуждението, които откъсват хората от собствената им държава и оставят малцина да решават на тъмно нейното бъдеще. Няма сила, която да устои на сплотения около каузата да възроди държавата си и да отстоява достойнството си български народ\", написа още Радев. Сподели:", "date": "2019.11.10", "title": "Румен Радев за 30-та годишнина от 10 ноември: Промяната е труден процес, а не еднократен акт"}
{"url": "https://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D1%8A%D1%80%D0%B1%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B2-%D0%BE%D1%85%D1%80%D0%B8%D0%B4-news883228.html", "text": "Среща на върха на лидерите на Северна Македония, Сърбия и Албания ще се проведе днес в Охрид, съобщават световните медии, цитирани от БТА и БНР. Сръбският президент Александър Вучич и премиерът на Албания Еди Рама пристигнаха вчера в Охрид, където по-късно днес ще разговарят с премиера на Северна Македония Зоран Заев. Очаква се основна тема да бъде отлагането на решението на ЕС за започване на присъединителни преговори със Северна Македония и Албания. Тримата лидери освен това ще продължат разговорите, започнати преди един месец в Нови Сад, за премахване на пречките за свободно движение на стоки, услуги, капитал и хора между трите страни - така наречената инициатива „мини Шенген“. Към тях ще се присъединят също Денис Звиздич, председател на Съвета на министрите на Босна и Херцеговина, и министърът на икономиката на Черна гора Драгица Секулич. Срещата на лидерите от Западните Балкани ще бъде последвана от пленарно заседание с участието на представители на международни организации и институции, сред които Европейската банка за възстановяване и развитие, Съветът за регионално сътрудничество, Европейската комисия, Световната банка и Европейската инвестиционна банка. Очаква се Зоран Заев, Александър Вучич и Еди Рама да дадат съвместна пресконференция след срещите. Мерките за сигурност във и около Охрид са засилени заради събитието, отбелязва МИА. Сподели:", "date": "2019.11.10", "title": "Лидерите на Северна Македония, Сърбия и Албания се срещат в Охрид"}
{"url": "https://pik.bg/%D0%B3%D0%BB%D0%B0%D0%B4-%D0%B7%D0%B0-%D0%BA%D0%B0%D0%B4%D1%80%D0%B8-%D0%B7%D0%B0-20-%D0%B3%D0%BE%D0%B4%D0%B8%D0%BD%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D1%85%D0%B0-15-%D1%85%D0%B8%D0%BB%D1%8F%D0%B4%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-news883253.html", "text": "Фондация „Майки за донорство“ се е заела с тази образователна кауза, с което да привлече младите към професиите в медицината. Вече 200 ученици са се записали да посетят уроците по здравни грижи, а именно медицински сестри, анестезиолози, хирурзи и акушерки запознават децата с професиите си. Според здравното министерство броят на завършилите медицина се е увеличил. За последните 2 г. между 800 и 850 души са дипломираните медици. Това би било достатъчно да се покрият нуждите на системата, ако младите лекари не напускаха страната. Неравномерно е разпределението, казват от Лекарския съюз у нас. Между 2014 и 2017 г. броят на лекарите до 30-годишна възраст се е увеличил близо 3 пъти, но по-голямата част от тях се е концентрирала в големите градове, така малките населени места остават без здравни грижи. В България от години се отчита глад за кадри в медицината. Най-критична е ситуацията при медицинските сестри, които за последните 20 г. са се стопили с 15 хил. През 1999 г. те са били 45 252, а през 2018 г. са 30 585 души. В борбата за кадри вече се включва болница за женско здраве, която учи деца как се поставя инжекция и как се прави хирургичен шев, съобщава Нова телевизия. Сподели:", "date": "2019.11.10", "title": "Глад за кадри: За 20 години \"изчезнаха\" 15 хиляди медицински сестри"}
{"url": "https://pik.bg/%D1%82%D0%BE%D0%BF%D0%B5%D0%BD%D0%B5%D1%82%D0%BE-%D0%BD%D0%B0-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BB%D0%B5%D0%B4%D0%BE%D0%B2%D0%B5-%D1%83%D1%81%D0%BA%D0%BE%D1%80%D1%8F%D0%B2%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%E2%80%9E%D1%82%D1%8E%D0%BB%D0%B5%D0%BD%D0%BE%D0%B2%D0%B0%D1%82%D0%B0-%D1%87%D1%83%D0%BC%D0%B0%E2%80%9D-news883201.html", "text": "Смъртоносният вирус е проникнал в акваторията на Тихия океан заедно с животните, които глобалното затопляне прогони от Гренландия. Дългосрочните наблюдения на огнища на чума сред тюлените и други обитатели на Арктика и околните региони показаха, че тази епидемия е пряко свързана с ускореното топене на морски лед край бреговете на Русия и Канада. Ледовете намаляват и това дава възможност на вируса и на другите патогенни заболявани да се разпространяват. Откритието показва, че трябва спешно да се открие пътят, по който тази чума се разпространява и кои видове животни биха били засегнати от заразата, подчертава екологът от Калифорнийския университет Елизабет ван Уормър. Арктика и Антарктида заедно с планинските ледници остават сред най-уязвимите региони в света – жертва на глобалното затопляне. През последните години средногодишните температури там се повишиха с 6-7 градуса. По-нататъшното топене на ледовете ще доведе до сериозни промени в кръговрата на теченията и до необратими промени в климата на Земята. Тези процеси ще доведат до опасни промени в работата на екосистемите в Заполярието. Глобалното затопляне кара арктическите хищници два пъти по-често да крадат яйцата на птиците и да разтурват техните колонии. Летните проливни дъждове в някои региони на Антарктида доведоха до масова гибел на малките на различни видове пингвини. Изучавайки няколко пандемии на тюленова чума, Ван Уормър и колегите ѝ откриват нови примери за това как глобалното затопляне влияе на екологията на Арктика. От средата на 80-те години на миналия век това заболяване отнема живота на десетки хиляди тюлени, които обитават северните брегове на Европа. До 2004 г. учените не идентифицират наличие на вируса около тихоокеанския бряг на Евразия и Северна Америка, след което той започнал да унищожава популациите на морските видри, обитаващи западното крайбрежие на Аляска. Внезапната поява на вируса на другия край на Земята накарало учените да се замислят за начина на разпространение на инфекцията и мястото, където е огнището ѝ. Проведените изследвания показали, че вирусът е проникнал в акваторията на Тихия океан по два начина: покрай бреговете на Русия и покрай северните на Канада. Носители са били арктическите тюлени, първоначално обитавали европейската част на Арктика и бреговете на Гренландия. Епидемията се е появяла в сезоните, когато нивото на ледената покривка на Арктика е намалявала драстично. Това, според учените, означава, че глобалното затопляне и в бъдеще ще намалява размера на ледената шапка и не само ще затруднява живота на тюлените, но и ще разпространяват вируса на чума и на други инфекции сред тях. Сподели:", "date": "2019.11.10", "title": "Топенето на арктическите ледове ускорява разпространението на „тюленовата чума”"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D0%B6%D1%82%D0%B5-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BA%D0%B0%D1%82%D0%BE-%D0%B1%D1%83%D0%BB%D0%BA%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news882417.html", "text": "Йорданка Фандъкова, която безапелационно бе избрана за кмет на София за четвърти път, сподели радостта от победата първо със своя съпруг Юри. Двамата са заедно от 41 години, а изборният ѝ триумф съвпада с годишнината от сватбата им, която празнуват в началото на ноември. Покрай повода семейство Фандъкови обичали да си припомнят мили случки около встъпването си в брак и да разглеждат семейните албуми със снимки. Най-любопитният момент от сватбения им ден е, че без да иска, младоженецът щял да остави булката сама пред олтара. Юри Фандъков, който в момента е специалист по педиатрия, закъснял непростимо за церемонията, защото бил в казармата, а там му създавали проблеми. В ритуалната зала се явил с коса под 1 сантиметър и роднините не могли да го познаят. За сметка на това Йорданка впечатлила всички присъстващи с тоалет като на принцеса Даяна. Към елегантната бяла рокля тя добавила и аксесоар – шапка с мрежа, а не обичайното було. Сватбата била пищна, но в разгара на купона младоженците изчезнали безследно. Без да съобщят, решили да оставят гостите да празнуват и заминали за вече несъществуващия хотел „Щастливеца“ на Витоша, където изкарали медената си седмица. „Това беше един от най-щастливите моменти в живота ми по ред причини. Една от тях беше, че никога не съм се чувствал толкова заможен – в който джоб бръкнех, вадех банкноти“, спомня си с усмивка д-р Фандъков. И до ден днешен семейство Фандъкови отбелязвали годишнините си от сватбата по един и същ начин – качвали се на Витоша, за да си припомнят младежките времена. Приятелите им и сега се шегували, че любовната им история била достойна за роман. Двамата се запознават още като ученици в Руската гимназия. Йорданка идва да учи и живее в София, когато е само на 13 години. С бъдещия ѝ съпруг били в съседни класове, но попаднали в обща компания, която всеки ден след училище се събирала. Точното място, на което пламнала любовта им, било една от пейките в Борисовата градина, намираща се до зимната пързалка. Сега по същите алеи, по които се държали за ръце като влюбени младежи, двамата разхождали внуците си – Алекс и Елия. Те са деца на единствената им дъщеря Михаела, която рядко се показва в публичното пространство. Сподели:", "date": "2019.11.10", "title": "САМО В ПИК И \"РЕТРО\": Вижте Фандъкова като булка (УНИКАЛНИ СНИМКИ)"}
{"url": "https://pik.bg/%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B8%D1%82%D0%B5-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%82%D0%B5-%D0%BE%D1%86%D0%B5%D0%BD%D0%BA%D0%B0%D1%82%D0%B0-%D0%BC%D1%83-%D0%B5-%D1%82%D0%BE%D1%87%D0%BD%D0%B0-news883203.html", "text": "Недоволство на мюсюлманите в Босна и Херцеговина след , информира \"Политико\". Френският президент Еманюел Макрон заяви в интервю за списание \"Икономист\", че \" \". Сайтът на Радио Сараево дори излезе със заглавие: \"Президент Макрон засрамете се!\", предава БТА. Докато мюсюлманите в Босна критикуват коментара на Макрон, лидерът на босненските сърби в страната Милорад Додик благодари на Додик каза още, че Комшич не е в коментара на президента на Франция Еманюел Макрон Босна е бомба със закъснител, която цъка до Хърватия френския лидер за откровената и вярна оценка. позиция да привиква посланика, тъй като няма консенсус в босненското председателство. Сподели:", "date": "2019.11.10", "title": "Босненските мюсюлмани скочиха на Макрон, лидерът на сърбите: Оценката му е точна"}
{"url": "https://pik.bg/%D1%84%D0%BE%D0%BD%D0%B4-%D1%89%D0%B5-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0-%D1%84%D0%B8%D1%80%D0%BC%D0%B8-%D0%B2-%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BE%D0%B1%D0%BB%D0%B0%D1%81%D1%82%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F-news883204.html", "text": "Специален фонд ще подпомага малки и средни предприятия в граничните области на България и Сърбия през новия програмен период 2021-2027 г. При облекчени процедури ще бъдат финансирани проекти до 100 хиляди евро, стана ясно на първото заседание на Съвместната работна група за разработване на бъдещата програма. Форумът е председателстван от заместник-министъра на регионалното развитие и благоустройството Деница Николова и Михаѝло Дашич - помощник-министър по европейската интеграция на Република Сърбия. Със средствата ще се подпомагат проекти за модерно  производство, повишаване на капацитета и достигане на нови пазари. Целта е да се подкрепи икономическото развитие и потенциал на регионите чрез насърчаване на бизнеса. Сподели:", "date": "2019.11.10", "title": "Фонд ще подпомага фирми в граничните области на България и Сърбия"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BA%D0%B0-%D0%BF%D0%B0%D1%80%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%BC%D0%BE%D1%81%D1%82%D0%B0-%D0%B4%D0%BE-%D0%B4%D1%80%D1%8F%D0%BD%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news883202.html", "text": "Мостът при Дряновския манастир, разрушен от наводненията през юни, ще бъде ремонтиран с държавни средства. Парите се очаква да бъдат осигурени от Междуведомствената комисия за възстановяване и подпомагане. Мостът, който свързва манастира с пещерата \"Бачо Киро“ и туристическите маршрути в региона, беше разрушен при проливните дъждове и последвалите наводнения през юни тази година. Очаква се решението на отпускане на 276 хиляди лева за ремонта му да бъде взето идната сряда на заседание на министерския съвет. Всяка година след пороите се налага ремонт на съоръжението. Затова от община Дряново преди две години отправиха предложение до Великотърновската митрополия за повдигане на моста, съответно за изместване на подстъпа към него, но такова решение не беше взето. Сподели:", "date": "2019.11.10", "title": "БРАВО: Държавата отпуска пари за ремонта на моста до Дряновския манастир"}
{"url": "https://pik.bg/%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B4%D0%BD%D0%B5%D1%81-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news883227.html", "text": "Румъния гласува днес на първи кръг за избор на президент през следващите пет години. 14 кандидати са се включили в надпреварата. Традиционно оспорваната надпревара този път беше засенчена от политическата криза, довела до встъпване в длъжност на правителство на малцинството само преди няколко дни, отбелязва Асошиейтед прес. Социологическите проучвания сочат, че настоящият десноцентристки президент Клаус Йоханис води с около 40 процента. Залогът сега е по-скоро битката между следващите трима кандидати за влизане във втория тур: левия кандидат - Виорика Дънчила, която до октомври беше премиер на страната, Дан Барна, оглавяващ третата по големина партия в страната - десноцентристкия Съюз за спасение на Румъния, и независимият бивш актьор и директор на театър в Букурещ Мирча Дякону. Между тях тримата сондажите показват разлики в рамките на статистическата грешка. Социалдемократическото правителство на Дънчила беше принудено да се оттегли след вот на недоверие в парламента миналия месец. Йоханис е бивш лидер на Национално-либералната партия, която в понеделник сформира правителство, оглавявано от премиера Лудовик Орбан. Румънците, живеещи в чужбина, могат да гласуват в продължение на три дни - в петък, събота и неделя, но на територията на Румъния гласуването започва днес. Ако никой от кандидатите не събере над 50 процента, следващият кръг ще бъде на 24 ноември. Над 18 милиона души имат право на глас. Това са най-скъпите избори в историята на Румъния - вотът ще струва на данъкоплатците около 35 милиона долара. Сподели:", "date": "2019.11.10", "title": "В Румъния днес гласуват за президент"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D0%B0%D0%B2%D1%80%D1%8A%D1%85-10-%D1%82%D0%B8-%D0%B2-%D0%B3%D0%B5%D1%80%D0%B1-%D1%86%D0%B0%D1%80%D0%B8-%D1%81%D1%82%D1%80%D0%B0%D1%85-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B5-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BE%D1%82%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BF%D0%BE%D0%B4%D0%B2%D0%B5%D0%B6%D0%B4%D0%B0%D1%82-%D0%BF%D1%80%D0%B5%D0%BC-news883252.html", "text": "Доскорошният втори човек в ГЕРБ Цветан Цветанов излезе по БТВ, за да обясни, че бившата му партия всъщност се е провалила на местните избори. \"Познах резултата на 100 процента. ГЕРБ спечели, но е със сериозно отстъпление в областните центрове, защото 6 са загубени. БСП има прираст. ДПС е най-организираната партия, която си провеждаше изборите в смесените райони\", обяви Цветанов. Според него в ГЕРБ цари страх. Не всеки може да изради своето мнение. Премиерът е подвеждан ежедневно, като му се представят само позитивните факти. \"В София ГЕРБ е с минус 3 общински съветници, а уж се явиха в коалиция със СДС. В столицата имаме отстъпление от 80 000 гласа. Не бива да се сърдиш на \"Демократична България\" и да обиждаш електората им\", многозначително намекна Цветанов. В момента прокуденият след апартамент гейт говорел \"с болка\". \"Аз бях човекът, който през всичките тези месеци успокоявах редовите членове на ГЕРБ, които искаха да си тръгнат или да участват като независими кандидати на местния вот\", подсказа Цветанов. Сподели:", "date": "2019.11.10", "title": "Цветанов навръх 10-ти: В ГЕРБ цари страх, партията е със сериозно отстъпление. Подвеждат премиера. Непрестанно успокоявам хора, които искат да си тръгнат..."}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-30-%D0%B3%D0%BE%D0%B4%D0%B8%D0%BD%D0%B8-%D1%81%D0%B0-%D0%BD%D0%B0%D0%B9-%D1%85%D1%83%D0%B1%D0%B0%D0%B2%D0%BE%D1%82%D0%BE-%D0%BD%D0%B5%D1%89%D0%BE-%D0%BA%D0%BE%D0%B5%D1%82%D0%BE-%D1%81%D0%B5-%D0%B5-%D1%81%D0%BB%D1%83%D1%87%D0%B8%D0%BB%D0%BE-%D0%B2-%D0%BD%D0%BE%D0%B2%D0%B0-news883257.html", "text": "Последните 30 години са най-хубавото нещо, което се е случило на страната ни в новата ни история.Това коментира на страницата си във Фейсбук премиерът Бойко Борисов по повод 30-та годишнина от историческата дата 10 ноември \"С много работа и усилия днес България е различна и тук се живее много по-добре. По време на Прехода преминахме през редица трудности - хиперинфлация, масови фалити на банки, пенсии и заплати по няколко долара, опашки пред магазините, празни щандове, блокиране на цялата държава, безнадеждност\", заявява още премиерът. \"Днес това са спомени от миналото. България е член на НАТО и на ЕС, пътуваме свободно по света, БВП бележи ръст всяка година, а безработицата е на историческо рекордно ниско ниво. Извървяхме дълъг път и днес България се развива. Най-важното днес е, че резултатите се постигат с работа и зависят от всеки един от нас\", посочва Бойко Борисов. Сподели:", "date": "2019.11.10", "title": "ПЪРВО В ПИК TV! Борисов: Последните 30 години са най-хубавото нещо, което се е случило в новата ни история"}
{"url": "https://pik.bg/%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8%D1%82%D0%B5-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2%D0%B5%D1%87%D0%B5-%D0%B8%D0%BC%D0%B0%D1%82-%D0%BD%D0%BE%D0%B2-%D0%BC%D0%B0%D1%80%D1%88%D1%80%D1%83%D1%82-%D0%BF%D1%80%D0%B5%D0%B7-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news883296.html", "text": "Нелегалната миграция през Турция, Гърция и Балканите нараства. Според вътрешна оценка на германското вътрешно министерство, с която в. \"Велт ам Зонтаг\" разполага, „всички индикатори за миграция“ като нелегално преминаване на границата и молби за убежище „във всички страни от балканския регион“, в момента са по-високо ниво в сравнение същия период през 2017 и 2018 г. В момента според оценката в Балканския регион има 12 000 мигранти, само в Босна и Херцеговина са 7000. Заради развалянето на времето през следващите месеци се очаква „влошаване на положението с настаняването и положението на бежанците в Босна и Херцеговина“. От началото на годината в тази малка страна са настанени 25 000 бежанци. 18 000 от тях са преминали в други европейски страни. Федералната полиция на Германия е заявила за в. „Велт ам Зонтаг“, че „мигрантите вече използват нова разклонена мрежа от маршрути през страните балканския регион, за да достигнат Централна и Западна Европа“. Централна възлова точка е кантонът Уна и Сана в Босна и Херцеговина“. Нелегалните мигранти имат нов балкански маршрут, алармира Федералната полиция на Германия . Маршрутът минава през Турция, Гърция, Албания, Сърбия, Босна и Херцеговина, Триест-Италия, Франция, Германия. “За сигурни външни граници не може и да става дума\" , предупреждава президентът на германската федерална полиция пред в. „Велт ам Зонтаг“. И германското вътрешно министерство гледа \"с голяма загриженост\" към балканския маршрут Турция - Гърция - Босна. През т.нар. тънка ивица на Хърватия нелегалната миграция се осъществява предимно в посока Италия и от там в други страни като Германия. Президентът на германската полиция Дитер Роман заявява за в. „Велт ам Зонтаг“: „От времето на Кол и Митеран основите за премахване на контрола на вътрешните граници са сигурните външни граници. Днес не може да се говори за сигурни външни граници“. Според оценката на германското МВР, \"степента на нелегалната миграция по така наречения балкански маршрут значително зависи от пристигането (на мигранти) в Гърция\". Ето защо „ние гледаме с голяма загриженост за текущото развитие в Гърция и Турция“. Според вътрешен доклад на Европейската комисия, с който \"Велт ам Зонтаг\" също разполага, \"пристигащите в Гърция продължават да се увеличават\". През настоящата година са пристигнали по суша и море 57 182, което е с 37 процента повече, отколкото през предходната година. 28 952 от тях са били докарани от островите в континенталната част и въпреки това 35 630 повече мигранти се намират в лагерите на островите , след споразумението между ЕС и Турция от пролетта на 2016 г. Като се позовава на кръгове от Министерството на вътрешните работи в. \"Велт ам Зонтаг\" съобщава, че делегация от експерти от Федералната служба за миграция и бежанци (BAMF) скоро ще пътува до Сараево, за да обсъди \"различни начини за подкрепа на Босна и Херцеговина\". Политикът на ХДС Мариан Венд заявява пред \"Велт ам Зонтаг\", че натискът по балканския маршрут отново значително се е увеличил поради незаконната миграция през Турция към Гърция. „Ако не искаме да изживеем втора Будапеща, сега трябва да подкрепим Босна и Херцеговина и да се погрижим за мигрантите в техните страни, за да не тръгнат на големи групи отново на север“, заявява Венд. Сподели:", "date": "2019.11.10", "title": "Нелегалните мигранти вече имат нов маршрут през Балканите"}
{"url": "https://pik.bg/%D0%B0%D0%BF%D0%B0%D1%88-%D0%B7%D0%B0%D0%B4%D0%B8%D0%B3%D0%BD%D0%B0-%D0%B1%D0%BB%D0%B8%D0%B7%D0%BE-3-%D0%B1%D0%BE%D0%BD%D0%B0-%D0%BE%D1%82-%D1%87%D0%B0%D1%81%D1%82%D0%B5%D0%BD-%D0%B4%D0%BE%D0%BC-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news883122.html", "text": "Неизвестен апаш е откраднал 2 800 лв. от частен дом във Врачанско, съобщиха от полицията, цитирани от \"Булнюз”. Според данните, на 8 ноември (петък) в 17:38 часа в районно управление Мездра е получено съобщение чрез телефон 112 от мездренчанин с иницали Д. Н., който заявил, че за времето от 07:00 часа на 4 ноември до 17:30 часа на 8 ноември в село Лютиброд от наследствената му къща, неизвестно лице е проникнало в стая чрез незатворен прозорец на тераса и е извършило кражба на сумата от 2800 лв., оставени в шкаф на втория етаж. По случая е образувано досъдебно производство. Сподели:", "date": "2019.11.10", "title": "Апаш задигна близо 3 бона от частен дом във Врачанско"}
{"url": "https://pik.bg/%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82%D0%B0-%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%BE%D1%81%D1%82-%D0%B7%D0%B0-%D1%81%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%BE%D1%81%D0%BE%D0%B2%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-news883176.html", "text": "Движението „Самоопределение“ и Демократическата лига на Косово (ДЛК) ще подпишат във вторник споразумение за съставяне на ново правителство, предава македонската информационна агенция “Макфакс“. Споразумението е постигнато след шест срещи между работните групи на двете партии. Последната среща се проведе в петък вечерта, за да се обсъди програмната част на споразумението. Сега предстоят срещи на ниво партийни лидери. В момента се знае, че новото правителство ще има 12 министерства, но все още не са известни ресорите и имената на новите министри. „Самоопределение“ на изборите на 6 октомври си осигури 32 места в парламента на Косово, докато ДЛК има 29 места. Сподели:", "date": "2019.11.10", "title": "Постигната е договореност за сформиране на косовското правителство"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D0%B3%D0%B0%D1%84-%D0%B8%D0%B7%D0%B4%D0%B8%D0%B3%D0%BD%D0%B0%D1%82%D0%B8%D1%8F%D1%82-%D0%BE%D1%82-%D0%B1%D1%81%D0%BF-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8-%D0%BF%D1%81%D0%B5%D0%B2%D0%B4%D0%BE%D0%B4%D0%B5%D1%81%D0%BD%D0%B8%D1%82%D0%B5-%D0%BE%D1%82-%D0%B4%D0%B5%D0%B1%D1%8A-%D0%BF%D1%80%D0%BE%D1%81%D0%BF%D0%B0%D1%85%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82--news883219.html", "text": "Голям гаф сътвориха президентът Румен Радев и вицепрезидентът Илияна Йотова, които за разлика от множество европейски държавни лидери буквално проспаха 30-годишнината от падането на Берлинската стена. Това е световно събитие, което постави началото на края на тоталитарните комунистически режими в страните от тогавашния съветски блок, включително и в България., съобщава \"ДС.com\". Президентската институция по никакъв начин не отбеляза този паметен за европейците и свободолюбивите хора исторически момент. Така президентската двойка, издигната от БСП преди 3 години, за пореден път се дистанцира от демократичните ценности и събитията, довели до рухването на тоталитарната комунистическа система в Европа, включително в нашата страна. Цял ден сайтът на президента остана безмълвен за това събитие, а адекватна реакция липсваше и в личните профили на Радев и Йотова в социалните мрежи – просто двамата очевидно са се радвали на почивката си в съботния ден. *Мълчание по случай датата запазиха ѝ „десните“ от ДБ. Падането на Берлинската стена не беше отбелязано в профилите в социалните мрежи на Атанас Атанасов, Радан Кънев или Христо Иванов. Мая Манолова също не написа нищо по случай 9 ноември. Сподели:", "date": "2019.11.10", "title": "ЖЕСТОК ГАФ: Издигнатият от БСП Румен Радев и псевдодесните от \"ДеБъ\" проспаха годишнината от падането на Берлинската стена"}
{"url": "https://pik.bg/%D0%B7%D0%B0%D0%BC%D0%B5%D0%BD%D1%8F%D1%82-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8-%D1%81%D0%BB%D1%83%D0%B6%D0%B5%D0%B1%D0%BD%D0%B8%D1%82%D0%B5-%D0%BA%D0%BE%D0%BB%D0%B8-%D0%BD%D0%B0-%D0%B3%D1%80%D1%8A%D1%86%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-news883298.html", "text": "Председателят на гръцкия парламент съобщи, че служебните коли на депутатите постепенно се заменят със щадящите околната среда електроавтомобили. Първи от новите автомобили получават депутатите, които са от райони със силно замърсяване на въздуха, като област Атика, съобщава БНР. „Държавната администрация трябва да даде пример и обнови парка си“, коментираха депутати. В същото време правителството активизира програмата по изграждане на станции за зареждане на електромобили, предимно в туристическите райони, където е силно търсенето на коли от този тип. Това става по искане на туристическия бранш. Използването на електромобили в Гърция все още е в рамките на доброто желание. За една година продажбите са само 50, а общо в страната се движат не повече от 800, съобщават от Центъра за възобновяеми източници. Очаква се правителството да гласува стимули за покупка и използване на електроавтомобилите, но Гърция изостава и в изграждането на зарядни станции. Сподели:", "date": "2019.11.10", "title": "Заменят с електромобили служебните коли на гръцките депутати"}
{"url": "https://pik.bg/%D1%82%D0%B2%D1%8A%D1%80%D0%B4%D0%B0-%D0%BF%D0%BE%D0%B7%D0%B8%D1%86%D0%B8%D1%8F-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B3%D1%80%D0%BE%D0%B1%D0%BE%D0%BA%D0%BE%D0%BF%D0%B0%D1%87%D1%8A%D1%82-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%BD%D0%B5-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D0%BC-%D0%B7%D0%B0-news883184.html", "text": "Бившият лидер на СССР Михаил Горбачов Той смята, че е Горбачов направи коментара си в интервю за германското списание \"Шпигел\" по случай 30 години от падането на Берлинската стена. 88-годишният Горбачов смята, че обединението на които е направил в живота си. Той смята, че германците са имали право да решат съдбата си. Той разказа още и, че по време на събитията през 1989 г. е имало 380 000 съветски войници в ГДР, но им е било наредено да не се намесват. \"Ние не се нуждаехме от \"Желязната завеса\". Искахме да се отървем от стената на недоверие между Изтока и Запада\", коментира той. Бившият съветски лидер каза, че н не съжалява за Перестройката. дин от важните елементи е бил изграждането на ново външнополитическо мислене. Мнозина и досега обвиняват Михаил Горбачов за краха на комунистическата система. Той често е наричан и \"Гробокопачът на Съветския съюз\". В Русия мнозина се тези, които не могат да му простят ходовете, довели до падането на социалистическия строй. Германия е едно от най-важните неща, яма никаква носталгия по отношение на Студената война. Сподели:", "date": "2019.11.10", "title": "ТВЪРДА ПОЗИЦИЯ! 30 години по-късно проговори гробокопачът на Съветския съюз: Не съжалявам за нищо"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%81-%D0%B5%D0%BA%D1%81%D0%BB%D1%83%D0%B7%D0%B8%D0%B2%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B2%D0%B8%D1%82%D0%BE%D1%88%D0%BA%D0%B0-%D0%BE%D1%82-%D0%B1%D1%80%D0%BE%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%B8%D0%BB%D1%86%D0%B8%D1%82%D0%B5--news883173.html", "text": "- Здравей, другарю Петров! Накъде с тези кюстендилски другари по \"Витошка\" в тази хубава есен? - Здравей, другарю Иванов! Решихме с кюстендилските софиянци да преброим пилците на теферич. Нали другарката Нинова каза, че пилците се броят на есен? Почнахме, ама да ти кажа Иванов - отказахме се! Много ни е мъчно, ама много... В София на листи ни бият с 15%, в Пловдив и Варна с 20%, а в Бургас с 40%! В тези градове живеят две трети от българите бе, другарю Иванов! Ами какво да кажем за Стара Загора - биха ни в първи тур. В Търново нашата другарка Весела с такива хубави сини очи - пак я биха. И в Габрово загубихне на първи тур. Ами Хасково? Рови другарката Йончева, рови тя, ама накрая направо влязохме в гроба - биха ни в първи тур. Червената ни крепост Враца превзеха бе човек - на първи тур със 70%. Майчето и тя отиде на балотаж и нищо повече не можа да направи. Не ми се брои, Иванов, не ми се брои... - Абе голям песимист си бе, Петров. Три града взехме, а ич! Ами в Разград бихме бе - другарят Пенчо Кубадински е възкръснал от радост. В борческия Перник победихме и в Русе ги бихме ония русенци, дето свиркаха по другаря Гриша Филипов. - Ти за Русе много-много не говори, че добре, че Бойко махна оня кмета. Много добър беше, отвори града към Дунава, та малко служебно бихме, ама нейсе. Ама и нашето Майче не можа да разтвори повече ветрилото... Повече да го разтвори, по-широко... - Другарю Петров, ние такова ветрило никога не сме разтваряли бе! Райна Кабаиванска не може да разтвори такова в \"Мадам Бътерфлай\", когато пее Чо-Чо-Сан. Ами не видя ли - придърпахме целия кръг на Иво Прокопиев. Вземахме го и тоя от десебето - нашия Наско, дето другарите от Делиормана го туриха за прокурор. Ами Христо Иванов Бойкикевия? И него - наше момче е. За цвят вземахме и онзи Трайчо, дето е подсъдим. Кунева, дето снесе яйце при нас, където го каза оня Костов - и тя излюпи едно момче, та слага на Мая плакатите и билбордовете. Президентът е с нас, битивито е с нас, Сорос е с нас и американците са с нас, както и всички джендъри. - Как така американците? И Тръмп ли е с нас? - Ти пък. Тръмп не може да ни гледа. Сега на 25 ноември е поканил Бойко във Вашингтон. Ама \"Свободна Европа\" са от лагера на Сорос и си работят срещу ГЕРБ. - Ами защо тогава, като така отворихме ветрилцето, не би Данчето бе? - Голяма мобилизация имаше, другарю Петров, на софийските софиянци, голяма... Много репресирани, много изселвани, много реституирани. Ти видя ли я оная Богдана, дето нашите другари убиха баща й? Ходи да прегърне Данчето. Оная госпожа Спасова - от репресирано семейство на \"Солунска\" 20, такси взела на 95 г. да ходи да гласува срещу Майчето. Ами оня Марков? И той цял ден ходи по \"Витошка\" и нали е Новкиришки по майка - фамилия фабриканти, и той мобилизира много народ, да знаеш. За това ни биха бе - 30 г. не можем да хванем ръка в София, все сме капо. Няма такава столица в Европа, в която 30 г. социалист да не може да стане кмет. - Е, хубаво де, докога ще е така, колко още ще чакаме? - Ами Марков каза, че ще чакаме още 17 години - че ние сме управлявали 47 г., те 30 и трябва да се изравним 47 на 47. - Ееееее, ама другарю - дай тогава да си ходим в Кюстендил, бе, какво ще правим в София? - Абе ти луд ли си? В Кюстендил всички са с оня Паунов, той ще управлява доживотно. - Брех, майка му стара, докъде я докарахме... Ами нали другарят Станишев, дето подписа кървавото писмо на Корнелия, накара оня Гергей Карачони - кметът на Будапеща, наш другар, та прави обръщение към Майчето бе, не хвана ли дикиш? - Абе другарят Станишев, много е интелигентен, но нали е в Брюксел и не знае какво става в Будапеща. Тоя Карачони станал за смях. Тоя човек на оня, който се наричаше Дюрчани. Нашият Фери, който беше казал, че сутрин, обед и вечер лъже народа си, а сега му се смее на тоя Карачони цяла Будапеща, че и той почнал - за един ден два пъти излъгал. - Какво толкова е излъгал, бе? - Ами казал в предизборната кампания, че ще без билет ще пътуват в градския транспорт всички до 14-годишна възраст. Ама като станал кмет казал, че е сбъркал - грешка на езика било - до 7-годишна възраст само безплатно щели да пътуват. Освен това казал, че скромно ще го дава, ама взел, че направил петима заместник-кмета - от всяка партия по един, че и заплатите им вдигнал с 20%. Будапещенци му се смеят: \"Тоя почна да лъже по два пъти на ден\". И тъкмо тогава излъгал и трети път. Бил при Орбан, в резиденцията. Казал, че ще се връща с автобуса. Качил се, ама слязъл на следващата спирка - до катедралата \"Матиаш\". На 300 м. го чакала служебната кола. И онзи Орбан, нали държи медиите, заснели го и всички в Будапеща викат сега: \"И тоя ни лъже по три пъти на ден!\". Та Виктор 2022 г. ще ги опатка яко. Пък да не говорим, че тоя новия кмет отказал Световното по лека атлетика през 2023 г., което щеше да е в Будапеща. Орбан, нали държи цялата държава, премесил го в Дебрецен. Изобщо не трябваше този другар от Унгария да ни подкрепя! - Абе, айде да си тръгваме. Ама да не вземат да ни спрат метрото, дето гласувахме срещу Данчето, та да не можем да си ходим на гости от \"Люлин\" до \"Младост\" и обратно? - Нема да го спрат, бе! Нали създадохме тия \"Спаси София\"? Ще ходат да реват по Брюксел и ще го спасят. - И кога ще броим пак пилците? - През 2021 г. - Дотогава ние къде ще сме? - Другарката Нинова каза - въпросът е да се движим бавно, но напред. - Ама кога ще ги стигнем ми кажи, кога? - До 2029 г., приютелю. Тогава Бойко ще хвърли кърпата, щото чука седемдесетака! - Ами какво ще стане с Майчето сега? От много столове отиде на земята. - Майчето е почнала подписка, че гражданите отново искат да стане омбудсман. - Ама Бойко пак ли ще я направи? - Ами то дойде ли Коледа, оня Бойко все подаръци прави - ще я направи! Сподели:", "date": "2019.11.10", "title": "САМО В ПИК! Георги Марков с екслузивни резултати на агенция \"Витошка\" от броенето на пилците в БСП след червения разгром"}
{"url": "https://pik.bg/%D0%B4%D0%BE%D1%85%D0%BE%D0%B4%D0%BE%D0%BD%D0%BE%D1%81%D0%BD%D0%BE-%D1%85%D0%BE%D0%B1%D0%B8-%D0%BC%D0%B8%D1%82%D1%8C%D0%BE-%D0%BA%D1%80%D0%B8%D0%BA%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D0%BE%D0%BD%D0%B8%D1%80%D0%B0-%D0%BF%D1%83%D1%80%D0%B8-%D0%B2-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA-news882983.html", "text": "Димитър Ходжев, известен повече като Митьо Крика, разкри своето хоби. Силовакът колекционира пури от цял свят. \"Имам колекция от над 500 броя.  Запалих се по тях, докато живях в Ангола. Купих си специален хладилник, в който да съхранявам пурите. Ще забогатея, ако реша да ги продам. В Англия е голям бизнес. Тук кутия цигари е близо 30 лв. Където и да ходя си донасям поне по 200 пури. Рискувам - ако ме хванат ще платя солена глоба. Най-скъпата от тях е близо 300 лева\", заяви Крика пред ежедневник. От осем години той живее в Лондон, където е преподавател по математика, биология, химия и физика в католическо училище с преобладаващо тъмнокожи деца. Работата съвместява с охрана в пъб до стадиона на \"Арсенал\", а на Албиона Димитър Ходжев живее със своята половинка Камелия. \"Мога да пуша най-скъпите кубински пури и да пия най-марковия ром, но аз съм едно нормално момче, което работи на 1000 места и не е цъфнал и вързал\", казва за себе си в типичния си стил Митьо. Сподели:", "date": "2019.11.10", "title": "ДОХОДОНОСНО ХОБИ: Митьо Крика колекционира пури в... хладилник"}
{"url": "https://pik.bg/%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%BC%D1%8A%D0%B6-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%BE-%D1%81-%D0%B6%D0%B5%D0%BD%D0%B0-%D1%81%D0%B8-%D0%B0-%D0%B4%D1%8A%D1%89%D0%B5%D1%80%D1%8F-%D0%B8%D0%BC-news883175.html", "text": "Жестока семейна трагедия с два трупа шокира Босна и Херцеговина! Телата на съпрузите К.Б. и С. Б. бяха открити в къщата им им в Горни Которак в Източно Сараево. Според първоначалната информация на полицията, съпругът е убил жената си с особена жестокост, а след това се е самоубил. Все още не е ясна причината, която е отключила чувадищната агресия у него. Съседи разказват, че често чували скандали. Телата на съпрузите са намерени в гаража от дъщеря им, която е в шок от находката. Момичето успяло само да се обади в полицията, след което припаднало и се наложило да бъде свестявано от дошлите на място лекари, пише за семейната драма \"Вечерне новости\". \"Полицията намери телата в гаража и се води разследване, след което ще бъдат известни повече подробности\", каза лаконично Весна Стоканович - говорител на полицейското управление в Източно Сараево. Сподели:", "date": "2019.11.10", "title": "КЪЩАТА НА УЖАСИТЕ! Мъж направи нещо чудовищно с жена си, а дъщеря им..."}
{"url": "https://pik.bg/%D0%BE%D1%82%D0%B2%D1%8A%D0%B4-%D0%B4%D1%83%D0%BC%D0%B8%D1%82%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BF%D1%81%D0%B8%D1%85%D0%BE%D0%BB%D0%BE%D0%B3-%D0%B7%D0%B0-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B8-%D0%B7%D0%B0%D1%89%D0%BE-%D0%B2%D0%BE%D0%B4%D0%B5%D1%89%D0%BE-%D0%B1%D0%B5-%D0%B0-news883092.html", "text": "В тези избори имаше много враждебност, агресия, нерви. Тази агресия струеше отвсякъде. Както в усилията на участниците, така и като контекст. Това бе основното Така психологът Росен Йорданов коментира пред БТВ поведението на политиците в предизборната кампания и по време на самите избори. „В нощта на изборите при изказването на премиера Борисов водеща бе агресията – анализира психологът Росен Йорданов. -  Опитваше да я удържа, но не успя да не демонстрира това недоволство. Всъщност, това бе водещото и зарази всички участници. Заради това и се видя такова нещо у всички. Премиерът се държа, като големия батко, който идва за да разтърве някакви побойници. Бих посъветвал премиера да не изглежда толкова самодоволен. Това е лош имидж, който не се харесва на хората. За тях е нужно смирение и искреност”. Психологът коментира и поведението на Йорданка Фандъкова. „След като Борисов се изказа, госпожа Фандъкова остана сама на пресконференцията, като мисля че тя стана жертва – каза Росен Йорданов. - Опитваше и тя да е агресивна, но тъй като е нежна и фина жена, това я затрудняваше.Лицето й изразяваше изключителна умора. В рамките на кампанията тя пое доста. Когато си обект на  сериозна агресивност, лицето ти придобива излъчване на отчаяние и това си личеше при нея. Вероятно тя най-добре успя да удържи на целия агресивен натиск отвсякъде. Успя да запази себе си и да не реагира толкова остро на случващото се, въпреки че цялата среда предполагаше това да се случи. Тя демонстрира спокойствие, което й спечели изборите”. Йорданов обърна внимание и на поведението в изборната нощ след балотажите на съперничката на Фандъкова – Мая Манолова. „При госпожа Манолова, няколко пъти тя видимо не каза истината – анализира Росен Йорданов. - На нея й се налагаше да удържа агресията. Видя се, че тя не е маратонец – бързо пали и бързо след това губи ентусиазъм. Тази еуфория в началото трябваше да се поддържа от екипа й. Държа се, като някакво дете, което с нежелание излиза на сцената да си каже стихотворението. От жестовете й личи, че опитва да контролира собственото си разочарование. Започва със сериозен ентусиазъм, който обаче след това бързо угасва”. Специалистът обърна внимание и на поведението на лидера на социалистите Корнелия Нинова в деня след балотажа. „При Корнелия Нинова не ми стана ясно, защо се вярва, че трябва да стоиш като канара, гранит, и да казваш, че си спечелил – каза Росен Йорданов. - За повечето от хората това си е направо, че им казва, че са глупаци. Искреността и честността на посланията се губят. Тя влиза в глупави филипики и изразни средства, задаващи конгресен фон на нещата. Пак казвам - за хората е нужно смирение и искреност”. Сподели:", "date": "2019.11.10", "title": "Отвъд думите по време на изборите: Психолог за поведението на политиците и защо водещо бе агресивното поведение"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%BE-%D0%BE%D0%B7%D0%B2%D0%B5%D1%80%D1%8F%D0%BB-%D0%BF%D0%B8%D1%82%D0%B1%D1%83%D0%BB-%D0%B5%D0%B4%D0%B2%D0%B0-%D0%BD%D0%B5-%D0%BE%D1%82%D1%85%D0%B0%D0%BF%D0%B0-%D0%BA%D1%80%D0%B0%D0%BA%D0%B0-%D0%BD%D0%B0-%D0%B4%D0%B5%D1%82%D0%B5-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D1%81%D0%BD%D0%B8%D0%BC%D0%BA%D0%B8-18-news883212.html", "text": "Кучето захапало момченцето първо за лявото стъпало, за да го повали на земята. Денис за момент успял да се отскубне от захапката, но това настървило още повече питбула, който здраво впил зъбите си в дясното бедро на детето. Собственикът Петър Лечев се притекъл на помощ и успял да отвори захапката на кучето. Момченцето изпаднало в шок. То е откарано в болницата с откъснати меки тъкани, сухожилия и мускули. Зъбите на кучето наранили дори костта на крака на детето, разказва за кучешкото нападение \"Флагман\". Случаят е от началото на март 2016 година, но получава своята развръзка едва сега. След дълго ходене по мъките на семейството на Денис, Бургаският окръжен съд се произнесе в тяхна полза и собственикът на питбула Ахил ще трябва да плати 18 000 лв. обезщетение. Малко преди това Районният съд в Поморие също призна за виновен Петър Лечев за това, че оставил без надзор Ахил и питбулът нападнал детето. Първоначално Петър, който по това време бил със своя приятел Иван Иванов, твърдял, че кучето е на Иван. Той бил студент в София и оставил Петър да гледа животното. Съдът обаче прие, че младият помориец отговаря за питбула. Около 4 години след ужасяващата случка белезите от зъбите на питбула все още личат ясно по бедрото на Денис. Той ще трябва да се подложи на пластични операции, включително за присаждане на тъкан. Въпреки положителната развръзка обаче решението на Окръжния съд изглежда доста закъсняло. Причината е, че Денис ще трябва да почака още известно време, преди да получи сумата по обезщетението. За това загатна и неговият адвокат Радослав Николов. Озверял питбул нахапа жестоко малко момченце, докато 11-годишното дете си играело с връстници на плажа в Поморие. Кучето, което било разхождано от собственика си без каишка и наморник, веднага се втурнало щом чуло врявата, която вдигали децата. Те се разбягали, но питбулът успял да стигне малкия Денис. Според експертизите по делото, на Денис са причинени две средни телесни повреди, като съдебните медици квалифицират травмата на бедрото като временно опасна за живота. Сподели:", "date": "2019.11.10", "title": "СТРАШНО! Озверял питбул едва не отхапа крака на дете в Поморие (СНИМКИ 18+)"}
{"url": "https://pik.bg/%D0%B2%D0%BA%D1%83%D1%81%D0%BD%D0%BE-%D0%B8-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%BE-%D1%82%D0%B5%D0%B7%D0%B8-%D1%82%D1%80%D0%B8-%D0%B2%D0%B0%D1%80%D0%B8%D0%B2%D0%B0-%D0%B7%D0%B0-%D0%BD%D0%B0%D0%B9-%D0%BF%D0%BE%D0%BB%D0%B5%D0%B7%D0%BD%D0%B8-news883178.html", "text": "Варивата са много популярна храна още от древността. Нашите предци са засаждали и са се прехранвали с такива култури. Те са и много полезни за организма с всички здравословни качества, които съдържат. Темата за този вид продукти е много дискутирана дали са полезни или по- скоро вредни, заради стомашните газове, които предизвикват и сложната преработка. Ето и кои са най- консумираните варива, присъстващи на нашата трапеза в наши дни. той е пренесен в Европа по време на Великите географски открития и има висока хранителна стойност. Съдържа витамини от групата В и С, белтъчини и малко мазнини. Най- често консумираме боба печен или сварен. Боб чорбата е традиционно българско ястие. лещата е много популярна храна не само в България, но и в Турция и Индия. Тя пристига в Европа от Азия, като факти за нея има още от преди 8000 години. Тя е отличен източник на минерали, цинк, калий, мед. леблебия и хумус Сподели:", "date": "2019.11.10", "title": "ВКУСНО И ЗДРАВОСЛОВНО: Тези три варива за най-полезни"}
{"url": "https://pik.bg/%D0%B7%D0%B4%D1%80%D0%B0%D0%B2%D0%BA%D0%BE-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81-%D0%BE%D1%81%D0%B5%D0%BC-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news883179.html", "text": "Новият кмет на Пловдив Здравко Димитров ще започне управлението си с 8 заместници. Досегашният градоначалник Иван Тотев управляваше със седем вицета. \"В екипа ще има приемственост, но и промени. Новите членове на екипа са с висока експертиза и огромен професионален опит\", уточни Димитров пред \"Марица\". Той обаче отказа да назове имената на хората, които е поканил на работа в Общината. Ще ги научите във вторник, анонсира новият кмет, който в понеделник ще положи клетва заедно с общинските съветници и районните кметове. Проучване на \"Марица\" показва, че шансове да запазят позициите си в кметския екип имат Георги Титюков (спорт и социални дейности), Йордан Ставрев (обществен ред и сигурност) и Стефан Стоянов (образование). Не е изключено в ресора на Стефан Стоянов да влезе и културата. Управленската структура на Общината ще бъде представена в понеделник. Сподели:", "date": "2019.11.10", "title": "Здравко Димитров с осем заместника в Пловдив"}
{"url": "https://pik.bg/%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%B8%D1%80%D0%B0%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F%D1%82%D0%B0-%D0%BF%D0%BE-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-news883108.html", "text": "Заместник-министърът на външните работи на Русия Сергей Рябков и иранският му колега Абас Арагчи обсъдиха четвъртия етап от намаляването на задълженията по ядрената сделка от 2015 г., предава TACC, цитирана от „Фокус”. Срещата се проведе в кулоарите на Московската конференция за неразпространение на ядрено оръжие. \"Русия винаги е подкрепяла ядрената сделка и нашите двустранни консултации са били продуктивни\", заяви Аргачи. Според него \"в момента спасяването на споразумението е много по-трудно от преди\". На 6 ноември Иран започна да обогатява уран в подземното съоръжение във Фордо, което всъщност означава началото на четвъртия етап от намаляването на задълженията на Техеран по Съвместния всеобхватен план за действие (СВПД) за иранската ядрена програма. Бъдещето на споразумението е поставено под въпрос, след като САЩ едностранно го напуснаха на 8 май 2018 г. и Вашингтон наложи санкции срещу Техеран в областта на износа на нефт. Според иранската страна, останалите участници, предимно европейските страни, не се придържат изцяло към задълженията си в икономическата част на споразумението, така че договора в сегашната му форма няма смисъл. Конференцията за неразпространение на ядрени оръжия се провежда в Москва от 7 до 9 ноември. Около 250 експерти от 40 страни и съответните международни организации пристигнаха в по-рано в Москва, за да обсъдят най-належащите ядрени въпрос. Сподели:", "date": "2019.11.10", "title": "Представители на Русия и Иран обсъдиха намаляването на задълженията по ядрената сделка"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%BA%D0%BB%D1%8E%D1%87%D0%BE%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%BA%D0%BE%D0%B1%D1%80%D0%B0%D1%82%D0%B0-news883222.html", "text": "Звездата на българския професионален бокс Кубрат Пулев победи американеца Райдъл Букър. Успех за Кобрата след единодушно съдийско решение (99:91, 98:92, 98:92). Мачът се проведе във Фресно, Калифорния (САЩ). Равностоен първи рунд. Във втората част Кубрат взе превес. Въпросното предимство на Пулев в двубоя се забеляза ярко и в третия рунд, а Букър получи сериозна аркада на дясното око. Четвъртата част бе с лек превес за Кобрата. Много силен пети рунд за Кубрат. По-равностойна шеста част на срещата. Голямо предимство за Пулев в седмия и осмия рунд. Отчетливо по-силната игра на Кубрат продължи в деветата и съответно десетата последна част на мача. Битката бе предвидена за максимум 10 рунда. Очертава се в следващия си двубой българинът да се бие за световната титла при свръхтежките на IBF през 2020-а. Очакванията са Пулев до броени месеци да излезе в мач за визирания шампионски колан срещу Анди Руис или Антъни Джошуа. Съществува и сензационен вариант, при който Руис или Джошуа да оваканти въпросната титла, а Кобрата да спори за нея с някой от следващите асове в ранглистата на IBF. И Кубрат, и Букър са на 38 години. Райдъл се завърна наскоро в професионалния бокс, след като престоя дълги години в затвора. Кубрат Пулев има само 1 загуба на професионалния ринг, Райдъл Букър вече пък е с 3 поражения. Сподели:", "date": "2019.11.10", "title": "БРАВО: Ключова победа за Кобрата"}
{"url": "https://pik.bg/%D1%87%D1%83%D0%B4%D0%BE-%D0%B8%D0%B7%D0%B1%D0%B8%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%87%D1%83%D0%BC%D0%B0%D1%82%D0%B0-%D0%BF%D1%80%D0%B0%D1%81%D0%B5%D1%82%D0%B0-%D0%B2%D1%8A%D0%B7%D0%BA%D1%80%D1%8A%D1%81%D0%BD%D0%B0%D1%85%D0%B0-%D1%89%D1%8A%D0%BA%D0%B0%D1%82-%D0%B8-%D0%B3%D1%80%D1%83%D1%85%D1%82%D1%8F%D1%82-%D0%BA%D1%80%D0%B0%D0%B9-%D0%B0%D1%85%D0%B5%D0%BB%D0%BE%D0%B9-news883181.html", "text": "Притеснени земеделци алармират за свободно пуснати прасета, които обикалят и се хранят с посевите им. Става дума за землището в местността \"Паная”, което се намира между градовете Ахелой и Каблешково. \"Уж трябваше всички прасете да бъдат избити заради африканската чума. Как така изведнъж възкръснаха? Не за пръв път ги виждаме там. Вече повече от месец се разхождат почти всеки ден”, каза Янка Георгиева, която е представител на една от земеделските кооперация за производство в региона. Хората, чийто ниви са нападнати от свинете, предполагат, че стопанинът им нарочно ги е пуснал там, за да ги скрие от служителите на БАБХ, които е трябвало да ги умъртвят, предава още за свинското чудо \"Флагман\". Сподели:", "date": "2019.11.10", "title": "ЧУДО: Избити заради чумата прасета възкръснаха, щъкат и грухтят край Ахелой"}
{"url": "https://pik.bg/%D0%B0%D1%80%D0%B5%D1%81%D1%82%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BF%D1%80%D0%B8-%D0%B0%D0%BD%D1%82%D0%B8%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-news883182.html", "text": "Гръцката полиция заяви, че отрядът за борба с тероризма е арестувал двама мъже и жена, за които се твърди, че са замесени в терористични действия и е задържал други 15 души в продължаваща операция, който е започнала в петък на обяд, пише електронното издание на гръцкия вестник Kathimerini. Полицията съобщи, че са претърсени 13 къщи и са открити, 5 автомата АК-47, полуавтоматияна пушка, два пистолета, детонатори, динамит, тротил и гранати. Оръжията ще бъдат проверявани за употреба в терористични актове, казват от полицията. Арестувани са двама мъже, на 41 и 43 години, които са замесени в грабеж на игрална зала в атинското предградие Холаргос. Друг мъж, на 46 години, е обвинен, подобно на другите двама, в терористична дейност, незаконно притежание на огнестрелно оръжие и експлозиви и фалшифициране на документи, е на свобода. Жената е обвинена в нарушаване на закона за огнестрелните оръжия, съобщи полицията в събота. Преди това 41-годишният мъж е прекарал почти осем години в затвора за участието си във въоръжената група „Революционна борба“. Той бе освободен през февруари 2018 г., като се възползва от закон, гласуван от тогавашното ляво правителство. Балистичните тестове потвърдиха, че част от намерените оръжия са били използвани при нападения срещу офисите на ПАСОК от въоръжена група, наричаща себе си „Революционна самозащита“ през януари 2017 г. Един от намерените автомати „Калашников“ е използвана при нападение срещу мексиканското посолство в Атина на 31 юли 2016 г. Същата група е поела отговорност за хвърлена ръчна граната срещу френското посолство в гръцката столица на 10 ноември същата година, при което е ранен полицейски служител. Премиерът Кириакос Мицотакис поздрави силите за борба с тероризма и Министерството на гражданската защита за арестите и повтори обещанието си „да приключи с проблема с вътрешния гръцки тероризъм веднъж завинаги“. Сподели:", "date": "2019.11.10", "title": "Арести в Гърция, задържаха трима при антитерористична операция"}
{"url": "https://pik.bg/%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B0%D1%81%D0%B0%D0%BD%D0%B4%D0%B6-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D1%81%D0%B8%D0%BD%D1%8A%D1%82-%D0%BC%D0%B8-%D0%BC%D0%BE%D0%B6%D0%B5-%D0%B4%D0%B0-%D1%83%D0%BC%D1%80%D0%B5-news883183.html", "text": "По-рано Шиптън окачестви условията в британския затвор Белмарш като мъчителни. По думите му той се сблъсква с големи психически и физически страдания зад решетките и видимо губи от теглото си. При срещата им през август синът му треперел и нервничил. Джулиан Асанж стана световноизвестен благодарение на материалите, разобличаващи незаконните действия на САЩ по време на войните в Афганистан и Ирак. Журналистът публикува данни за убийството на мирни граждани по време на бойните действия, а също и за условията в американския затвор Гуантанамо в Куба. Бащата на основателя на \"Уикилийкс\" Джулиан Асандж заяви, че синът му може да умре в затвора, съобщи БГНЕС. Джон Шиптън разказа, че преди два дни е посетил сина си в британския затвор и се сблъскал с горчивата истина, че там животът на сина му е застрашен. Сподели:", "date": "2019.11.10", "title": "Бащата на Асандж притеснен: Синът ми може да умре"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D0%BC%D0%B8%D0%BA%D1%80%D0%BE%D0%B1%D1%83%D1%81-%D1%83%D0%B1%D0%B8-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%BD%D0%B0-%D1%85%D0%B5%D0%BC%D1%83%D1%81-news883221.html", "text": "По време на движението си, 27-годишният водач на микробус \"Фолксваген\" блъска велосипедист, който се намира на пътното платно. Вследствие на инцидента мъжът е загинал на място. Изясняват се причините и обстоятелствата около инцидента, както и самоличността на загиналия. По случая е образувано досъдебно производство. Тази вечер, около 21:35 часа, на АМ \"Хемус\", в района на ПВ Слънчево, е възникнало ПТП, съобщават от ОДМВР-Варна. Сподели:", "date": "2019.11.10", "title": "Трагедия на пътя: Микробус уби велосипедист на \"Хемус\""}
{"url": "https://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D0%BE%D0%B1%D1%80%D1%8A%D1%89%D0%B0-%D1%87%D0%B0%D0%BA%D0%B0%D1%82-%D0%BD%D0%B8-%D0%B2%D1%8F%D1%82%D1%8A%D1%80-%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4---%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B2%D0%B0%D0%BB%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BA%D0%B0%D1%80%D1%82%D0%B0-news883205.html", "text": "През нощта облачността от запад започна да се увеличава и вплътнява. Вв Източна България и планинските райони духаше слаб до умерен юг-югоизточен вятър. Минималните температури тази сутрин ще са между 7° и 12°, в София около 6°. Днес ще е предимно облачно. На места в Западна и Централна България ще превали дъжд, а в планините над 2000 м. и сняг. Ще духа слаб, в Източна България и планинските райони до умерен юг-югозападен вятър. Максималните температури в по-голямата част от страната ще бъдат между 17° и 22°, а в северозападните райони и по-високите полета на Западна България - между 13° и 18°, в София около 14°. Над планините ще е предимно облачно, с валежи от дъжд, над 2000 м. от сняг. Ще духа до умерен, по високите и открити части силен югозападен вятър. Максимална температура на височина 1200 метра около 11°, на 2000 метра около 4°, прогнозират от НИМХ. Над Черноморието облачността ще е променлива. Ще духа до умерен юг-югозападен вятър. Максимални температури на въздуха ще са между 19°-22°. Температурата на морската вода е 18°, по-ниска е на север от н. Калиакра. Вълнението на морето ще е около 2 бала. Сподели:", "date": "2019.11.10", "title": "ВРЕМЕТО СЕ ОБРЪЩА: Чакат ни вятър, облаци и дъжд - ето къде ще вали най-много (КАРТА)"}
{"url": "https://pik.bg/%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D1%81%D0%B5-%D0%BC%D0%BE%D0%BB%D1%8F%D1%82-%D0%BF%D1%80%D0%B5%D0%B4-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-news883186.html", "text": "Кюстендилците и гостите на града могат да се поклонят и помолят пред чудотворната икона \"Света Богородица Всецарица“, копие от която е изложено до понеделник в един от най-посещаваните храмове \"Свети Мина“. На 11 ноември е и храмовият празника на черквата, която бе ремонтирана и продължава да се реставрира. Чудотворната икона датира от XVII век. Оригиналът се покои във Ватопедския манастир на Света гора. Иконата е изключително популярна с многото чудеса в историята, като нееднократно от иконата е изтичало миро. Светинята е известна със силните си изцелителни сили при тежки и нелечими болести, при ракови заболявания, срещу магии, както и в помощ на майки родилки и на жените, които желаят да се сдобият с деца. Копието пристига в Кюстендил от Гигенския манастир, разказа пред БНР архиерейският наместник на Кюстендил отец Генади Генадиев. Сподели:", "date": "2019.11.10", "title": "В Кюстендил се молят пред чудотворна икона"}
{"url": "https://pik.bg/%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BE%D1%82%D0%BA%D1%80%D0%B8%D1%85%D0%B0-%D1%87%D0%B5%D1%88%D0%BC%D0%B0-%D0%BD%D0%B0-%D0%B4%D0%BE%D0%BD%D0%BE%D1%80%D0%B8%D1%82%D0%B5-news883188.html", "text": "Петата по ред чешма в България в знак на благодарност към донорите беше открита на хълма Света гора във Велико Търново. Тази година в областната болница има реализирани пет донорски ситуации. Чешмата е в памет на 33-ма донори от Велико Търново. Да я видят дойдоха сестрите на Николай Тодоров от село Драганово. След мозъчна смърт в края на миналата година той става донор и спасява трима болни. Решението за донорство семейството взело трудно, но единодушно: \"Моят баща каза - каквото има здраво, дарете го, да знаем, че брат ви е жив. Просто помогнете на някой“, каза дъщеря му, цитирана от БНР. При чешмата на донорите на хълма Света гора дойде и Атанас Атанасов от Лясковец, който живее втори живот, благодарение на донор и иска лично да благодари на роднините, взели решението да дарят: \"Преди пет години и три месеца ми правиха трансплантация на сърцето. Само знам, че е от Варна. Винаги съм искал да се срещна, да си ги прегърна като мои родители“, сподели развълнуван мъжът. Сподели:", "date": "2019.11.10", "title": "Във Велико Търново откриха чешма на донорите"}
{"url": "https://pik.bg/%D0%BA%D0%B8%D1%82%D0%B0%D0%B9-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BF%D0%BE%D0%BC%D0%BF%D0%B5%D0%BE-%D0%BA%D0%B0%D1%82%D0%BE-%D0%B5%D0%B3%D0%BE%D0%B8%D1%81%D1%82-%D0%B3%D0%BE%D1%82%D0%BE%D0%B2-%D0%B4%D0%B0-%D0%B6%D0%B5%D1%80%D1%82%D0%B2%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8%D1%82%D0%B5-%D1%81%D0%B8-news883187.html", "text": "Държавният секретар на САЩ Майк Помпео надценява възможностите на страната си и заема неадекватна позиция спрямо други държави, пишат в коментари водещи медии в Китай. Той се стреми да извлече за Вашингтон ползва като нарушава чуждите национални интереси. Помпео постоянно подчертава, че САЩ и европейските страни ги обединяват общите ценности и настоява държавите от Евросъюза да се противопоставят на Китай, Русия и Иран. Очаква от тях да защитават позицията на Вашингтон, която американският дипломат определя като „всеобщ западен интерес”. „Трябва ли да смятаме подобни егоистични хегемонстични настроения за нормални?”, питат реторично политолози от един от големите китайски информационни портали. „В последно време държавният секретар напада непрекъснато комунистическата партия на Китай и даже се опитва да внесе разкол в отношенията ѝ с народните маси. Заради подобно надценяване на собствените сили в областта на политиката той изглежда малко одиозно – това не съответства на стила и нивото на Държавен департамент на велика държава”, пише в коментарите. Според наблюдатели, по време на посещението си в Берлин по случай 30-годишнината от падането на Берлинската стена Помпео при всяка удобна възможност е изтъквал американските интереси. В частност, той е настоял Германия да се откаже от телекомуникационното оборудване на Huawei и да се прекратят проектите по внос на газ от Русия. „Преди две години САЩ обявиха, че се връщат към епохата на съперничество между великите сили и определиха Русия с Китай като свои стратегически конкуренти. В международен план настъпиха големи промени, въпреки че американската страна очаква Европа да следва стария път, като поставя максимален акцент върху интересите на Вашингтон. Възниква въпросът: защо европейските държави да жертват собствените си интереси, да действат като доброволци и да прилагат луди идеи от периода на Студената война? “, се казва в коментарите. Според китайските наблюдатели, Помпео „не е способен да отвикне от мисленето на студената война” и „полага безполезни усилия, като демонстрира своите предразсъдъци”. По този начин Държавният департамент открито се опитва да нанесе удар по политическата система на Китай и да разпространява „така наречената теория за китайската заплаха”. Сподели:", "date": "2019.11.10", "title": "Китай определи Помпео като егоист, готов да жертва интересите на партньорите си"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D0%B7%D0%B0-%D1%88%D0%BF%D0%B8%D0%BE%D0%BD%D0%B0%D0%B6-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%BF%D0%BE%D0%BB%D0%BA%D0%BE%D0%B2%D0%BD%D0%B8%D0%BA-%D0%B1%D0%B8%D0%BB-%D0%B2%D0%B5%D1%80%D0%B1%D1%83%D0%B2%D0%B0%D0%BD-%D0%BE%D1%82-%D1%81%D1%81%D1%81%D1%80-news794998.html", "text": "Разузнавачи от СССР са привлекли военния от централноевропейската държава през 1988 г. в Техеран. Тогава той е работил в посолството на страната си в иранската столица. Според изданието къртицата, чието име все още не се разгласява, се е опитала да прекрати сътрудничеството си с Москва през 2006 г. Той обаче е бил разубеден от работодателите си и продължавал да предава в Москва поверителна информация за австрийската армия до ареста си, обявен днес. От прокуратура в Австрия заявиха, че разследването може да отнеме много време. \"Ние трябва да разгледаме подробно всички обстоятелства по това дело. Според федералното законодателство този човек може да бъде осъден на лишаване от свобода до десет години\", заяви представител на обвинението, цитиран от РИА Новости. Австрийският полковник, арестуван за шпионаж в полза на Русия, е бил вербуван от съветските тайни служби, написа виенският в. Кронен цайтунг. Сподели:", "date": "2019.11.10", "title": "Арестуваният за шпионаж в полза на Русия австрийски полковник бил вербуван от СССР"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D1%82%D1%80%D1%83%D0%B4%D0%BD%D0%BE%D1%81%D1%82%D0%B8-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B8%D0%B7%D1%86%D1%8F%D0%BB%D0%BE-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BE%D0%B2%D0%BD%D0%B8%D1%82%D0%B5-%D0%B1%D0%BB%D0%B0%D0%B3%D0%BE%D0%BF%D1%80%D0%B8%D1%8F%D1%82%D0%B5-news883223.html", "text": "Днес ви изнервят трудности, които са породени от ваши грешки и пропуски на колегите ви. Ще променят изцяло плановете ви за деня, но това е във ваша полза. Запазете спокойствие и разчитайте на себе си. Проверете всичко внимателно и не разпращайте документи, подписани от вас, без да сте ги прочели отново. Не рискувайте с нови задачи, за да избегнете финансови загуби. Денят  ви носи добри приходи, които сте в състояние да инвестирате в губещи сделки заради ласкателствата на колегите ви и податливост на влияние в нечия полза. Пригответе се за неприятни новини, които са свързани с финансови проблеми във вашата фирма. Бъдете търпеливи и въздържани. Не обвинявайте вашия счетоводител и подчинените си. Писателите, художниците, актьорите и музикантите имат възможност за изява. Ако се налага да подписвате финансови документи при възможност го отложете за следващите дни. Не взимайте прибързани решения на работното място и не допускайте да ви манипулират. Предпазвайте се от влошаване на отношенията с колегите и деловите си партньори. Очаквайте добри резултати в професионално отношение. Задълбочаването в работата и умението ви да разпределите правилно времето си, ще ви донесат успех и признание. Не е желателно да пътувате, защото мислите ви за заети с неотложни задачи и сте разсеяни. Не допускайте да ви оказват натиск на работното място и не изпадайте в противоречие с принципите си. Бъдете сдържани и хладнокръвни. Не реагирайте емоционално на това, което става около вас. Отрицателната нагласа би довела до финансови загуби. Денят е благоприятен за начинания. Направете инвестициите, които сте уговорили. От вас зависи да избегнете загубите. Възможен е конфликт с хората от обкръжението ви, заради нежеланието ви да се подчините на неписаните закони на работното място. Бъдете търпеливи и сдържани. Не проявявайте сервилност при делови разговори. Бъдете внимателни при работа с финансови документи и не ги подписвайте. Възможни са загуби. Поемете инициативата на работното си място. Ще се наложи да се натоварите с повече задължения, заради отсъствието на ваши колеги. Не бъдете прекалено доверчиви. Подгответе се както за положителни така и за негативни обрати на работното място. Не са изключени  финансови загуби. Всяко ваше решение може да има неочаквани последици. Ако се наложи променете плановете си. Не търсете нова работа. Няма да постигнете желаното. Днес сте готови за нови подвизи, с цената на много трудности, които не сте предвидили. Не поставяйте прибързано ново начало и не предприемайте пътувания зад граница. При запознанство не градете планове за съвместно делово сътрудничество, защото смесвате мечтите си с действителността. Бъдете тактични, мълчаливи и отговорни по отношение на служебните си задачи. Не очаквайте бързо и лесно разрешаване на финансови проблеми. Спорни отношения с ваш бивш делови партньор изисква намесата на правосъдието, за да си върнете вложените пари, които ви дължи. Стабилизирайте отношенията си на работното място, дори и ако се налага да сведете глава, да смирите гордостта си и да се извините на колегите си, въпреки че не обичате да признавате вината си. Ще ви зарадват неочаквани материални успехи. Сподели:", "date": "2019.11.10", "title": "САМО В ПИК - ХОРОСКОПЪТ НА АЛЕНА: Трудности променят изцяло плановете на Овните, благоприятен ден за Везните"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D1%81-%D0%BF%D1%80%D0%B8%D0%B7%D0%B8%D0%B2-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-news883194.html", "text": "На тържествена церемония в църква, върху бившата \"ивица на смъртта\", която разделяше Изтока и Запада, Меркел заяви, че Берлинската стена ни напомня, \"че трябва да изиграем своята роля за свободата и демокрацията\". \"Ценностите , върху които е изградена Европа ... те са всичко друго, но не и очевидни. Те винаги трябва да се изживяват и защитават отново\", каза тя пред гости от целия континент. На 9 ноември 1989 година източногерманските гранични служители, притиснати от голямо множество хора, отвориха портите към Западен Берлин, което позволи свободно преминаване за първи път след построяването на Берлинската стена. Знаменателното събитие по-късно бе последвано от срива на комунистическия режим и доведе до обединението на Германия една година по-късно. Канцлерът на Германия Ангела Меркел в събота призова Европа да защитава демокрацията и свободата, когато страната отбеляза 30 години от падането на Берлинската стена, като предупреди, че подобни постижения не трябва да се приемат за даденост. Сподели:", "date": "2019.11.10", "title": "Ангела Меркел с призив Европа да защитава демокрацията"}
{"url": "https://pik.bg/%D0%BC%D0%B5%D0%BD%D0%B4%D0%B5%D0%BB%D1%81%D0%BE%D0%BD-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D1%84%D0%B5%D1%80%D0%BC%D0%B0%D1%82%D0%B0-3-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0---%D0%B1%D0%B8%D0%B2%D1%88%D0%B8%D1%8F%D1%82-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B0%D0%BB%D0%B5%D0%BA-%D0%BC%D0%B0%D0%BD%D0%BE%D0%BB%D0%BE%D0%B2-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%80%D0%B0%D0%BA--news882681.html", "text": "Един от участниците в риалитито \"Фермата 3\", Алек Манолов, който в предаването се сваляше активно със спортистката и треньор Валерия Дочева, ще вдига сватба. Бившият футболист показа новата си голяма любов на име Моника Ангелова. Двамата са много близо до момента, в който официално ще станат съпрузи, тъй като Манолов е предложил брак на изгората си. Това стана ясно от споделен кадър в профила му във Фейсбук. Девойкат, който ще стане съпруга на футболиста-фермер, е родом от Димитровград и не крие чувствата си към риалити героя. Двамата са неразделни, а и по снимките личи че са доста щастливи заедно. Към момента Алек Манолов не е споделя как точно е предложил на любимата си, но надписа над снимката гласи \"Тя каза \"Да\", пише \"Хотнюз\". Сподели:", "date": "2019.11.10", "title": "МЕНДЕЛСОН: Звезда от \"Фермата 3\" вдига сватба - бившият футболист Алек Манолов предложи брак на супер мацка (СНИМКИ)"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BA%D0%BE%D0%B1%D1%80%D0%B0%D1%82%D0%B0-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D1%80%D0%B0%D0%B7%D0%BC%D0%B0%D0%B7%D0%B2%D0%B0%D1%89%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-news883233.html", "text": "Това заяви звездата на българския професионален бокс Кубрат Пулев, който победи американеца Райдъл Букър. Успехът за Кобрата дойде след единодушно съдийско решение (99:91, 98:92, 98:92). Мачът се проведе във Фресно, Калифорния (САЩ). заяви Кобрата пред Нова телевизия. \"Опитвам да се ъпгрейдвам, да пробвам нови неща и да бъда по-добър. Това ще ми помогне, когато изляза за световната титла срещу победителя от мача между Анди Руис и Антъни Джошуа. Мисля, че се получи добър мач, но мога да критикувам играта си. Бях малко отпуснат“, допълни още Пулев. \"Не си мисля, че съм постигнал върха и най-доброто ниво, за да няма какво да надграждам. Ще ми помогнат и новите неща, които получавам от американската школа. Продължавам да работя и с Ули Вегнер и очакваме мача за световната титла, който трябва да се проведе до края на май 2020 г.“ „Правилата на IBF са, че до май месец победителя от Руис – Джошуа трябва да се бие срещу мен. Ако титлата бъде ованкантена, ще се бия срещу следващия в ранглистата. Предстои ми лека почивка и след това започвам подготовка за мача за световната титла, за да бъда на необходимото ниво“, завърши Кубрат Пулев. Минаха 8 месеца от последния ми мач. На ринга е по-различно, но аз не спирах да тренирам през последните месеци. Съперникът ми не беше лош. Респект към него, получи се хубав мач. \"Благодаря за подкрепата на българите, които бяха на стадиона, както и на тези, които не са спали, за да ме гледат. Противникът беше много подготвен, тъй като тренира с едно от най-добрите в света – Александър Усик и Джошуа. Мисля, че това му помогна да оцелее срещу мен\", Сподели:", "date": "2019.11.10", "title": "ЕКСКЛУЗИВНО В ПИК: Кобрата с първи думи след размазващата победа"}
{"url": "https://pik.bg/%D0%B8%D0%B4%D0%B5%D1%8F-%D1%84%D0%B8%D0%BD%D0%B0%D0%BB%D1%8A%D1%82-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0-%D0%BB%D0%B8%D0%B3%D0%B0-%D0%BF%D1%80%D0%B5%D0%B7-2024-%D0%B3-%D1%89%D0%B5-%D1%81%D0%B5-%D0%B8%D0%B3%D1%80%D0%B0%D0%B5-%D0%B2-%D1%81%D0%B0%D1%89-news883210.html", "text": "Финалът на най-комерсиалния футболен турнир - Шампионската лига, през сезон 2023/24 може да се проведе в САЩ, съобщи \"Морнинг Консулт\". Според източници, УЕФА води преговори с търговски партньори за провеждането на заключителния турнир зад океана. Най-вероятното място за изиграване на срещата е стадион “МетЛайф Стейдиъм” в Ийст Ръдърфорд (Ню Джърси). В настоящия момент преговорите са в начален етап. Ако страните постигнат пълно съгласие, то финалът на Шампионската лига за първи път ще се състои извън пределите на Европа през 2024 г. Действащ победител в най-престижния европейски турнир е Ливърпул. Този сезон мачът за трофея ще се играе в Истанбул, през 2021 г. – в Санкт Петербург, през 2022 г. в Мюнхен, през 2023 г. – в Лондон. Сподели:", "date": "2019.11.10", "title": "ИДЕЯ: Финалът на Шампионска лига през 2024 г. ще се играе в САЩ?"}
{"url": "https://pik.bg/%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BC%D0%B8%D1%81%D0%BB%D1%8F%D1%82-%D0%B4%D0%B0-%D0%BE%D1%82%D0%BF%D0%B0%D0%B4%D0%B0%D0%BD%D0%B5-%D0%BB%D0%B8-%D0%BE%D1%82%D1%81%D1%82%D1%8A%D0%BF%D0%BA%D0%B0%D1%82%D0%B0-%D0%B7%D0%B0-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82-news883209.html", "text": "Общината във Велико Търново планира да отпадане отстъпката, която ползват гражданите при пълно издължаване на такса смет до 30 април. През последните 12 години домакинствата в общината ползваха 10% отстъпка от размера на таксата смет, ако издължат пълния ѝ размер до 30 април, предава БНР. Сега това намаление се планира да отпадне с промени в общинската наредба за местните данъци и такси, които са публикувани на сайта на общината за обществено обсъждане. Промените предвиждат такса смет да се плаща на две равни вноски – до 30 юни и до 31 октомври на годината, за която е дължима. За предходните години има недостиг на прихода от такса битови отпадъци, което прави невъзможно да бъдат покрити всички разходи по сметосъбирането, се посочва в мотивите на местната администрация. След общественото обсъждане, решението предстои да взето от новия Общински съвет. Сподели:", "date": "2019.11.10", "title": "Във Велико Търново мислят да отпадане ли отстъпката за такса смет"}
{"url": "https://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%83%D1%81%D0%BD%D0%B0-%D0%BF%D0%B5%D1%81%D0%B5%D0%BD-%D0%BD%D0%B0-%D1%81%D0%BA%D0%BE%D1%80%D0%BF%D0%B8%D1%8A%D0%BD%D1%81-%D0%B7%D0%B0-30-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%BF%D1%80%D0%B5%D1%85%D0%BE%D0%B4%D0%B0-news883263.html", "text": "Преди тридесет години на тази дата всеки от нас мечтаеше, днес правим равносметка доколко са се сбъднали мечтите ни. Това написа председателят на Народното събрание Цвета Караянчева във профила си във \"Фейсбук\" и сподели песента на Скорпиънс Wind Of Change. Баладата на германската рок групата излиза през 1990 година и  ознаменува падането на Берлинската стена, падането на Желязната завеса и края на Студената война. Председателят на парламента пък е голям фен на рока . \"Преди тридесет години на този ден новините валяха една след друга дори в родилния дом, където очаквах дъщеря си и се опитвах да си представя какво бъдеще я чака. Повечето си разменяхме от уста на уста, слуховете се множаха. Берлинската стена се сриваше, само след няколко часа щяхме да видим онези кадри по телевизията, на които Тодор Живков гледаше неразбиращо от президиума, докато обявяваха оставката му. Малко преди това същият беше призовал да „се снишим“ докато светът ври и кипи, сега гледаше онемял как най-близката му гвардия се отрича от него, за да запази собствената си власт. После дойде касетата на Евгени Михайлов с „танковете“, после дойдоха студентските стачки, после дойдоха раздадените куфарчета и назначените милионери, бандитската приватизация, хиперинфлацията, надеждата с Петър Стоянов на балкона на Президентството, шансът за членство в НАТО и ЕС , тежките преговори и самото членство в НАТО и ЕС\", написа тя. \"Преди тридесет години на тази дата всеки от нас мечтаеше. Аз мечтаех за себе си, за любимите си ,за новородената Калина. Днес правим равносметка доколко са се сбъднали мечтите ни. Разбира се, че не са се сбъднали толкова, колкото ни се иска. Преди тридесет години имаше хора, дето ни обещаваха реки от мед и мляко и пропускаха онази част за личната отговорност, нуждата от труд и предприемчивост, колко крехка е младата демокрация и колко пъти ще се опитат да ни излъжат. Днес сме по-предпазливи, искам да вярвам, че сме станали по-отговорни. Реки от мед и масло има само в приказките, но винаги ще има нужда да сме нащрек срещу лъжите и фалшивите обещания. И дано за тридесет години да сме осъзнали, че в тази игра няма на кой друг да разчитаме, освен на себе си, мила моя Калина, мили мои внуци. Времената се променят непрекъснато, нека да внимаваме за посоката\", пише още в профила на Караянчева. Сподели:", "date": "2019.11.10", "title": "Караянчева пусна песен на Скорпиънс за 30-годишнината от Прехода"}
{"url": "https://pik.bg/%D1%82%D0%B5%D0%B6%D0%BA%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BC%D0%B5%D0%B6%D0%B4%D1%83-%D0%B1%D0%B0%D0%B2%D0%B0%D1%80%D1%86%D0%B8%D1%82%D0%B5-%D0%B8-%D0%BC%D0%BE%D1%83%D1%80%D0%B8%D0%BD%D1%8C%D0%BE-news883091.html", "text": "Жозе Моуриньо преговаря с Байерн (Мюнхен), като дори вече е поставил част от условията си пред собствениците на гранда, сочи пикантна информация. Твърди се, че португалският специалист иска да сключи договор с баварците за период до 2022 година. Визира се, че окончателното решение по казуса ще бъде взето по време или след мачовете на националните отбори. Както е известно, Байерн се раздели с Нико Ковач след няколко много колебливи мачове на баварците. Сподели:", "date": "2019.11.10", "title": "Тежки преговори между баварците и Моуриньо?"}
{"url": "https://pik.bg/%D0%B3%D0%B5%D1%80%D0%B1-%D0%B2-%D1%80%D1%83%D1%81%D0%B5-%D1%81%D0%B5-%D1%82%D1%80%D0%B5%D1%81%D0%B5-%D0%B8%D0%BC%D0%B0-%D0%BB%D0%B8-%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B8-%D0%BC%D0%B5%D1%81%D1%82%D0%BD%D0%B8%D1%8F-%D0%BB%D0%B8%D0%B4%D0%B5%D1%80-%D0%BF%D0%BB%D0%B0%D0%BC%D0%B5%D0%BD-%D0%BD%D1%83%D0%BD%D0%B5%D0%B2-%D1%81-%D0%B1%D1%81%D0%BF-%D0%B8-%D1%80%D0%B0%D0%B7%D1%81-news883125.html", "text": "Те директно обвиняват шефа на местната структура на ГЕРБ в Русе Пламен Нунев в подмолен заговор за провала им на местните избори в полза на разжалвания Цветан Цветанов и местния милионер Красимир Даков, който търси нови патерици, за да прилапва обществените поръчки. Това научи ПИК от отлично информирани източници в Русе. Пламен Нунев, един от най-доверените хора на Цветан Цветанов доскоро, който го наследи и на шефския пост в парламентарната комисия по вътрешни работи, Напрежението в структурата в крайдунавския град ескалира, след като недолюбваният от редовите гербаджии партиен началник направил всичко възможно да отслаби местната структура. Дори в момента областният лидер на ГЕРБ играел срещу собствената си партия, за да защити позициите на изгонения от структурите свой кумир, съобщават нашите източници. „Нунев е обяснил, че ГЕРБ - Русе няма да влиза в коалиции в общинския съвет, което на практика означава, че ще прати партията в опозиция и ще я обезсили на местно ниво. Ако ГЕРБ се коалират с ВМРО или СДС, ще запази думата си в общината. разказаха озадачени от развоя на събитията. Както вече стана ясно, БСП успя да измъкне кметското място от ГЕРБ в Русе и от понеделник на поста ще бъде червеният кандидат Пенчо Милков. Той спечели с доста голяма разлика пред кандидатурата на ГЕРБ – учителката Диана Иванова. В деня на изборите стана ясно, че Милков е сериозно подкрепен от местния разследван милионер Красимир Даков. Името му нашумя като близък до досегашния кмет Пламен Стоилов и до Пламен Нунев, Даков винаги е бил сочен като една от касичките на Цветанов, а на вота миналата неделя се появиха съмнения, че негови хора пазаруват гласове за БСП срещу 70 лева. Нунев се оказа замесен и в друг скандал - черният пиар, който впрегна преди вота и оплю в специално издадена книжка, както Милков, така и коалиционния партньор ВМРО. Националистите били бесни от ченгеджийските похвати и отказаха да се споразумеят с ГЕРБ на местно ниво. Стигнахме до парадокса местният шеф на ГЕРБ да играе за победата на БСП през хората на Цветанов, разсъждават по казуса \"Нунев – Даков - Стоилов\" в Русе. Причината е, че Даков се усетил, че купонът свършва. Довчерашният спонсор на Цветанов набързо се преориентирал към червените с помощта на Нунев под диктовката на общия им патрон. Редовите членове на ГЕРБ обаче са доста демотивирани от завоя на местния лидер и в момента назрява напрежение, коментират запознати със ситуацията в русенската структура. Според тях не е изключено да има отлив на членове след драматичната загуба на една от крепостите на ГЕРБ и предателството на лидера на местните. На националното съвещание на ГЕРБ, което се състоя на 7 ноември в София, премиерът и лидер на партията Бойко Борисов отложи \"прочистването\" ѝ, за което се закани по време на предизборната кампания, тъй като предпочете да поздрави победителите. Сподели:", "date": "2019.11.10", "title": "ГЕРБ в Русе се тресе: Има ли далавера на Цветанов и местния лидер Пламен Нунев с БСП и разследвания местен милионер Красимир Даков?"}
{"url": "https://pik.bg/10-%D0%BD%D0%BE%D0%B5%D0%BC%D0%B2%D1%80%D0%B8-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D0%BB%D0%BE%D0%B7%D1%83%D0%BD%D0%B3%D1%8A%D1%82-%D1%83%D1%82%D1%80%D0%B5-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D1%82-%D0%B4%D0%BD%D0%B5%D1%81-%D0%B1%D0%B8%D0%BB-%D1%80%D0%B5%D0%BA%D0%BB%D0%B0%D0%BC%D0%B0-%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B0%D0%BB%D0%BD%D0%B0-%D0%B0%D0%B3%D0%B5%D0%BD-news882430.html", "text": "През ноември 1989 г. поставихме началото на българския преход към демокрация. Бедата е, че 30 години по-късно аз все още не знам кога ще му турим и края. А иначе уж всичко го започнахме „като по ноти“. На 3 ноември, още когато никой не подозираше скорошното сваляне на Живков, около 3000 души участваха в първото шествие под лозунга за демокрация. Е, както се шегувахме тогава онези на площада, които се познавахме, поне половината от присъстващите бяха „цивилни еколози“ (организатор на шествието беше „Екогласност“). Ама все пак немислимото дотогава се беше случило. Или, както би казал Остап Бендер, ледът се беше спукал. После, седмица по-късно, комунистите си организираха вътрешнопартийния преврат от 10 ноември. И настанаха времена, в които, както казваше мой бивш кандидат-студент, „едни се радваха до полуда, а други не знаеха какво ги чака“. Особено след като на 7 декември опозицията се обедини в СДС, с което беше поставено началото на печално известния в най-новата ни история двуполюсен модел. През януари 1990 г. започна работа и прословутата „кръгла маса“. На пръв поглед съвсем нормално – това беше практиката и в другите бивши социалистически страни. При нас обаче тя се изроди в едно нечистоплътно надхитряне между управляващи и опозиция. Едните казваха „няма да я пуснем властта“ (това беше легалният вариант на „с кръв сме я взели, с кръв ще я дадем“). Другите ги предизвикваха с „пътници сте, зад нас са САЩ и останалият демократичен свят“. Естествено, всичко това беше обвито с красивите панделки на „възстановяване на политическия плурализъм“ и „свободни демократични избори“. В хода на подготовката на които обаче младата (и неопитна) опозиция допусна някои сериозни грешки. Първата беше преходът ѝ на яростни антикомунистически позиции. Така съдържанието на битката за демокрация беше подменено с формата на воденето ѝ. Защото едно е да се бориш за, а съвсем друго е да обясняваш, че си против. На това, второто, българинът вече се беше нагледал толкова пъти, че май му беше писнало от поредните „противници“, а не „за-дници“... Втората грешка на опозицията беше в самия ѝ подход към предизборната кампания. Да се хванат „зелените“ (тогава бяха част от СДС) и да боядисат дърветата в София със синя боя, беше неприемливо за всеки, уважаващ поне малко природата. Да откажеш официално споразумение с опонента си за ненасилие в изборите, пък беше направо стряскащо за огромна част от населението, десетилетия наред яло здрави пердаси тъкмо по време на избори... Оставям пък встрани лозунгите на опозиционната кампания. „45 години стигат“ беше откровена заемка на студентския девиз от 1968-а във Франция „10 години стигат“, под който се разви битката за свалянето на тогавашния президент Дьо Гол. Още по-смешен, ако не и направо тъжен, беше другият ѝ лозунг – „Утре започва от днес“. Сигурно и тогава, пък и до днес малцина са знаели и знаят, че това е само първата част от рекламата на една холандска погребална агенция, пълният вариант на която е „Утре започва от днес, купете си гроб сега!“. Третата, но най-голяма грешка на опозицията обаче беше настояването ѝ не за обикновено, а за Велико народно събрание, т.е. което да приеме и нова конституция. По стечение на обстоятелствата знам и точно кои от тогава управляващите подхвърлиха на СДС тази идея и кои точно от него (един бивш партиен и един бивш комсомолски секретар, вече видни нейни дейци) я прегърнаха и пробутаха. Но тя стана факт, охотно приет от всички. Впрочем на пръв поглед изглеждаше ужасно логично – учредяваме качествено нов, демократичен период в историята си, старата Конституция не отговаря на изискванията му, следователно да я заменим с нов модерен основен закон. Пък и нали така направиха и в Испания, и в Португалия – все държави, чийто пример следваме в прехода си... Само че и тогавашната вече БСП имаше своята здрава логика – както върви, ще спечелим изборите, ще си гласуваме конституция по наш тертип, ще „откачим“ съдебната система от държавата, ще си останем недосегаеми и – най-важното – ще направим така, че и според новия ни основен закон да си бъдем такива „нине, во присна и вовеки веков“. Което май се и получи... Ами 30 години по-късно някой случайно да вижда съществени разлики от онова, което беше заложено в развитието на държавата ни през 1989 – 1991 г.? Тогава беше поставено началото не на преход на България към политическа демокрация и социална пазарна икономика, а на пладнешкото ѝ разграбване от бързо изградилия се съюз между бивши червени и нови сини айдуци. То не само не спира и до днес, ами аз поне не виждам признаци за затихването му и в обозримо бъдеще... Сподели:", "date": "2019.11.10", "title": "10 ноември 30 години по-късно! Лозунгът \"Утре започва от днес\" бил реклама на погребална агенция"}
{"url": "https://pik.bg/%D0%BC%D0%BD%D0%BE%D0%B3%D0%BE-%D0%B2%D0%B0%D0%B6%D0%B5%D0%BD-%D0%BA%D0%B0%D0%B7%D1%83%D1%81-%D0%BF%D1%80%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-news883166.html", "text": "Ръководството на френския действащ шампион ПСЖ съвсем скоро ще предложи нов договор на голямата звезда на тима - Килиан Мбапе, твърди \"Екип\". Около футболното бъдеще на младия играч се спекулира много и той е свързван с колоси като Реал (Мадрид) и Ливърпул. Визира се, че шефовете на гранда ПСЖ обмислят каква точно оферта да предложат на изключително талантливия френски национал, за да го убедят да подпише нов контракт с \"принцовете\". 20-годишният Мбапе вече е със статут на голяма звезда. Сподели:", "date": "2019.11.10", "title": "Много важен казус при \"принцовете\""}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%82%D1%80%D0%BE%D0%B2%D0%BD%D0%B0%D1%82%D0%B0-%D1%81%D1%8A%D1%81%D1%82%D0%B0%D0%B2%D0%BA%D0%B0-%D0%B2-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8-news883217.html", "text": "Здравните власти в САЩ са идентифицирали съставката, която предизвиква белодробни заболявания след употребата на електронни цигари, съобщиха световните агенции. Правителствена лаборатория откри една и съща химическа съставка в белодробна течност при 29 пациенти от 10 щата – витамин Е ацетат, която се среща и в течността, използвана в електронните цигари. Витамин Е, използван на хапчета, е безвреден за вътрешен прием или за дермална употреба. Но поемането му под формата на аерозол се оказва вредно за здравето. Съставката се влага като сгъстител на течността. Над 2000 американци, потребители на електронни цигари, бяха диагностицирани в САЩ с белодробни заболявания тази година, като 40 от тях починаха, припомнят световните агенции. Сподели:", "date": "2019.11.10", "title": "Откриха отровната съставка в електронните цигари"}
{"url": "https://pik.bg/%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D0%B2%D0%B8%D0%BD%D0%BE%D1%82%D0%BE-%D0%B8-%D1%81%D1%83%D0%B4%D0%B6%D1%83%D0%BA%D0%B0-%D1%80%D0%B0%D0%B4%D0%B2%D0%B0-%D0%BC%D0%B5%D1%81%D1%82%D0%BD%D0%B8-%D0%B8-%D0%B3%D0%BE%D1%81%D1%82%D0%B8-%D0%B2-%D0%BA%D1%8E%D0%BB%D0%B5%D0%B2%D1%87%D0%B0-news883266.html", "text": "За осма поредна година в каспичанското село Кюлевча организират фестивал на младото вино и пресния суджук. Празникът ще включва богата фолклорна програма с изпълнения на певчески и танцови формации, ще бъде проведен и конкурс за най-добро младо вино. Участниците в конкурса ще се състезават в три категории – за бяло, за червено вино и за розе. Фестивалът на младото вино и пресния суджук в село Кюлевча ще започне в 10.00 часа на площада пред читалището. Сподели:", "date": "2019.11.10", "title": "Фестивал на виното и суджука радва местни и гости в Кюлевча"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%87%D0%B5%D1%82%D0%B8%D1%80%D0%B8-%D0%BF%D1%8A%D1%82%D0%B8-%D0%BA%D0%B2%D0%BE%D1%82%D0%B0%D1%82%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%BD%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-news883225.html", "text": "Британското правителство ще увеличи годишната имиграционна квота за сезонни селскостопански работници до 10 000 души от догодина, за да се справи с недостига на работна ръка в сектора след Брекзит, съобщава„Сънди телеграф“, цитгирани от БНР. Сега Великобритания допуска всяка година 2 500 души от страни извън Европейския съюз да работят временно в британски ферми - бройка, която според бранша е прекалено малка. Много други селскостопански работници идват от по-бедни части на ЕС и те засега не подлежат на квота. \"Нашата имиграционна система трябва да отразява нуждите на селскостопанския сектор. Разширяването и продължаването на схемата за сезонните работници ще бъде важна част от това\", каза аграрният министър Тереза Вилиърс. Сподели:", "date": "2019.11.10", "title": "Великобритания увеличава четири пъти квотата за сезонни работници"}
{"url": "https://pik.bg/%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D0%B7%D0%B0%D1%89%D0%B8%D1%82%D0%B8-%D0%B3%D0%BE%D1%80%D0%B0%D0%BD%D0%BE%D0%B2-%D0%B7%D0%B0-%D0%B2%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B4%D0%B0%D0%BD%D1%8A%D1%86%D0%B8-%D0%B8-%D1%82%D0%B0%D0%BA%D1%81%D0%B8-news883270.html", "text": "Изказването на Владислав Горанов, според мен, беше провокирано от изказвания на кметове и то най-вече на кметове на големи градове, кметове на ГЕРБ, които в предизборната кампания дадоха обещания за намаляване на местните данъци. Това каза народният представител от ПГ на ГЕРБ и председател на Бюджетна комисия Менда Стоянова, по повод изказването на финансовия министър, че кметовете не могат да изпълнят щедрите си обещания от кампаниите си ако не вдигнат местните данъци и такси пред БНР. „Едновременно с това поемаха ангажименти за една сериозна инвестиционна програма в съответното населено място. Тези две твърдения не могат да се свържат едно с друго. Не можеш да правиш инвестиционна програма, не можеш да искаш да облагородяваш населеното място, да строиш пътища, обходи, да подобряваш трафика, да привличат в съответната страна инвеститори и едновременно с това да намаляваш приходите на Общината“, добави Стоянова. „Ясно е че кметовете трябва да го осъзнаят още в първите дни на стъпването си в длъжност. Едно е да се подадеш на еуфорията на популизма на предизборната кампания, друго е реално да отразяваш финансите на една Община“, посочи още председателят на Бюджетна комисия. „Не бива да забравяме особената роля на кметовете на ГЕРБ. Те са преди всичко избрани от хората по места, доста мажоритарен елемент има в техния избор. Те искат да отговорят на очакванията на хората, но тези очаквания за намаляване на данъци и увеличаване на инвестиционната програма на всяка една Община просто не могат кореспондират една с друга“, допълни още Менда Стоянова. Тя коментира и местните избори. „Мисля че доста преди изборите, особено преди втория тур, а и след него имаше много анализи, които се превиха и от партиите и от социолозите. Не смятам че има нещо наказано от всяка една гледна точка“, каза Стоянова. Сподели:", "date": "2019.11.10", "title": "Менда Стоянова защити Горанов за вдигането на местните данъци и такси"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B5%D0%BC%D0%B8%D0%BB-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%B1%D1%8E%D0%B4%D0%B6%D0%B5%D1%82-2020-%D0%B5-%D0%BF%D0%BE-%D0%B4%D0%BE%D0%B1%D1%8A%D1%80-%D0%BE%D1%82-%D1%82%D0%BE%D0%B7%D0%B8-%D0%B7%D0%B0-2019-%D0%B3%D0%BE%D0%B4%D0%B8%D0%BD%D0%B0-news883261.html", "text": "Бюджет 2020 е по-добър от този за 2019 година, заяви пред БНР министърът на икономиката Емил Караниколов . „Чисто икономическите показатели за тази година ни дават спокойствие, че бюджетът ще е изпълним и за следващата година – анализира министър Караниколов. - Една реформа не може да се случи с едни пари и с един бюджет. Когато говорим за реформи, трябва ясно да си отговорим на един въпрос – е ли само държавата и държавните институции тези, които трябва да искат реформи. Когато започнем определени реформи в сектори, много често част от обществото не е съгласно с тези реформи. Считам, че в бюджета има реформи, има завишение и в приходната, и в разходната част, а и съм сигурен, че ние сме готови да посрещнем това забавяне в икономиката, което се наблюдава в последните няколко месеца“. Според Емил Караниколов, в момента не би могло да се говори за криза. По думите му България може да отговори на всякакви забавяния в икономиката. „Наистина имаме балансиран, но работещ бюджет”, добави категорично той. Кризата няма да тръгне от България, подчерта още икономическият министър. По думите му в момента несигурността и забавянето идва в голяма степен от геополитическите отношения между глобалните сили, както и от Брекзит. „Икономическите показатели на България се завишиха в последните няколко месеца, българската икономика работи стабилно, но ние сме част от нещо голямо – анализира той. - При криза основното нещо, което първо ще забележим, което в момента в България не се случва, е да започнат съкращения, т.е. хората да излязат от работа и да се възползват от социалните процедури. Тук имаме буфер. Другото, което държавата трябва да осигури, за да налее свежи пари в икономиката, е примерно пари за инфраструктурни проекти“. Според него с тези механизми държавата и бизнесът добре са си научили урока от кризата през 2008-2013 г. Емил Караниколов отбеляза, че моторът на българската икономика е вътрешното потребление. В страната има сектори, които тръгват напред – например IT-секторът, автомобилният сектор, металургията. „Износът на България има рекордни параметри – отчете министър Караниколов. -  Българските стоки и услуги, освен с качество, печелят вече и с конкурентни цени“. Министърът каза също, че държавните дружества към икономическото министерство се държат изключително добре. „Нашите дружества са на печалба. Работихме само на ишлеме. В момента се забелязва, че България все повече започва да развива повече продукти, да прави повече неща и затова имаме толкова добър износ“, заяви министърът на икономиката. Той каза още, че доходите се увеличават. А за приватизацията в страната той коментира, че всички грешки, които сме можели да допуснем, сме ги допуснали. „Трябва да оставим „Фолксваген“ да реши къде ще инвестира в завод”, смята министърът.  Според него решението им не трябва да е политическо, а чисто на икономическа основа. По думите му се водят много разговори за инвестиции. Според него България има този потенциал. „Разговорите ни с „Фолксваген“ отвориха очите на всички други, че България е на картата“, обобщи министър Караниколов. По думите му в момента се подготвя законодателство за индустриалните зони. Според него за инвеститорите ще стане още по-атрактивно участието в индустриални зони. Той подчерта обаче, че тези зони не са само за чужди инвеститори и се обърна към българския бизнес да се запознае със Закона за насърчаване на инвестициите. „В понеделник ще пуснем Закона за горивата към Министерския съвет”, отбеляза Караниколов. По думите му тепърва предстоят обществени обсъждания и призова страните да мислят стратегически за бъдещето, а не за конкретни казуси. По отношение на връзката образование – бизнес, според Караниколов бизнесът, работещ в България, не чака държавата. Той инвестира в образователни центрове, дуално обучение. „Много важно е, че осигуряваме повече пари за образование – категоричен бе той. -  Повечето пари в един сектор, разбира, се не решава проблемът. Но нека погледнем основата – възнагражденията на учителите. Няма как ако нямаме конкуренция там, при хората, които ще учат нашите деца – ако те нямат желание и не са мотивирани да работят, това е първата и основна стъпка. Учителите трябва да са спокойни и да могат да живеят нормален живот“. Работим по изпълнение на управленската програма, каза в заключение министър Караниколов, който е от квотата на партия „Атака“. „Няма напрежение. В кабинета с всички колеги се работи изключително добре“, посочи той. Цялото интервю може да чуете в звуковия файл. Сподели:", "date": "2019.11.10", "title": "Министър Емил Караниколов:  Бюджет 2020 е по-добър от този за 2019 година"}
{"url": "https://pik.bg/30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BA%D1%8A%D1%81%D0%BD%D0%BE-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D1%88%D0%B5%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B5%D0%BA%D0%BE%D0%B3%D0%BB%D0%B0%D1%81%D0%BD%D0%BE%D1%81%D1%82-%D0%BD%D0%B0-3-%D0%BD%D0%BE%D0%B5%D0%BC%D0%B2%D1%80%D0%B8-1989-%D0%B3-news882439.html", "text": "Годината е 1989-а, денят - 3 ноември. В София се провежда първият голям митинг за демокрация още преди началото на промените у нас – протестното екологично шествие на Независимо сдружение \"Екогласност\". Това се случва само седмица преди историческия пленум на ЦК на БСП, на който Тодор Живков е свален от власт. Шествието, което събира към 3000 души, връчва петиция до Народното събрание срещу строителството на проекта \"Рила-Места\", предвиждащ прехвърляне на води от Рила и Източните Родопи, което застрашава реките Рила и Места. Това е първата организирана масова улична опозиционна проява по време на режима на Живков. В продължение на седмици активистите от \"Екогласност\" са в градинката пред \"Кристал\", за да събират подписи, с които да спрат хидростроителството в Рила. След арести на екоактвисти на 26 октомври, които стават международно достояние, властта разрешава на 3 ноември да се проведе мирно екологично шествие на площад \"Св. Александър Невски\". В този ден, малко преди 17 часа, на площада пред храма откъм „Раковски” постепенно се събира народ. Тук освен хората на „Екогласност” са и повечето членове на Клуба за подкрепа на гласността и преустройството. Има и скромен брой представители на профсъюз „Подкрепа”, които се опитват да вдигнат свой плакат, но хората на „Екогласност” възразяват, че това е „наше шествие”. Има и „цивилни природозащитници”, както се шегуват някои от участниците. Активистите разпъват транспарант „Екогласност – зелена алтернатива” и в първата редица го държат незрящият Петър Стайков, философ и психолог, популярният актьор Петър Слабаков, зоологът Петър Берон, химикът Пирин Воденичаров и др. Доц. Цветан Кардашев от БАН прочита петиция до Народното събрание и точно в 17 часа шествието тръгва към сградата на парламента. Представители на „Екогласност”, с Петър Берон и Слабаков начело, носят подписката вътре, като преминават през заграждения и кордон милиционери. След десетина минути излизат, а множеството започва да скандира „Демокрация, демокрация, ...гласност, гласност”. Уникалните снимки, които публикуваме, са правени от фотографа Цветан Томчев, отговорен фоторедактор във в. \"Труд\". Сподели:", "date": "2019.11.10", "title": "30 години по-късно: Уникални снимки от шествието на \"Екогласност\" на 3 ноември 1989 г."}
{"url": "https://pik.bg/%D1%80%D0%B5%D0%B2%D0%B0%D0%BD%D1%88%D0%B8%D0%B7%D1%8A%D0%BC-%D0%B1%D1%81%D0%BF-%D1%82%D0%BE%D1%80%D0%BC%D0%BE%D0%B7%D0%B8-%D0%B1%D0%B8%D0%B2%D1%88-%D0%BA%D0%BC%D0%B5%D1%82-%D0%BD%D0%B0-%D0%B3%D0%B5%D1%80%D0%B1-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-news882957.html", "text": "Срещу кандидата на ГЕРБ за кмет на казанлъшкото село Овощник Георги Данев е извършена репресия от страна на избрания на втори тур кмет от БСП Иван Колев. На местните избори двамата се явиха един срещу друг на балотаж. За по-малко от 48 часа от полагане на клетвата си, Колев вече я наруши, като започна реваншистки действия срещу кандидата за кмет от ГЕРБ Георги Данев, който е секретар на НЧ „Просвета” в с. Овощник. Изведнъж днес се оказва, че започва проверка от Проверителната комисия към читалището, на която председател е съпругата на Иван Колев, а един от членовете е самият секретар на кметството в с.Овощник. Без предварително уведомление, за няколко часа Комисията бива назначена и сформирана, като в края на работния ден (17:00 часа) започва и проверка на читалищната документацията. На проверката по спешност е извикан и самият кмет на Овощник Иван Колев, който се е държал арогантно. Съгласно Закона за народните читалища кметът няма никакво право да упражнява контрол и/или надзор над читалищното настоятелство. В тази връзка ПП ГЕРБ – Казанлък, остро осъждаме всякакви прояви на реваншизъм и оказването на психически тормоз над личността. Категорично се противопоставяме на подобни действия - форма на посегателство върху личността и натиск върху човешката психика, още повече срещу пряк конкурент на местните избори. Подобни действия не помагат за развитието на която и да било институция, дори уронват нейния престиж. Сподели:", "date": "2019.11.10", "title": "РЕВАНШИЗЪМ: БСП тормози бивш кмет на ГЕРБ и семейството му"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%B4%D0%B0-%D1%81%D0%BF%D0%B0%D1%81%D1%8F%D1%82-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BF%D0%BE-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D0%BF%D1%8A%D1%82-news883236.html", "text": "Техеран възнамерява да защити ядреното споразумение по дипломатически път. Това заяви иранският заместник-министър на външните работи Абас Арагчи на Четвъртата московска конференция за неразпространението на ядрените оръжия, предаде ТАСС, цитирани от БНР. Той заяви, че ако не са били Русия и Китай, Иран е щял да напусне ядреното споразумение още преди няколко месеца. Иранският заместник-министър не изключи варианта Техеран все пак да излезе от ядреното споразумение, но добави, че при никакви обстоятелства няма да произвеждат ядрено оръжие. Сподели:", "date": "2019.11.10", "title": "Властите в Иран се надяват да спасят ядреното споразумение по дипломатически път"}
{"url": "https://pik.bg/%D0%BE%D1%89%D0%B5-%D1%82%D1%8A%D1%80%D1%81%D1%8F%D1%82-%D1%88%D0%BE%D1%84%D1%8C%D0%BE%D1%80%D0%B0-%D0%B1%D0%BB%D1%8A%D1%81%D0%BD%D0%B0%D0%BB-%D0%B8-%D1%83%D0%B1%D0%B8%D0%BB-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%B4%D0%BE-%D1%81%D1%82%D0%B0%D0%B4%D0%B8%D0%BE%D0%BD-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%B2-%D1%81%D0%BE%D1%84%D0%B8%D1%8F-news883230.html", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. На 21 октомври, около 8.20 часа, на бул. \"Рожен\", близо до кръстовището с ул. \"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\" Константин почина от тежките травми, оставяйки две момиченца сираци. От СДВР апелираха хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069. Сподели:", "date": "2019.11.10", "title": "Още търсят шофьора, блъснал и убил велосипедист до стадион \"Локомотив\" в София"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%B9%D1%82%D0%B5-%D0%B5%D0%BC%D0%BE%D1%86%D0%B8%D0%B8%D1%82%D0%B5-%D1%81%D0%B8-%D0%B8-%D0%BD%D0%B5-%D1%81%D0%B5-%D0%BF%D0%BE%D0%B4%D0%B4%D0%B0%D0%B2%D0%B0%D0%B9%D1%82%D0%B5-%D0%BD%D0%B0-%D1%81%D1%8A%D0%B1%D0%BB%D0%B0%D0%B7%D0%BD%D0%B8-news883224.html", "text": "Зачестяват главоболията и мигренозните пристъпи. Пазете очите от натоварване с четене, пред компютър, силно осветление. Да не се вадят зъби, да не се правят манипулации по лицето. . През този период Луната “почива” и затова поддръжка на вашите инициативи не очаквайте. Неблагоприятно време за всякакви нови и важни начинания, покупки. Подходящо е да се практикува медитация, духовни практики, йога, молитви или да се посвети времето на почивка. Това пише в хороскопа си за деня астрологът Ивелина Пенчева. В някои дела съдбата ще ни покровителства и ще ни предпазва от неприятности. Необходимо е да се прояви упоритост и настойчивост при достигане на целите. Енергията на деня може да повлияе върху настроението. Възможно е някои хора да изпитат тъга, меланхолия. Не трябва да оставяте на отрицателните чувства да ви завладяват. Най-доброто средство срещу тях са активността, действието и физическото натоварване. Добре е този ден да има изчистване на всичко, но най-вече на тялото. Най-слабият орган на този ден са очите. Не се препоръчва да четете много, да гледате телевизия или да работите на компютър. Полезен, почти лечебен ефект върху очите ще има дълго съзерцание на зората или залеза. Също така е полезно да гледате в далечината, към небето или към линията на хоризонта. Следва 15 лунен ден от 16:31ч на 10 ноември до 16:56ч на 11 ноември Помнете, че този лунен ден е един от най-важните дни за целия лунен цикъл. Това е времето, когато светлите и тъмните качества на човека са засилени. На петнадесетия ден от лунния цикъл е необходимо да обърнете специално внимание на онези органи и части на тялото, които хронично ви причиняват неудобство. Екзотичният масаж е най- подходящ за изцеление на тялото в петнадесетия лунен ден. Препоръчително е професионалист да го прави, но това не е задължително. Препоръчва се медитация или прилагането на други техники, насочени към релаксация и отпускане. Техники за изчистване на чакрите и енергийните канали също ще бъдат полезни. Трябва да избягвате случайни любовни връзки - те няма да ви донесат радост, но могат да ви създадат много проблеми. По-специално, съществува висок риск от заразяване с болести, предавани по полов път. Желателно е да имате интимни отношения само с редовният си партньор. Не се препоръчва да се разнообразявате с техники и помощни атрибути. Не се поддавайте на съблазни, не се занимавайте с хазарт, не проявявайте негативните си качества. Ако не е наложително – не пътувайте. Не приемайте подаръци в този лунен ден. 25 слънчев ден – Да се обърне специално внимание на децата и домашните любимци. Не се препоръчва да упорствате и да започвате нови дела. Противопоказни са всякакви авантюри. Днес не трябва да се убиват животни, даже насекоми. Не трябва да изричате лъжи. Да не се късат цветя и да не се подаряват откъснати. По-важни аспекти през деня Меркурий секстил Плутон – 04:13ч Луна квадратура Плутон – 07:38ч Луна опозиция на Марс – 13:59ч Луна тригон Юпитер – 16:02ч Луната е в огненият знак Овен до 01:19ч на 11 ноември – Силата на Овена прави човек нетърпелив. Не търпи наличието на невидими окови. Хората са по-сприхави, нетърпеливи и избухливи. Да се контролират емоциите и да се избягва изясняване на отношенията. Трудно се стига до компромиси. Бъдете внимателни с пазаруването в този ден, тъй като има голяма вероятност да пазарувате импулсивно. След 16:02ч Луната преминава на празен ход до 01:19ч в полунощ, след което преминава в знак Телец Продължава 14 лунен ден до 16:31ч на 10 ноември (от 16:07ч на 9 ноември) Сподели:", "date": "2019.11.10", "title": "АСТРОЛОГ: Контролирайте емоциите си и не се поддавайте на съблазни"}
{"url": "https://pik.bg/%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D1%82%D0%B5%D0%B2-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%BF%D1%80%D0%B5%D0%B4-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news883287.html", "text": "Протестът на феновете на Ботев (Пловдив), заради липсата на ремонтни дейности по „Колежа”, се пренесе и пред сградата на община Пловдив, съобщава „Трафикнюз”. Преди това няколкостотин бултраси се събраха пред стадиона, за да напомнят за големия проблем и за кратко блокираха булевард „Източен“. След това те се отправиха към общината и в продължение на десетина минути пяха песни и скандираха, но не създадоха проблеми на полицаите, които съблюдаваха за реда. В сряда ще се състои сбирка на „жълто-черните” фенове, на която ще се изготви списък с конкретните им искания и питания за стадиона и съответно ще се реши до кого да бъде изпратен той. Сподели:", "date": "2019.11.10", "title": "Феновете на Ботев протестираха пред общината в Пловдив"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B4%D1%81-%D1%80%D1%83%D0%BC%D0%B5%D0%BD-%D1%85%D1%80%D0%B8%D1%81%D1%82%D0%BE%D0%B2-%D1%83%D0%B4%D0%B0%D1%80%D1%8A%D1%82-%D0%BF%D0%BE-%D0%B4%D1%8F%D1%81%D0%BD%D0%BE%D1%82%D0%BE-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B4%D0%BE%D0%B9%D0%B4%D0%B5-%D0%BE%D1%82-%D0%B4%D0%B5%D0%B1%D1%8A-news883094.html", "text": "Ударът по дясното на последните избори дойде от „Демократична България”, които на втория тур на изборите в София подкрепиха Мая Манолова и това се видя. Изборът бе ценностен, става дума за политически избор. Това заяви пред БТВ лидерът на СДС Румен Христов в коментар за това кое е дясното днес. „Истинското ми разочарование е от ДСБ, с които дълго време бяхме заедно – коментира Румен Христов. - Тяхната позиция определено много ме разочарова. Нормално е сега да има замерване с реплики. То не помага на демокрацията в България. Хубаво е маските да паднат”. Лидерът на СДС заяви, че както премиера Борисов има забележки към поведението на десницата, така й той има такива към ГЕРБ. „Най-сериозната ми забележка е забавения икономически растеж, че брутният икономически продукт не се увеличава както трябва, че се забавихме като кандидатстваме за Еврозоната. Иначе СДС на много места се явиха самостоятелно, но на много места имаше и различни коалиции, в които участвахме. Имахме осем балотажа и всички бяха срещу ГЕРБ”. Румен Христов уточни, че в момента членовете на СДС са между 7 000 и 8 000 души. „Разчетите ни показват, че в София сме мобилизирали около 25 000 гласа  - анализира Румен Христов. - Социолози и политолози го потвърдиха. Очаквахме и повече, но за съжаление не успяхме Когатно си сътрудничиш с голяма партия, риска да изглеждаш безгласна буква съществува. Не бих казал обаче, че се обезличаваме. Търсим сътрудничество с дясна формация. На Евроизборите, ако десните бяхме заедно, щяхме да имаме двама евродепутати”. Сподели:", "date": "2019.11.10", "title": "Лидерът на СДС Румен Христов: Ударът по дясното на изборите дойде от ДеБъ"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D1%81%D1%82%D0%B0%D0%BD%D0%B0%D1%85%D0%B0-%D1%82%D1%80%D0%B8-news883256.html", "text": "Австралийските пожарникари се опитват да овладеят над 100 пожара, които продължават да горят в щатите Нови Южен Уелс и Куинсланд, съобкщават световните агенции, цитирани от БНР. Жертвите вече са най-малко три. Първоначално бе съобщгено за една. Хиляди са евакуирани. Властите очакват влошаване на обстановката от средата на седмицата. Те се опасяват, че високите температури, ниската влажност и силните ветрове още повече ще разпалят огъня. Премиерът Скот Морисън заяви, че може да прати военни да помагат на 1 300-те огнеборци, които се борят с пожарите в двата щата. Стотици доброволци също се включиха в гасенето. Значителни валежи поне до края на годината, а може би и в началото на следващата, не се очакват. Сподели:", "date": "2019.11.10", "title": "Жертвите на пожарите в Австралия станаха три"}
{"url": "https://pik.bg/%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%81-%D0%BB%D1%8E%D0%B1%D0%BE%D0%BF%D0%B8%D1%82%D0%B5%D0%BD-%D1%85%D0%BE%D0%B4-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D1%81-%D0%B1%D0%BE%D1%82%D0%B5%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news883103.html", "text": "Левски може да излезе с нова тактическа постройка срещу Ботев Пловдив в мач от шампионата. Треньорът на \"сините\" обмисля вариант на единадесеторката си с двама нападатели за сметка на офанзивен полузащитник. Евентуалната промяна може да стане поради търсене на разнообразие и настоящи кадрови проблеми в гранда, пише \"Тема Спорт\". Петър Хубчев няма да може да разчита на част от футболистите поради здравословни проблеми, които по стечение на обстоятелствата в момента засягат офанзивни играчи. Медицинският екип на \"сините\" в последните дни решаваше различни казуси. Непълноценни бяха нападателят Робърта, както и халфовете Франко Мазурек и Нашименто. Твърде вероятно е Левски да стартира мача с Ботев в Коматево със схема на игра 4-4-2, като в предни позиции да започнат Дени Алар и Робърта. Визираният двубой е днес от 15:15 часа. Сподели:", "date": "2019.11.10", "title": "Наставникът на \"сините\" с любопитен ход за дербито с Ботев Пловдив?"}
{"url": "https://pik.bg/30-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-10-%D0%BD%D0%BE%D0%B5%D0%BC%D0%B2%D1%80%D0%B8---%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D0%BB%D1%83%D1%87%D0%B8%D1%85%D0%BC%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%BA%D0%BE%D1%8F%D1%82%D0%BE-%D0%B1%D1%8F%D1%85%D0%BC%D0%B5-%D0%B3-news883254.html", "text": "Александър Каракачанов е един от основателите на СДС и на „Зелената партия”, сред движещите сили на клуба за Гласност и преустройство и на Екогласност. Той е и първият кмет на СДС на София. Пред БТВ Каракачанов говори за уроците на прехода 30 години след 10 ноември 1989 година. „На младите най-напред трябва да обясним какво точно е 10 ноември – коментира Каракачанов. - Тогава БКП осъзна, че ако не махнат Тодор Живков ще стане много зле за тях. Истинските демократични процеси обаче започнаха на 3 ноември, когато хиляди се събраха на шествие на Екогласност. На площада имаше близо 5 000 души. В обществото вървяха процеси, които са много дълги. Имаше катализатори - дисидентите, които се бяхме организирали и съществувахме няколко години по-рано. Показахме, че не е страшно хората да излязат на улиците за да се промени нещо. Така че началото на демокрацията реално бе на 3 ноември, когато хората излязоха на улиците. Не съм много съгласен, че сме получили демокрацията на тепсия. Получихме такава, за каквато бяхме готови. Не преминахме през един китайски модел, например. На 14 декември тогава се събраха спонтанно хора и поискаха премахването на ръководната роля на партията”. Каракачанов добави, че в личен план някои от нещата, за които тогава е мечтал, е успял да реализира. „Очаквах че поне едно десет години ще има да ни бият, да ни пребиват, да ни пращат далече – коментира той. -  Изведнъж промените се стовариха върху нас. Българският народ явно не беше готов. Управляващите тогава искаха да тръгнат по китайската система – еднопартийна диктатура. Там е да си роб в едно богато семейство. В България се оказа, че не сме готови сами да си изграждаме държавата. Сривахме се икономически. През 80-те години се спираше тока и имаше вицове, че България е като дискотека. Нещата вървяха много зле. Въпросът не е само икономически, но и човешки като цяло. Много хора се заблуждават, че тогава нещата са били добре. Да, имаше осигурен минимум, но не вървяхме напред, а тъпчехме на едно място и дори вървяхме назад”. Според Александър Каракачанов, политиците са като кучетата - каквато е тоягата, толкова и скачат. „Винаги съм се изненадвал на това, че не се търси отговорност от политиците – каза той. - Като си плащам тока виждам една графа, че трябва да се плаща на американските ВЕЦ-ове, защото Иван Костов го е направил така. Заменките, които направи Станишев. При Борисов също - заради неща като Мишо Бирата цели власти падат. Премиерът да спира своите подчинени, защото нещо бил обещал. Няма за какво да се обиждаме”. Александър Каракачанов каза още, че онова СДС, на което той е бил член, няма нищо общо с това СДС сега. „Онова бе широка антитоталитарна коалиция – анализира Каракачанов. - Хора, които се събраха заедно за да наложат демокрацията. Онова СДС, което създаде после Иван Костов бе една партийка, която разби демокрацията”, заяви той. Сподели:", "date": "2019.11.10", "title": "30 години след 10 ноември - Александър Каракачанов: Получихме демокрацията, за която бяхме готови"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BD%D0%BE%D0%B2%D0%BE%D0%BE%D1%82%D0%BA%D1%80%D0%B8%D1%82%D0%BE-%D0%BE%D0%B3%D1%80%D0%BE%D0%BC%D0%BD%D0%BE-%D0%BF%D0%B5%D1%82%D1%80%D0%BE%D0%BB%D0%BD%D0%BE-%D0%BD%D0%B0%D1%85%D0%BE%D0%B4%D0%B8%D1%89%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news883259.html", "text": "Президентът на Иран Хасан Рухани обяви, че в югозападната част на страната е открито огромно петролно находище, съобщи ТАСС, като се позовава на техеранската медия FARS и „Фокус”. Според президента откритите запаси от суров петрол се оценяват на 53 млрд. барела. Той заяви това по време на митинг в град Язд. Според Рухани, находището се намира в провинция Хузестан и площта му е около 2,4 хил. кв. м. Сподели:", "date": "2019.11.10", "title": "Президентът на Иран обяви за новооткрито огромно петролно находище в страната"}
{"url": "https://pik.bg/%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%B8%D1%82%D0%B0%D0%B9-%D0%B5-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B3%D1%8A%D1%80%D1%86%D0%B8%D1%8F-news883258.html", "text": "Президентът на Китайската народна република Си Дзинпин ще пристига в Гърция за двудневна визита, която ще продължи от днес до 12 ноември, предава атинската информационна агенция ANA-MPA, цитирана от „Фокус”. Си Дзинпин пристига в Атина по покана на президента на Гърция Прокопис Павлопулос. Според официалния график за посещението, Си Дзинпин ще пристигне в столицата на 10 ноември следобед. На 11 ноември, той ще положи венец на паметника на незнайния войн в Синтагма. По-късно лидерът на Китай ще се срещне с Павлуполос в президентския дворец, където двамата ще проведат широки разговори. Дзинпин ще разговаря също така с премиера на Гърция Кириакос Мицотакис, а след това двамата ще проведат пресконференция. По-късно Дзинпин и Мицотакис ще посетят обектите на китайската компания „Коско“, която оперира в Гърция. Посещението ще завърши с официална вечеря в президентския дворец и обиколка на музея на Акропола. Сподели:", "date": "2019.11.10", "title": "Визита: Президентът на Китай е на посещение в Гърция"}
{"url": "https://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BF%D1%80%D0%B5%D0%B4-%D0%BF%D0%B8%D0%BA-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D1%8A%D1%82-%D1%80%D1%83%D1%85%D0%B2%D0%B0%D1%88%D0%B5-%D0%B1%D0%B0%D0%B2%D0%BD%D0%BE%D0%B7%D0%B0%D0%B3%D1%80%D1%8F%D0%B2%D0%B0%D1%89%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8--news883309.html", "text": "- С недоумение следя как у нас за пореден път се прави опит да се митологизира пленумът на Политбюро и ЦК на БКП проведен на 10 ноември 1989 г. като \"начало на българската демокрация\". Това е крайно непочтено и е лъжа. Този пленум е част от историята на БКП, която история не е тъждествена с историята на България. Редно е да си го честват само членовете на БКП по това време. Защото това е партийно мероприятие, осъществено с прякото участие на  съветските специални служби и съветското политическо и държавно ръководство. Участниците в пленумите на ръководството на БКП бяха като циреи върху тялото на България. От време на време на тези пленуми се пукаше по някой цирей, за да се демонстрира желание за лечение. Разликата с останалите комунистически пленуми на 10 ноември бе, че пукнаха най-големият цирей, т.е. смениха Генералния секретар на БКП като му изказаха благодарност. Направиха го, защото ги бе хванало шубето, че могат да загубят властта си, ако още се мотат с този въпрос. Самият Генерален секретар гледаше на пленума като препариран своите другари, което породи слухове, че е бил натъпкан с медикаменти, т.е. дрогиран. Но е факт, че погледът му беше като на хахавел. Така ни го показа вечерта в 20:00 часа единствената тогава българска телевизия. Живков гледаше и не виждаше, погледът му издаваше тъпота. - В кафенето на Съюза на писателите, където в ранния следобед плъзна слухът за \"промяната\",  настъпи радостно оживление. Името на \"Първия\" не се споменаваше, но всички бяха наясно, че нещо важно се случва на пленума на БКП. Всъщност, отстраняването на Тодор Живков се очакваше отдавна, поне от лятото. А за по-прозорливите бе ясно, че то ще се случи след началото на съветската перестройка в средата на 80-те години. В Прага и Будапеща имаше масови антикомунистически демонстрации. През юни в Полша „Солидарност”спечели разгромна победа на парламентарните избори. През юни в Пекин комунистите с  танкове смазаха студентски протест. През август бе отворена „символично” границата между Австрия и Унгария. Гражданите на балтийските страни  осъществиха „жива верига” между своите държави, протестирайки срещу съветската окупация. В началото на септември хиляди източногерманци преминаха във ФРГ през Австрия и Унгария. Лидерът на ГДР Ерих Хонекер подаде оставка. На 20 октомври в София в кино „Д-р Петър Берон” се проведе първото публично събрание на независимото дружество „Екогласност”. На 26 октомври активисти на „Екогласност” бяха бити и прогонени със сила от градината пред Военния клуб. Но пък Южният парк се превърна в място, където все по-често започнаха да се събират противниците на режима. На 3 ноември за първи пък София бе разтресена от възгласите: „Свобода” и „Демокрация”. Това стана по време на масовото шествие за внасяне на протестна петиция в Народното събрание. На 9 ноември източногерманците започнаха да преминават масово Берлинската стена, която ги разделяше от свободния свят. Социализмът рухваше. Затова бе нормално бавнозагряващите български комунисти да хванат последния влак. И те изиграха комедията „10 ноември”. - Свалянето на Живков на 10 ноември 1989 г.  на фона на всичко, което се случваше в „социалистически лагер”,  бе наистина комедийно представление, сценка за народа изиграна от висшето комунистическо ръководство с цел БКП да се легитимира като партия на промяната и да легитимира удобна за ползване опозиция. Целта на \"промяната\" бе да се съхрани контролът върху реалната промяна, която предстоеше в страната - преходът към демокрация и пазарна икономика. Целта на \"сценаристите\", както ги нарекох тогава,  бе да трансформират политическата си власт в икономическа, а чрез нея отново да си върнат политическата власт, ако случайно през прехода вземат, че я загубят. И всичко у нас се разви според  този сценарий. Нещо повече. Още на 9 януари бе приет т.нар. Указ 56 за стопанската дейност, за който сам Живков казваше: ”Аз измислих този маньовър”. С този указ се поставя началото на пладнешкото разграбване на държавната собственост от комунистическата стопанска номенклатура. Това бе генералната репетиция за „истинската приватизация“. Създадоха се техните фирми. Пъпкуваха се техните външнотърговски дружества. Сценарият бе ясен: да има демокрация по техен терпит, с тяхна  икономическа власт, националното богатство да остане в техни ръце. За съжаление се намериха \"демократи\", които обслужиха този им мерак, особено в периода на т.нар. приватизация. - На 18 януари по време на официалната си визита в България френският президент Франсоа Митеран беседва с 12 български интелектуалци. По-късно стана известно,че  почти всички те са хвалили на тази среща \"социализма с човешко лице\". На 8 феврури бе учреден независимия профсъюз „Подкрепа”. През пролетта и лятото неформални граждански  сдружения никнеха като гъби. Пишеха се протестни писма, организираха се петиции, вървеше самиздата. Дисиденти говореха по радио „Свободна Европа”, но някои от тях  \"за всеки случай\" общуваха и с представители на висшия елит на БКП. Съветски възпитаници подкрепяха новата линия на гласност и преустройство. А това бяха ясни сигнали, че промяната чука на вратата на България. Спомням  си, че в началото на 1989 г. група научни работници от Института за литература и писатели написахме остро протестно писмо срещу  действията на властите, което завършваше със заклинанието за „неунижощимите криле на промяната”. Протестирахме срещу репресиите срещу българските турци, срещу задържането на архива на поета Петър Младенов, изобщо срещу цирея на властта. Любопитно е, че на проведения седмица след 10 ноември първи разрешен от властите опозиционен митинг, се издигнаха ллозунги за подкрепа на „новия курс на партията”. Тези които ги издигаха смятаха хората на пощада за шарани. Само писателят Георги Мишев намекна в словото си за комедията, с думите си, че трябва да се изрази „благодарност” на „хирурзите, че всичко мина сполучливо, без драматични последици….” . В този период БКП и нейната охрана - Държавна сигурност, преследваха две задачи. Първата, да овладеят политически процеса на промяната. Това означаваше да контролират случващото се в средите на опозицията, да проблематизират битието основно на онези нейни дейци, които не бяха сътрудници на ДС и не бяха членове на БКП. Точно те бяха обект на клевети, на дезинформация и в определен смисъл това им клеветене продължава и до днес. Своите си хора в средите на опозицията те галеха и им угаждаха. Даваха видимо и невидимо рамо на \"разумните сили”, както се изразяваше Андрей Луканов, при когото някои пишман дисиденти ходеха често като на изповед. Втората цел бе БКП да запази контрола си върху икономиката и финансите на страната чрез своята стопанска номенклатура,  да източи финансовите ресурси и разграби предприятията и земеделските стопанства, да приватизира външнотърговските дружества и да трансформира политическато си власт в икономическа, а чрез нея в бъдеще да управлява и обществените процеси в страната. Затова, например, аз бях много изненадан, когато при съставянето на правителството на Димитър Попов в началото на 1991 г. най-неочаквано бъдещият лидер на СДС Иван Костов стана министър на финансите. Това съгласие на БСП да се да отстъпи такъв важен, бих казал основен министерски пост, на своя \"най-голям противник\", ако е вярна тази теза, ми се се струваше крайно нелогично. Кой си показва парите на \"врага\"? Целта на сменилата името си през пролеттта на 1990 г. комунистическа партия бе на всяка цена да намери партньори за участие в нейния сценарий. Затова и като грешка на СДС в началото на т.нар. преход могат да бъдат отчетени няколко политически действия: 1. Приемането на фалшифицираните избори за Велико народно събрание . 2. Съгласието да издигнем своя председател д-р Ж.Желев за президент в комбинация с генерал от ДС наредил унищожаването на досиетата - ген. Атанас Семерджиев и това да стане в парламент с комунистическо мнозинство - Седмото ВНС. 3. Участието  в коалицонното правителство на Димитър Попов. Всичко това се вписваше в същия сценарий, по който стана и т.нар. отстраняване на Тодор Живков. В този смисъл, комунистическият сценарий у нас стартиран на 10 ноември успя. Важна част от него бе доктрината на \"националното съгласие\" изповядвана от ръководството на БСП и лидерите на СДС д-р Ж.Желев и Иван Костов. Това съгласие се реализира най-пълно при управлението на ОДС в периода 1997-2001 г., както и в последващите правителства на НДСВ, БСП и ДПС. Лозунгите от митингите за наказание на виновниците за националната катастрофа, за престъпленията на комунистическия режим, бяха закопани в земята и вместо лустрация на комунистическите и ДС кадри, вместо реална декомунизация, се случи само и единствено \"националното съгласие\"  афиширано най-ясно от Иван Костов и Георги Първанов през 1997 г. В този смисъл очевидно е невъзможно едновременно да има \"национално съгласие\", но и от главите на комунистическата номенкатура да не падне и косъм. Думите се разминаха с делата. А делото на лустрацията и декомунизацията можеше да бъде осъществено само когато ОДС имахме параментарно мнозинство, министър-председател, президент и дори... главен прокурор! - Всъщност ние сами си побългарихме прехода, направихме го различен от другите бивши комунистически държави от Централна Европа.  И когато той приключи с приемането ни в ЕС преди 12 години, едва тогава мнозинството разбра, че през него собственици на България са станали лица от номенкатурата на бившата комунистическа партия и кадри на бившата Държавна сигурност. Днес тази собственост вече е във владение на техните деца и внуци. И тук има място да се говори, както за успехите ни по пътя към демокрация, така и за историческа вина на т.нар. „демократична общност”, която допусна функционерите на тоталитарната партия БКП и ДС да станат новите стари чорбаджии на страната. В този смисъл на 10 ноември 1989 г. официално стартират поредица от дирижирани и умело насочвани събития - Голямата поука от събитията около и след 10 ноември 1989 г. е, че не трябва при никакви обстоятелства афиширащите се като демократи да се заиграват с измамната Българска социалистическа партия.  Да не си менкат изборно гласове с нея. Да не формират с нея мнозинства - било то в общински съвети или в националния парламент. Защото вършат ли това то ще означава, че измамата \"10 ноември\" продължава. Сподели:", "date": "2019.11.10", "title": "Евродепутатът Александър Йорданов пред ПИК: Социализмът рухваше. Бавнозагряващите български комунисти искаха да хванат последния влак. И те изиграха комедията „10 ноември”"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0-%D0%B2%D1%80%D0%B0%D1%86%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B4%D0%B8%D0%B0%D0%B1%D0%B5%D1%82%D0%B0-news883262.html", "text": "Седмица, посветена на Световния ден за борба с диабета – 14 ноември, организира Община Враца, съобщава „Конкурент”. Тази  година акцентът е поставен върху диабета в детска възраст. Мероприятията, които експертите от отдел „Здравеопазване и социални дейности” са предвидили ще се проведат в дните от 11 ноември до 15 ноември и  в тях ще се включат медицинските специалисти, работещи в детско и училищно здравеопазване към Община Враца и студенти от Медицински университет  - София, филиал „Проф. д-р Иван Митев” – Враца. Първата инициатива, част от седмицата, посветена на борбата с диабета, ще започне с Лектория за медицинската общност на тема „Диабет в детска възраст – превенция и лечение”, представена от д-р Галина Попова – детски ендокринолог в Педиатрична клиника на „Аджибадем Сити Клиник – София”. Събитието ще се проведе на 11 ноември (понеделник), от 15:30 ч.,  в Градска концертна зала. В два поредни дни – 12 и 13 ноември, от 15:00 часа, в Конферентната зала на Общностния център за деца и семейства, ще се състоят практически обучения на медицинските специалисти от училищно и детско здравеопазване за съвременни инжекционни техники и боравене с актуални технически средства, свързани с обслужването на болни с диабет. На 14 ноември, когато се отбелязва Световния ден за борба с диабета, ще се проведе безплатен скрининг за изследване нивото на кръвна захар. За целта на три места във Враца – фоайе на Градска концертна зала, Търговски център „СУМИ” и фоайе на Пощенски клон в ж.к. „Дъбника”, ще бъдат обособени пунктове, където всеки желаещ ще има възможността да направи своето безплатно изследване в периода от 10:00 ч. до 16:00 ч. В пункта, намиращ се във фоайето на Градска концертна зала, ще се изследва и нивото на гликиран хемоглобин. През останалите дни от седмицата медицинските специалисти, работещи в училищата и детските градини на община Враца, са предвидили здравно-образователни дейности за децата. Сподели:", "date": "2019.11.10", "title": "Община Враца организира седмица за отбелязване на Световния ден за борба с диабета"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5-%D0%B7%D0%B0-%D0%BD%D0%B5%D0%B3%D0%BE-%D1%81%D0%B0%D0%BC%D0%BE-%D0%BE%D1%82-%D0%B5%D0%B4%D0%BD%D0%B0-%D1%86%D0%B5%D0%BB%D1%83%D0%B2%D0%BA%D0%B0-news883216.html", "text": "Химията между двама души се усеща с поглед, с присъствие, с целувка. Тя е нещо, което не може да се опише с думи. Когато устните ви докоснат тези на партньора ви, вие веднага усещате дали искате този миг да продължи, да повторите целувките възможно най-скоро. Ако се почувствате разочаровани, то най-вероятно между вас няма химия, защото тя се усеща от първия миг. Обикновено се смята, че първата целувка между двама души може да подскаже много за евентуалната връзка помежду им, включително и това какъв секс ги очаква. Това е така, защото техниката на целуване, на един следващ етап се прилага и в спалнята. Ето защо обръщаме внимание не само на допира на устните на партньора и неговата игра с език, но и на това как се движат ръцете му, как докосва, обгръща. Ако той ангажира цялото си тяло, докато ви целува, вероятно ще бъде така активен и в спалнята. Това как той подхожда по време на първата целувка, подсказва за нивото на доверие. Увереният мъж знае какво прави и ако и вие се почувствате по този начин докато го целувате, знайте че това важи и за двама ви. Когато се целуваме, ние си изпращаме с партньора знаци, които подсказват за това колко физически близки искаме да си бъдем в този момент, какво ни харесва и какво не. Ако той взима под внимание знаците, които му изпращате, това е добре, защото най-вероятно той ще обръща внимание на нуждите във връзката ви, ще е добър слушател и ще е готов на компромиси. Целувката издава привличане, но тя не е непременно знак за сериозни взаимоотношения. Има някои неща след първата целувка, върху които си заслужава да помислите. Дали той бързаше или действаше бавно и чувствено? След тази целувка искахте ли още целувки? Представяте ли си бъдещето заедно? Първата целувка с потенциален нов партньор може да бъде много вълнуваща. Ако си представим положителния сценарий, след нея ние се гледаме с блясък в очите, леко се усмихваме, а може би целувките са продължили по шията... Всяко едно от тези неща е показател за нещо. Само една целувка може да ни разкрие много за него. Сподели:", "date": "2019.11.10", "title": "Какво може да разберете за него само от една целувка"}
{"url": "https://pik.bg/%D0%BF%D0%B0%D0%BD%D0%B8%D0%BA%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%B0%D0%BD%D0%BA%D0%B0%D1%80%D0%B0-%D0%B8%D0%B7%D0%BA%D0%B0%D1%80%D0%B0-%D1%85%D0%BE%D1%80%D0%B0%D1%82%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-news883325.html", "text": "\"В Анкара днес в 13:11 часа местно време бе регистрирано земетресение с мощност 3,4 по скалата на Рихтер. Според местните власти няма пострадали и щети\", се казва в съобщението на руските дипломати, цитирано от БГНЕС. Въпреки сравнително ниската степен на труса, много хора излязоха по улиците на турската столица видимо уплашени. В края на септември тази година Истанбул бе разтърсен от земетресение с магнитуд 5,9. Тогава според турските власти 34 души са ранени, а 473 сгради са леко повредени. Земетресение с магнитуд 3,4 е било регистрирано в турската столица Анкара днес следобед. Засега няма пострадали или щети, съобщи руското посолство в Турция на страницата си във Фейсбук. Сподели:", "date": "2019.11.10", "title": "ПАНИКА: Земетресение разтресе Анкара, изкара хората по улиците"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B8%D0%BD%D1%82%D0%B5%D1%80%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D1%81-%D0%B3%D1%8A%D1%80%D1%86%D0%B8%D1%8F-%D0%B2%D0%B8%D0%B4%D0%B5%D0%BE-news883327.html", "text": "Изграждането на интерконектора Гърция-България е сред ключовите приоритети на българското правителство в енергийния сектор. Това написа във Фейсбук премиерът Бойко Борисов. \"Реализацията на междусистемната газова връзка е от стратегическо значение не само за двете страни, а и за цяла Европа. Проектът е включен в 7-те топ приоритетни проекта на Европейския съюз в областта на енергетиката. Той ще доведе до реална диверсификация на маршрутите и източниците на снабдяване през Гърция чрез доставки Каспийския регион, Близкия изток и Източното Средиземноморие чрез съществуващи и нови терминали в Гърция и Турция\", припомни министър-председателят за важността на проекта. \"След като работихме последователно за ускоряване на подготвителните дейности и за осигуряване на необходимото финансиране на проекта, строителните дейности по проекта напредват. Мобилизирана е необходимата техника, стартираха изкопните дейности и е извършена доставка на тръбите за първия километър от трасето на газопровода\", изтъкна още Борисов. Сподели:", "date": "2019.11.10", "title": "ПЪРВО В ПИК: Борисов с последни новини за интерконектора с Гърция (ВИДЕО)"}
{"url": "https://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D0%B0%D0%BB%D0%B5%D0%B6-%D0%B2-%D0%B1%D0%BE%D1%80%D0%BE%D0%B2%D0%B0%D0%BD%D1%81%D0%BA%D0%BE-news883265.html", "text": "Полицията от районното управление в Бяла Слатина разследва поредния пожар на автомобил, съобщават от ОД на МВР, цитирани от „Конкурент”. Този път сигналът за запалена кола идва от борованското село Малорад. Според данните, тази сутрин в 1:20 часа е получен сигнал от собственик на „Фолксваген Пасат“, за да съобщи, че неизвестно лице е предизвикало пожар на автомобила му. Колата била паркирана пред дома на потърпевшия в Малорад. Той бързо реагирал и изгасил пожара, като вследствие на пламъците са нанесени поражения само върху предната част на леката кола. Щетите са в процес на изясняване, допълват от полицията. Криминалистите установили, че към 01:00 часа някой е запалил бала със сено и я е оставил на предния капак на „Пасат“-а, като почеркът на извършителите сочи, че става дума за заплаха. По случая е образувано досъдебно производство в РУ – Бяла Слатина. Паметливи припомнят, че това е поредният инцидент с огън в общината, след като в четвъртък пламна вратата на общинския съветник от БСП Пламен Петров. Инцидентът се случи няколко часа преди клетвата на новия местен парламент в Бяла Слатина и предизвика разнопосочни коментари и обвинения от страна на политици. Това не е единственият инцидент в Белослатинско напоследък. 10-ина дни по-рано пък пламна кола пред дома на кандидат за кмет на белослатинското село Попица, а полицията още търси извършителя. Сподели:", "date": "2019.11.10", "title": "Пореден палеж в Борованско"}
{"url": "https://pik.bg/%D0%B5%D1%81-%D1%89%D0%B5-%D1%81%D0%BF%D0%B0%D1%81%D1%8F%D0%B2%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D1%81-1-%D1%82%D1%80%D0%B8%D0%BB%D0%B8%D0%BE%D0%BD-%D0%B5%D0%B2%D1%80%D0%BE-news883220.html", "text": "Европейският съюз трябва да стане в защитата на климата, призова председателката на новата Европейска комисия Урсула фон дер Лайен. По думите й, Брюксел ще отдели за борбата с климатичните промени през следващите 10 години, предаде Дойче веле. Фон дер Лайен подчерта необходимостта в страните от общността до 2050 г. Това означава икономиката да функционира при на парникови газове. През ноември 2018 г. ЕК представи дългосрочна стратегическа концепция да понижаване на емисиите. Фон дер Лайен призова също а, за да отстоява своите интереси. \"Европа трябва да научи езика на силата\", заяви тя. Тя отбеляза, че стратегията на \"меката сила\" е недостатъчна в съвременния свят. \"От една страна, това означава да развием собствени мускули в области, в които дълго разчитахме на другите - например в политиката на сигурността\", поясни председателката на ЕК. \"От друга страна - там, където се засягат европейските интереси\", коза още тя, посочвайки като пример сферата на търговията. Според нея, страните от ЕС могат в координация помежду си да водят ефективни преговори по митата и търговските споразумения. пример за подражание 1 трилион евро да се постигне климатична неутралност нулеви емисии ЕС да участва по-активно в световната политик целенасочено използване на наличната сила Сподели:", "date": "2019.11.10", "title": "ЕС ще спасява климата с 1 трилион евро"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2---%D0%BA%D0%B0%D1%80%D0%BB%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B0-news883332.html", "text": "Верижна катастрофа с три автомобила затруднява движението на пътя Пловдив - Карлово. Сигналът е подаден в 16:30 часа, съобщават от пресцентъра на МВР под тепетата. В отсечката между Граф Игнатиево и Пловдив са се сблъскали три автомобила - \"Фолксваген\", \"Ситроен\" и БМВ. По първоначални данни няма пострадали, а щетите са само материални. Водачите да преминават с повишено внимание и съобразена скорост в участъка на пътното произшествие, предупреждават от \"Пътна полиция\". Сподели:", "date": "2019.11.10", "title": "ОТ ПОСЛЕДНИТЕ МИНУТИ: Верижна катастрофа затапи пътя Пловдив - Карлово (СНИМКА)"}
{"url": "https://pik.bg/%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D1%80%D0%B8%D0%B1%D0%B8%D1%80%D0%B0-%D0%BD%D0%B0%D0%B4-350-%D0%B1%D0%BE%D0%BD%D0%B0-%D0%BE%D1%82-%D0%BF%D0%B5%D1%88%D0%BE-%D1%81%D1%83%D0%BC%D0%B8%D1%81%D1%82%D0%B0-news883339.html", "text": "Спестявания и имоти на обща стойност 361 888 лв.  да бъдат отнети от изтърпяващия доживотна присъда във варненския затвор за организиране и ръководене на престъпна група бивш шеф на българската федерация по сумо Петър Стоянов, реши състав на старозагорския окръжен съд. Конфискацията  на крупната сума е по искане на Комисията за отнемане на незаконно придобито имущество. В списъка на незаконното имане са акции в 6 търговски дружества  (“Агрикан“, „Сънрайз Билд“, „Инвар М“,  „Аутокът“, „Сиърс“ и „Боро тур“) със седалища в София и Варна, 12 000 евро, отнети при задържането на Стоянов през далечната 2009 г. в Шумен, други суми по различни банкови сметки с титуляр затворника, 21 бона от продажба на дружествени дялове в различни фирми, 35 000 лв. от продажба на право на строеж над апартамент, както и бивш овчарник в павелчанското село Манолово. Производството за изземване на имуществото е стартирало още през 2010 г., когато Пешо Сумиста е бил привлечен като обвиняем за организирането и ръководенето на известната Група на килърите. От КОНПИ са поискали да бъдат конфискувани  и 13 бона от сметките на бившата вече съпруга  на  атлета Емилия Попова. Петър Стоянов и Емилия Попова ще трябва да заплатят допълнително близо 24 000 лв. държавни такси и разходи по делото. Решението подлежи на обжалване пред апелативния съд в Пловдив. Сподели:", "date": "2019.11.10", "title": "ПРАВОСЪДИЕ: Държавата прибира над 350 бона от Пешо Сумиста"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%B2-%D1%81%D0%B8%D1%80%D0%B8%D1%8F-%D0%BD%D0%B5-%D1%81%D0%BF%D0%B8%D1%80%D0%B0-%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-%D1%83%D0%B1%D0%B8-%D0%BE%D1%81%D0%B5%D0%BC-%D0%B4%D1%83%D1%88%D0%B8-news883333.html", "text": "Най-малко осем души загинаха, други 20 бяха ранени при експлозия на кола-бомба в село Салук в северната сирийска провинция Рака, съобщи в неделя Министерството на националната отбрана на Турция, цитирано от TACC. Министерството обвини Кюрдската работническа партия (ПКК) и Отрядите за народна самоотбрана, които са признати за терористичните организации от Анкара. Според телевизионния канал Al-Hadath седем души са загинали в резултат на експлозията, още 13 са ранени, няколко от ранените са откарани в болница в тежко състояние. Село Салук е под контрола на турската армия, която заедно с протурската въоръжена групировка „Сирийска национална армия“ провежда операция „Извор на мира“ в Северна Сирия, за да създаде зона за сигурност. Сподели:", "date": "2019.11.10", "title": "Ужасът в Сирия не спира, кола-бомба уби осем души"}
{"url": "https://pik.bg/%D0%B8%D1%80%D0%B0%D0%BD-%D0%BD%D1%8F%D0%BC%D0%B0-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5-%D0%B4%D0%B0-%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BF%D1%80%D0%B5%D0%B4-%D1%81%D0%B0%D1%89-news883200.html", "text": "\"Това е икономическа война – това не е мое определение, а думи на Тръмп, когато започна икономическата война срещу Иран”, заяви дипломатът, цитиран от БГНЕС. Той заяви, че в условията на икономическа война Техеран не води преговори и няма да се поддаде на натиск. \"Първо трябва да има прекратяване на огъня и за двете страни, за да могат те да се върнат на изходните си позиции. Иран е готов за това\", категоричен е Аракчи. Миналата година САЩ излязоха от сделката с Иран по ядрената програма и възобновиха санкциите срещу държавата. Техеран заяви за поетапно съкращаване на своите задължения в рамките на споразумението, което европейските участници в него се опитват да запазят. Сподели:", "date": "2019.11.10", "title": "Иран няма намерение да отстъпва пред САЩ"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2%D0%B0-%D1%80%D0%B0%D0%B7%D0%BF%D1%80%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%B5%D0%BD-%D0%BE%D1%82-%D1%82%D1%80%D0%BE%D1%8F%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8%D1%8F-%D0%BC%D1%83-%D0%B1%D1%80%D0%B0%D1%82-news883267.html", "text": "66-годишен мъж от Троян е задържан за причиняване на смърт на 71-годишния му брат, съобщават от пресцентъра на ОДМВР - Ловеч. Според данните, на 9 ноември в хода на проведени процесуално следствени мероприятия криминалисти от РУ-Троян са задържали 66-годишен мъж от града, заподозрян, че е причинил смъртта на 71-годишния си брат. Двамата мъже живели заедно в къща в града, като са с психични заболявания. 66-годишният е задържан с прокурорско постановление за срок до 72 часа. По случая е образувано досъдебно производство и работата на полицейските служители продължава под ръководството на Окръжната прокуратура в Ловеч. Сподели:", "date": "2019.11.10", "title": "Кървава разпра: Задържаха психично болен от Троян за убийството на по-големия му брат"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B5%D1%80%D0%BB%D0%B8%D0%BD-%D0%B8-%D0%B5%D0%B2%D1%80%D0%BE%D0%BF%D0%B0-%D0%BE%D1%89%D0%B5-%D0%B8%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%BE%D1%82-%D0%BD%D0%B0%D1%82%D0%BE-news883276.html", "text": "Германия и Европа имат нужда от помощта на САЩ и НАТО в областта на отбраната и провеждането на външна политика и политика на сигурност без сътрудничество с Вашингтон и Алианса би било безотговорно. Такова мнение изрази германският външен министър Хайко Маас пред берлинското издание Der Spiegel, цитирани от ТАСС и „Фокус”. “За Германия е ясно, че би било грешка, ако започнем да подкопаваме НАТО. Без САЩ нито Германия, нито Европа са в състояние ефективно да се защитят\", каза министърът. Той допълни, че нарушенията на Русия на Договора за ликвидирането на ракетите със среден обсег само подчертават това. „Провеждането на външна политика и политика на сигурност без Вашингтон би било безотговорно, разделянето на европейската и американската сигурност е опасно - заяви още Маас. - Още дълги години ще имаме нужда от НАТО. Тя символизира разпределението на отговорностите, международното сътрудничество, многостранността\". Според него една силна и суверенна Европа трябва да бъде част от Алианса и не трябва да се разглежда като заместител на НАТО. Маас също потвърди своята подкрепа за създаването на Европейски съвет за сигурност. „Нуждаем се от такъв орган като място, където европейците ще обединят усилията си в областта на външната политика и политиката за безопасност - твърди германският министър. - Обединеното кралство трябва да участва в това, дори ако напусне Европейския съюз“. Изказванията му идват малко след думите на френския президент Еманюел Макрон, който осъди НАТО и заяви, че Алиансът е загубил координация и се намира в състояние на „мозъчна смърт”. Той отбеляза също, че Европа трябва да започне да мисли за себе си като за независима геополитическа сила, в противен случай тя „няма да контролира съдбата си“. Сподели:", "date": "2019.11.10", "title": "Външният министър на Германия: Берлин и Европа още имат нужда от НАТО"}
{"url": "https://pik.bg/%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%BE%D1%82%D0%BE-%D0%BC%D0%B0%D0%BB%D0%BE%D0%B2%D0%BE%D0%B4%D0%B8%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D0%BA%D0%BE%D1%80%D0%B0%D0%B1%D0%BE%D0%BF%D0%BB%D0%B0%D0%B2%D0%B0%D0%BD%D0%B5%D1%82%D0%BE-%D0%BF%D0%BE-%D0%B4%D1%83%D0%BD%D0%B0%D0%B2-news883280.html", "text": "Няма информация за заседнали кораби в началото на българския участък на река Дунав. Затруднено е обаче корабоплаването в почти целия участък на реката заради ниското ниво. Това коментира пред радио „Видин” директорът на Дирекция \"Речен надзор - Лом\" към агенцията \"Морска администрация\" капитан Тони Тодоров. \"Нивото на реката е необичайно ниско за сезона – каза Тодоров. - Корабите пътуват в условия на маловодие. Съобразяват се с дълбочините при критичните места. Има ограничаване в газенето на корабите и натовареността на плавателните съдове. Най-проблемен в българският участък на реката е районът на остров Белене. В нашия участък критично е мястото при село Флорентин и на още няколко места. Едно от тях е при Лом. До миналата седмица имаше заседнал кораб при километър 801, малко преди Дунав мост 2. Част от товара му беше разтоварен и корабът продължи плаването\". Според кап. Тодоров, маловодието на реката се дължи и на климатичните промени, все по-осезаеми през последните години. Сподели:", "date": "2019.11.10", "title": "Необичайното маловодие продължава да затруднява корабоплаването по Дунав"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0---%D0%B5%D1%82%D0%BE-%D0%BA%D0%B0%D0%BA-%D0%B2%D1%8A%D1%80%D0%B2%D0%B8-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BF%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B5%D0%BC%D1%83%D1%81-%D1%81%D0%BD%D0%B8%D0%BC%D0%BA%D0%B8-news883316.html", "text": "Премиерът Бойко Борисов направи изненадваща проверка на строежа на магистрала \"Хемус\". Борисов лично се е уверил, че дори и в неделя работата кипи и е благодарил лично на работниците, сподели самият той във фейсбук. \"Дори и в неделя се работи усилено по изграждането на АМ \"Хемус\" между Белокопитово и Буховци, за което сърдечно благодарих на строителите. Всеки един от тези хора е мой приятел. За да продължи промяната в България, се полагат много усилия. Заедно постигаме добри резултати\", написа премиера. Сподели:", "date": "2019.11.10", "title": "Борисов на изненадваща проверка - ето как върви работата по изграждането на \"Хемус\" (СНИМКИ)"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BA%D0%B8%D0%BB%D0%BE%D0%B3%D1%80%D0%B0%D0%BC-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B5%D0%BD-%D1%82%D1%8E%D1%82%D1%8E%D0%BD-%D0%B2-%D0%BA%D0%BE%D0%BB%D0%B0-%D0%B2-%D1%81%D0%B5%D0%BB%D0%BE-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9%D1%81%D0%BA%D0%BE-news883297.html", "text": "Полицията откри половин килограм контрабанден тютюн в багажника на кола при рутинна проверка в козлодуйското село Крива бара, съобщават от ОД на МВР във Враца, цитирани от „Конкурент”. По време на специализирана операция бил проверен „Фиат Добло“, собственост и управляван от А.И. от бойчиновското село Громшин. В багажника бил открит плик с нарязан и пригоден за употреба тютюн, за който мъжът нямал документи за придобиването му. По случая е образувана преписка в полицейското управление в Козлодуй. Сподели:", "date": "2019.11.10", "title": "Откриха половин килограм контрабанден тютюн в кола в село в Козлодуйско"}
{"url": "https://pik.bg/%D0%BF%D1%8A%D1%80%D0%B2%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B1%D0%B5%D0%B7-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%80%D1%83%D0%BC%D1%8A%D0%BD%D0%B8%D1%8F---%D0%B5%D1%82%D0%BE-%D0%BA%D0%BE%D0%B8-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D0%B1%D0%B0%D0%BB%D0%BE%D1%82-news883360.html", "text": "Балотаж на президентския вот в Румъния, предава местните медии. Нито един от кандидатите за държавен глава на северната ни съседка не е успял да получи необходимите 50%+1 глас на първия тур. Така на на 24 ноември един срещу ще се изправят сегашният президент Клаус Йоханис и бившият премиер Виорика Дънчила. Борещият се за втори мандат и подкрепен от десноцентристите Йоханис е получил около 39% от гласовете. За Дънчила са гласували 22 процента от румънците, сочат екзитполовете. Сподели:", "date": "2019.11.10", "title": "ПЪРВИ РЕЗУЛТАТИ: Без победител на президентските избори в Румъния - ето кои отиват на балотаж"}
{"url": "https://pik.bg/%D0%B0%D0%BC%D0%B0%D0%BD-%D0%BE%D1%82-%D1%82%D1%8F%D1%85-%D0%B7%D1%83%D0%B5%D0%BA%D0%B0-%D0%B8-%D1%80%D0%B0%D1%87%D0%BA%D0%BE%D0%B2-%D0%BD%D0%B0%D0%B9-%D0%B4%D1%80%D0%B0%D0%B7%D0%BD%D0%B5%D1%89%D0%B8-%D0%BD%D0%B0-%D0%B5%D0%BA%D1%80%D0%B0%D0%BD%D0%B0-%D0%B3%D0%B0%D0%BB%D0%B0-%D0%B8-%D0%BF%D0%B0%D1%82%D1%80%D0%B0%D1%88%D0%BA%D0%BE%D0%B2%D0%B0-%D1%81%D1%8A%D1%89%D0%BE-%D0%BA%D1%8A%D1%81%D0%B0%D1%82-%D0%BD%D0%B5%D1%80%D0%B2%D0%B8%D1%82%D0%B5-%D0%BD%D0%B0--news883340.html", "text": "Един от най-въртяните през годините телевизионни тандеми се оказа и най-дразнещ зрителите, сочат резултатите от онлайн допитване сред родните зрители. Димитър Рачков и Васил Василев-Зуека оглавиха анкетата на \"Хотнюз\", след като преди месец читателите бяха попитани: \" 22% от участващите в запитването са посочили именно двамата кресльовци като най-досадни. Това очевидно се дължи на безкрайното експлоатиране на образите им в ефира. Постоянно плямпащите глупости Рачков и Зуека са абонирани за всички продукции на Магърдич Халваджиян - \"Господари на ефира\", \"Като две капки вода\", а сега и \"Маскираният певец\" са запазена територия за превърналите се в банални образи. За съжаление на свитата на Магърдич Халваджиян, зрителската неприязън не се изчерпва с тях. На второ място е класирана Гала, която събира 18.51%, а журналистката Кристина Патрашкова, която е част от предаването й \"На кафе\" взима 16% от негативния вот. Проучването показва, че на публиката й е дотегнало най-вече от баналните лица на Нова телевизия, но и от конкурентната Би Ти Ви има изчерпали се водещи. Сред тях например са и опосумите Иван и Андре, които водят земеделското предаване \"Фермата\", на което са и продуценти. Сходен резултат събира и най-пресният телевизионен тандем Даниел Петканов - Александър Кадиев, които гледаме през уикенда в \"България търси талант\". Лиготиите им обаче не минават с положителна оценка от повечето зрители и те не желаят да ги гледат на телевизионните си екрани. От кои тв персони искате да си отдъхнете?\". Сподели:", "date": "2019.11.10", "title": "АМАН ОТ ТЯХ! Зуека и Рачков най-дразнещи на екрана, Гала и Патрашкова също късат нервите на зрителите"}
{"url": "https://pik.bg/%D0%BA%D0%B0%D0%BA%D0%B2%D0%B8-%D1%81%D1%82%D0%B0%D0%B2%D0%B0%D1%82-%D0%B7%D0%BE%D0%B4%D0%B8%D0%B8%D1%82%D0%B5-%D0%BA%D0%BE%D0%B3%D0%B0%D1%82%D0%BE-%D1%81%D0%B0-%D0%BC%D0%BD%D0%BE%D0%B3%D0%BE-%D0%B3%D0%BB%D0%B0%D0%B4%D0%BD%D0%B8-news883244.html", "text": "Гладът може да направи хората много чувствителни, раздразнителни и емоционални. Ето какво прави и как се държа всяка една зодия, когато изпитва вълчи глад. Овен Те са импулсивни и склонни да избухват. Казват каквото мислят, не се съобразяват, че често са груби и нараняват другите. Когато са гладни, пак избухват, арогантни са и дори може да кажат неща, които реално не мислят, просто го правят в яда си. Гладът им създава много лошо настроение. Тогава постоянно спорят. Телец Не искате да се забърквате с преставител на зодия Телец, когато той е гладен. Не трябва да го ядосвате или да му казвате да се успокои. Те наистина стават страшни, когато са зверски гладни. Раздразнителни са. В такъв момент започват да се тъпчат с нездравословни храни и ядат прекалено бързо и прекалено много. Близнаци Не е лесно да се разбере, че Близнаците са гладни. Дори да е така, те опитват да го скрият - това не повлиява много на настроението и държанието им. Не искат да развалят партито, разходката заради това, както и да карат другите да се чувстват виновни. Ако са много гладни, просто може да говорят несвързано или прекалено бързо. Рак Емоциите на Раците винаги могат да бъдат забелязани. Личи им, когато са гладни. Просто тогава сетивата им се изострят и стават още по-чувствителни. Те са много раними и чувствителни по принцип, а когато са гладни - това е двойно. Ще са тъжни, ще преувеличават, ще се оплакват много. Може да плачат и нарочно да правят скандали. Лъв Самите Лъвове опитват да потиснат чувството на глад. Те също стават нервни и гневни, но се фокусират именно върху този гняв и опитват да се справят с него. Така забравят, че са огладнели и че всъщност от там идва проблема. Когато изпитват зверски глад, просто стават по-апатични и не могат да се справят с обикновените задачи. Нямат много енергия. Дева Когато тези зодии са гладни, всички наоколо ще разберат. Девите започват много да се изнервят на околните, всичко ги дразни. Непрекъснато правят хапливи забележки и коментари, критикуват останалите, стават злобни и започват да изискват много неща от близките си. Спират да мислят разумно и се отдават на емоциите. Везни Те просто стават като обсебени от храната. Не си го изкарват на хората около тях, което е хубаво. Но започват да мислят непрекъснато за това какво ще хапнат или пийнат, при възможност - разглеждат снимки на ястия. Представят си храната, десерта, самия начин на приготвяне. По принцип са много социални, но когато са гладни са по-мълчаливи и вглъбени. Скорпион Когато изпитват вълчи глад, Скорпионите също стават нервни и сприхави. Започват да се разстройват за дребни неща, притесняват се излишно. Стресират се и стават по-драматични. Имат чувството, че не могат да се справят с нищо, дори с елементарните задачи. Много са чувствителни и гладът изостря емоциите им. Стрелец Стрелците се чувстват невероятно некомфортно, когато са гладни. Просто не могат да си намерят място и да се успокоят. Дори в такива моменти започват да ядат неща, които по принцип не обичат много и рядко хапват. Имат нужда да погълнат каквото е пред очите им, дори да не им е любимо. Личи им, че са уморени и бледи, когато са гладни. Ръцете им треперят. Козирог Тези зодиакални знаци обичат да се хранят здравословно и имат волята да го правят през повечето време. Но когато са гладни, кръвното им пада, причернява им и те забравят за това свое правило. Отиват до магазина, пълнят количката с вредни пакетирани храни или веднага поръчват бургери, пици, пържени картофи. Започват да ядат още по пътя, ако се връщат от магазина. Водолей Те са приятелски настроени и лъчезарни, но когато са гладни, това се променя. И веднага им проличава - стават намръщени, необщителни, спират да правят комплименти и да се смеят. Стават дистанцирани, по-студени, казват нещо лошо на околните. Просто не мислят разумно, когато изпитват глад и все едно не са на себе си. Риби Рибите често започват да се самосъжаляват, когато са зверски гладни. Те обвиняват себе си - че не са хапнали достатъчно, че не са си взели още храна, че не могат да предвидят нищо. Чувстват се слаби, безпомощни, стават мързеливи и тъжни. Дори нямат сили да отидат до магазина - мислят, че няма да успеят и ще им стане лошо. Сподели:", "date": "2019.11.10", "title": "Какви стават зодиите, когато са много гладни"}
{"url": "https://pik.bg/%D0%B6%D0%B5%D0%BD%D0%B0-%D0%BD%D0%B0-52-%D0%B3%D0%BE%D0%B4%D0%B8%D0%BD%D0%B8-%D1%80%D0%BE%D0%B4%D0%B8-%D0%B7%D0%B4%D1%80%D0%B0%D0%B2%D0%BE-%D0%B1%D0%B5%D0%B1%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news883301.html", "text": "52-годишна жена роди здраво бебе в “Майчин дом” във Варна и доказа, че майчинството е възможно и на тази възраст, съобщава „Дарик”. Щастливата вест съобщиха от медицинския комплекс. Бременността е резултат на изкуствено оплождане и е интензивно наблюдавана в “Майчин дом-Варна“ от д-р Даниела Станева и акушерката Рени Корновска. Майката е имала придружаващи заболявания, но благодарение на специалистите раждането чрез цезарово сечение е преминало успешно. Бебето се казва Деница е с тегло 3 кг и 170 гр. Сподели:", "date": "2019.11.10", "title": "Жена на 52 години роди здраво бебе във Варна"}
{"url": "https://pik.bg/%D0%BC%D0%BB%D0%B0%D0%B4-%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B3-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%BF%D0%B0%D1%81%D0%B8-%D0%BF%D0%B5%D1%82%D0%B8%D0%BC%D0%B0-%D0%B7%D0%B0-%D0%B4%D0%B5%D0%BD%D0%BE%D0%BD%D0%BE%D1%89%D0%B8%D0%B5-news883245.html", "text": "Младият инвазивен кардиолог д-р Владимир Иванов извърши за около 24 часа по спешност коронарна интервенция на общо петима пациента с остър миокарден инфаркт, съобщава „Конкурент”. Коронарната ангиопластика или балонната дилатация с поставянето на стент (съдова протеза) е съвременен метод за лечение на сърдечно-съдови заболявания по минимално инвазивен път. При спешни ситуации като остър миокарден инфаркт или нестабилна ангина пекторис е важна всяка минута, за да се предотврати голяма некроза и загуба на сърдечна тъкан, като значително се намалява риска от усложнения и от летален изход. Д-р Владимир Иванов е на 38 години и ръководи катетаризационната лаборатория към \"МБАЛ Пазарджик\". Той завършва медицинското си образование в град Есен, Германия през 2007 година, защитава специалност по вътрешни болести и кардиология през 2014 също в Германия, а през 2017 защитава докторска дисертация към университета в град Бохум, Германия. След 15 години, през 2018 г. д-р Владимир Иванов се връща в България и по покана на изпълнителния директор д-р Васил Вълчев от тогава работи в областната болница в Пазарджик. Тук  условията и модерната апаратурата му дават възможност да спасява човешки животи и да се чувства удовлетворен от избора си. Сподели:", "date": "2019.11.10", "title": "Млад кардиолог от болницата в Пазарджик спаси петима за денонощие"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%8F%D1%82-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%B5%D0%BD-%D0%BB%D0%B8%D0%B4%D0%B5%D1%80-%D0%B1%D0%B5%D0%BD%D0%B8-%D0%B3%D0%B0%D0%BD%D1%86-%D1%89%D0%B5-%E2%80%9E%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B8%D1%82%D0%B5%E2%80%9C-%D0%B7%D0%B0-%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82-news883300.html", "text": "Ръководителят на израелската опозиционна партия „Синьо и бяло“ Бени Ганц заяви, че се съмнява, че премиерът Бенямин Нетаняху и неговата партия „Ликуд“ искат единно правителство и затова смята да разгледа „алтернативите“ за управляваща коалиция, без да уточнява детайли, съобщи The Times of Israel, цитирани от „Фокус”. Ганц критикува желанието на премиера да преговаря единствено от името на своя блок от съюзнически партии. „Страхувам се, че „Ликуд“ не иска наистина да постигне споразумение за единство, както се очаква от изборните резултати - написа той в социалната мрежа „Фейсбук“. - Всеки, който не желае да се откаже от ограничаващия блок, който не е подготвен да дискутира сериозно базовите принципи на бъдещото правителство не иска наистина да формира такова“. Ганц обвини Нетаняху в това, че иска да доведе Израел до нови избори, трети за една година, което според опозиционния лидер би било „бедствие“ за страната. „Естествено има неща, които трябва да се направят при закрити врата и не мога да дам детайли на този етап, но ние ще направим всичко по силите си да формираме правителство и да предотвратим допълнителни, скъпи и ненужни избори“, добави той. В отговор, премиерът в свое изявление обвини опозиционният лидер, че използва „всяко извинение за да не формира правителството, което израелците искат – управление на националното единство“. Според него „Ликуд“ се е съгласил на много отстъпки за формирането управляваща коалиция, докато Ганц не е бил готов на същото и добави, че действията на председателят на „Синьо и бяло“ ще са причината за нови избори. „Ликуд“ обвинява опозицията, че иска да изключи религиозното общество от правителството, като отказва да приеме целия блок на Нетаняху в коалицията. От своя страна партията на Ганц твърди, че иска да преговаря с всяка част от блока на премиера поотделно. Освен това Ганц не би желал да стане част от дясна коалиция, след като в предизборната си кампания обещаваше да формира либерално правителство. По-рано говорител на опозицията заяви, че двете партии са стигнали до частично споразумение в преговорите за коалиция, което е първото подобно изявление, откакто Ганц получи мандат да формира правителство, след като Нетаняху се провали в тази си задача, макар и да спечели изборите. По-късно обаче техни представители добавиха, че все още остават „големи пропасти“ в разбиранията им за новото правителство. Ганц има време до 20 ноември да формира управляваща коалиция. Сподели:", "date": "2019.11.10", "title": "Израелският опозиционен лидер Бени Ганц ще „разгледа алтернативите“ за формиране на правителство"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D1%81-%D0%BA%D0%BE%D0%BD-%D0%B7%D0%B0-5-%D0%B1%D0%BE%D0%BD%D0%B0-news882449.html", "text": "Корнелия Нинова от няколко месеца притежава собствен кон, на който е дала войнственото име Дракис. Расовият жребец, чиято цена е колкото на свестен автомобил втора ръка – около 5 хиляди лева, шефката на социалистите поверила на специализираните грижи на професионалисти. Животното пребивавало в конна база в покрайнините на София, където персоналът, срещу съответната сума, се грижел да не му липсва нищо. В свободното си време през уикендите Нинова обичала да отскача при „домашния си любимец“ и правела поне по 1-2 часа езда. Дракис бил изключително скъп за нея, защото го получила като подарък от част от колегите си от „Позитано“ 20 по случай 50-годишния си юбилей. Не е тайна, че ездата е голяма страст на социалистката, която твърди, че аристократичният спорт е нейният начин да се разтоварва от натрупаното напрежение. Нинова неведнъж е споделяла, че се научила да язди още като дете, когато яхвала конете на дядо си и баба си от село Крушовица, където минало детството ѝ. В последните години тя не пропуска да покаже уменията си навръх Тодоровден, когато винаги публикува снимки от кушиите, които традиционно се организират за празника. Сред колегите ѝ в политиката също има изявени любители на конния спорт. Сред тях е и червената депутатка Нона Йотова, която дълги години се занимаваше почти професионално с езда. Тя също притежаваше свои коне, последният от които беше нарекла Дориан. От известно време насам Йотова обаче е загърбила любимото си хоби заради сериозна контузия, която не ѝ позволявала да го упражнява. И друг ляв бивш депутат е фен на ездата. Става дума за Славчо Велков, който най-редовно посещава конни бази, за да разпуска. Неотдавна самият той съобщи пред приятелите си в социалните мрежи, че дори е претърпял инцидент на манежа, след като паднал от кобилата Линда и натъртил рамо, лакът, коляно и длан. Сподели:", "date": "2019.11.10", "title": "САМО В ПИК И \"РЕТРО\": Корнелия с кон за 5 бона"}
{"url": "https://pik.bg/%D0%B0%D0%B3%D0%B5%D0%BD%D1%86%D0%B8%D1%8F-%D1%83%D1%80%D0%B5%D0%B6%D0%B4%D0%B0-%D0%B1%D1%80%D0%B0%D0%BA%D0%BE%D0%B2%D0%B5-%D0%BD%D0%B0-%D0%B0%D0%BB%D0%B1%D0%B0%D0%BD%D0%BA%D0%B8-%D1%81-%D0%BC%D1%8A%D0%B6%D0%B5-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news883305.html", "text": "Нов бизнес навлезе в онлайн пространството. Агенция посредничи за запознанства и сключване на бракове между албанки и мъже от Балканите, съобщава БТА, цитирана от БТВ. Услугата се извършва чрез „Фейсбук” групата „Албанки за женитба”. Мотивът на албанките да се оженят в друга страна е бягство от бедността, а сръбските ергени предпочитат булки от Албания, защото са възпитани в патриархален дух и са педантични към домакинските задължения, казват от агенцията, чиято централа е в Босна и Херцеговина. Досега с помощта на агенцията са сключени 82 брака, от които 46 със сърби, а останалите – с хървати, босненци и македонци. 80% от клиентите от Сърбия са от малки градове, а фактът, че нито един от сключените благодарение на агенцията бракове не е разтрогнат, показва, че и клиентите, и техните съпруги са доволни. В Сърбия от тези бракове засега има родени 4 деца, казват от агенцията. Най-често клиентите отиват в Албания и сами си избират жена, с която агенцията е сключила договор да им намери съпруг. Това е по-евтиният вариант и струва около 1 000 евро. Има и друга възможност – агенцията да заведе кандидат-младоженката в дома на клиента, където тя да живее пробно 10 дни. Цената за този вариант е 2 000 евро. Сподели:", "date": "2019.11.10", "title": "Агенция урежда бракове на албанки с мъже от Балканите"}
{"url": "https://pik.bg/6-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D0%BA%D1%80%D0%B0%D1%81%D0%BE%D1%82%D0%B0-%D0%BE%D1%82-%D1%8F%D0%BF%D0%BE%D0%BD%D0%BA%D0%B8%D1%82%D0%B5---%D0%BD%D0%B0%D0%B9-%D0%BC%D0%BB%D0%B0%D0%B4%D0%BE%D0%BB%D0%B8%D0%BA%D0%B8%D1%82%D0%B5-%D0%B6%D0%B5%D0%BD%D0%B8-%D0%BD%D0%B0-%D1%81%D0%B2%D0%B5%D1%82%D0%B0-news883299.html", "text": "Азиатската красота е емблематична, а западният свят едва сега започва да открива козметиката ѝ. Само че зад тази козметика стоят изпитани във вековете методи, които правят азиатките най-младоликите жени на света. Как да изглеждаме по-млади, независимо от климата и гените? Ето какво препоръчват в Япония: 1. Оризова вода Оризовата вода е богата на витамини, минерали и антиоксиданти, които защитават кожата от вредната среда, правят я по-мека и блестяща. Може да си направите такава вода и вкъщи, като просто трябва да накиснете ориз във вода за 15-20 минути. След това да отделите ориза от водата и да я оставите 1-2 дни да ферментира. 2. Не мийте лицето си с ръце Много от нас нанасят продуктите за лице с ръце. По-добре използвайте за целта гъба или апликатор. Така лицето ви ще бъде по-чисто, кожата - по-сияйна. Освен това e по-икономично. 3. Водорасли като маска Морските водорасли са известни с невероятните си ползи за здравето, а мнозина ги препоръчват и като неизменна част от здравословната диета. В Япония те са неизменна част от процедурите за красота, тъй като дълбоко хидратират кожата и я карат да сияе. 4. Достатъчно колаген Каквото и да правим отвън за кожата ни, ако колагенът в тялото ни не е в оптимални нива, кожата ни ще изглежда по-стара. В Япония колагенът е достъпна добавка, продавана под формата на хапчета, желета, бонбони и напитки. 6. Масажи за лице След като почистите лицето си, може нежно да го масажирате, като този начин подобрявате кръвообращението. За целта обаче винаги използвайте крем или лосион и нека движенията ви бъдат бавни и нежни. 5. Зелен чай като маска В Япония никой не твърди, че е изпил достатъчно чай. Популярният зелен чай е богат на антиоксиданти и с него може да се направи домашна маска, с която да се борите срещу бръчки, черни точки и пори. За целта смесете лъжичка зелен чай със същото количество вода и мед. Разбъркайте и нанесете сместа върху лицето си. Сподели:", "date": "2019.11.10", "title": "6 съвета за красота от японките - най-младоликите жени на света"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D0%B1%D0%BE%D0%BC%D0%B1%D0%B0-%D1%81-%D1%82%D0%B5%D0%B3%D0%BB%D0%BE-%D0%B5%D0%B4%D0%B8%D0%BD-%D1%82%D0%BE%D0%BD-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-news883251.html", "text": "Неизбухнала бомба от Втората световна война, тежаща около един тон , бе открита по време на строителството на магистрала в Черна гора, съобщават черногорски медии. Сапьори са отстранили взривното устройство и работят по обезвреждането му. Бомбата има два детонатора . Трафикът беше прекъснат за час и половина поради повишена безопасност по време на транспортирането на бомбата. Сподели:", "date": "2019.11.10", "title": "Огромна бомба с тегло един тон откриха в Черна гора"}
{"url": "https://pik.bg/%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%87%D0%B5-%D0%BE%D1%81%D1%82%D0%B0%D0%B2%D0%B0-%D0%BC%D0%B0%D0%BB%D0%BA%D0%BE-%D0%B2%D1%80%D0%B5%D0%BC%D0%B5-%D0%B7%D0%B0-%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%B5%D0%BD-news883310.html", "text": "Лидерът на „Партия Брекзит“ Найджъл Фараж заяви, че времето на премиера на Великобритания Борис Джонсън да формира предизборен пакт за излизане от Европейския съюз и „довършването на лейбъристите“ изтича, пише евроскептичното лондонско издание The Daily Express. Лидерът на „Партия Брекзит“ отхвърли призивите да се откаже от съюз с премиера, някои от които дойдоха от членове на собствената му партия, и заяви, че Джонсън има време до 14 ноември да направи компромис. Това е датата, в която кандидатите в идните избори трябва да предадат своите документи за участие. В противен случай, твърди Фараж, „Партия Брекзит“ ще направи всичко възможно за да спечели всяко депутатско място от Англия, Уелс и Шотландия и „зарът ще бъде хвърлен“ за разделянето на вота на електората, застъпващ се за напускането на ЕС. Той освен това предизвика Джонсън на предизборен телевизионен дебат. „Ако Борис наистина вярва, че има „чудесна нова сделка“, тогава нека проведем дебат (…) Аз ще водя дебат с него по всяко време и навсякъде през следващите пет седмици“, каза Фараж. Според британското издание, един от всеки трима гласоподаватели за „Партия Брекзит“ е бивш привърженик на консерваторите, макар Фараж да твърди, че се цели в електората на лейбъристите. Бвишият член на евроскептиците на Фараж, Питър Харис, който беше регионален координатор на партията, призова тя да съюзи с Джонсън и да даде възможност на торите да изместят лейбъристите, без да се разделя вота. Фараж обаче настоя, че не може да се оттегли, освен ако премиерът не се съгласи на сделката му. „Това е шанс за алианса за напускане да осъществи Брекзит и да довърши лейбъристите за цяло поколение. Часовника тиктака. Номинациите затваря тази седмица. След това, зарът ще е хвърлен“, коментира лидерът на „Партия Брекзит“. Сподели:", "date": "2019.11.10", "title": "Найджъл Фараж предупреди Борис Джонсън, че остава малко време за формирането на предизборен пакт"}
