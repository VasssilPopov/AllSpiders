{"url": "http://pik.bg/%D0%B5%D1%82%D0%BE-%D0%BA%D0%BE%D0%B9-%D1%81%D0%BA%D0%BE%D1%87%D0%B8-%D0%BC%D0%BE%D1%89%D0%BD%D0%BE-%D0%BD%D0%B0-%D0%B4%D0%B6%D0%BE%D1%88%D1%83%D0%B0-%D0%B8-%D1%83%D0%B0%D0%B9%D0%BB%D0%B4%D1%8A%D1%80-news705998.html", "text": "Шампионът на Световната боксова организация в свръхтежка категория Джоузеф Паркър заяви, че не смята, че ще има проблем да нокаутира другите двама световни първенци при най-тежките в бокса - Дионтей Уайлдър и Антъни Джошуа. \"Не мисля, че получавам нужния респект като световен шампион\", каза новозеландецът. \"Всеки има право на собствено мнение. Чувствам се като световен шампион. Постигнах нещо невероятно за моята страна. Щастлив съм с това, но не получавам нужното уважение. Искам останалите титли. Моята цел е да обединя поясите. Искам да сграбча поясите и да кажа, че съм истинският шампион. Не мисля, че ще имам проблем да ги нокаутирам\", заяви още Паркър Джоузеф до момента е с актив от 24 победи в 24 мача, 18 от тях са с нокаут, акцентира \"Гол\".", "date": "2017.11.19", "title": "Ето кой скочи мощно на Джошуа и Уайлдър"}
{"url": "http://pik.bg/%D0%BA%D0%BE%D1%84%D1%82%D0%B8-%D0%BF%D0%B8%D0%B5%D0%BD%D0%B5%D1%82%D0%BE-%D0%B8-%D0%BF%D1%83%D1%88%D0%B5%D0%BD%D0%B5%D1%82%D0%BE-%D1%81%D1%8A%D1%81%D1%82%D0%B0%D1%80%D1%8F%D0%B2%D0%B0%D1%82-news706000.html", "text": "Макар някои да смятат, че пиенето и пушенето са релаксиращи, ново изследване навежда на мисълта, че комбинирането им може да накара хората да изглеждат по-възрастни, отколкото са в действителност, съобщи ЮПИ. Освен че са свързани със сериозни здравни рискове, тежкото пиянство и тютюнопушенето карат хората да изглеждат по-стари в сравнение с действителната им възраст, сочат резултатите от изследването. То обхванало над 11 500 датчани на възраст между 21 и 93 години за близо 12-годишен период. Жените изпивали средно 2,6 алкохолни напитки седмично, а мъжете - 11,4 алкохолни напитки седмично. Пушачи били 57 процента от жените и 67 процента от мъжете. Тежкото пиянство и тютюнопушенето били свързани с видими признаци за стареене и участниците изглеждали по-стари в сравнение с реалната си възраст. Признаците за стареене включвали гънки на ушните лобове, сивкави кръгове около роговиците на очите, жълтеникавооранжеви плаки (петна) по клепачите. Умереното пиене не било свързано с видими признаци за преждевременно стареене. Учените отбелязват, че става въпрос за наблюдателно изследване, така че е невъзможно да се правят заключения за евентуална причинно-следствена връзка. Резултатите от изследването са публикувани в Journal of Epidemiology & Community Health.", "date": "2017.11.19", "title": "КОФТИ! Пиенето и пушенето състаряват "}
{"url": "http://pik.bg/%D1%81%D0%BB%D0%B5%D0%B4-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D1%8F-%D0%BA%D0%B8%D0%BB%D0%B8%D0%BC-%D0%B7%D0%BB%D0%B0%D1%82%D0%B0%D0%BD-%D0%BA%D1%83%D0%BB%D1%82%D0%BE%D0%B2-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D0%BD%D0%B5-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D1%82-%D0%BA%D0%B0%D1%82%D0%BE-%D1%85%D0%BE%D1%80%D0%B0%D1%82%D0%B0-news705988.html", "text": "Нападателят на Манчестър Юнайтед - Златан Ибрахимович, се завърна в игра по време на победата с 4:1 срещу Нюкасъл в двубой от 12-ия кръг на Висшата лига. Таранът се възстанови от контузията си по-бързо от прогнозите и вчера влезе в 77-ата минута на терена под аплодисментите на феновете на \"червените дяволи\". Шведът не пропусна и да даде култов коментар след завръщането си. \"Това чувство е специално. Различен ден, но аз не се притеснявам от нищо, защото знам какво правя. Не съм се опасявал за завръщането си, защото лъвовете не се възстановяват като хората. Страдах много. Сега тренирам усърдно, но не е никак лесно. Не бях на ваканция, а и беше различно лято. Сега искам изцяло да се фокусирам върху отбора и да дам най-доброто от себе си, за да помогна на клуба. Благодарен съм, че мога отново да играя футбол\", каза Ибрахимович, цитиран от \"Гол\".", "date": "2017.11.19", "title": "След завръщането на зеления килим! Златан култов: Лъвовете не се възстановяват като хората"}
{"url": "http://pik.bg/%D0%BD%D0%B0%D1%83%D0%BA%D0%B0-%D0%BE%D0%B1%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%80%D0%BE%D0%B6%D0%B5%D0%BD-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BC%D0%B8%D0%BB%D0%B8%D0%BE%D0%BD-%D0%BB%D0%B5%D0%B2%D0%B0-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D1%81%D0%B0%D0%BC%D0%BE-300-%D0%B1%D0%BE%D0%BD%D0%B0-news706029.html", "text": "За поддръжката на астрономическата обсерватория в Рожен са нужни около 1 млн. лева на година, а получаваме около 350 хил. лева. Това каза директорът на Национална астрономическа обсерватория в Рожен д-р Никола Петров пред Фокус. По думите му всеки обикновен икономист знае, че за всяко едно съоръжение, което работи и се очаква резултат от него, трябва бюджет с минимум между 10 и 15% от вложените средства за неговото построяване. „Така че ако обсерваторията като все още една от най-големите еднократни инвестиции на БАН първоначално е струвала 10 млн. лева, това означава, че поне 1 млн. лева са необходими годишно, за да бъде тя поддържана, обновявана и реновирана и да бъде на нивото, на което се очаква да е във времето. И това е само за нейните подобрения към работата. Това обаче, разбира се, не се случва. Годишният бюджет на Института по астрономия е от порядъка на 1,2 млн. лева, като основните средства от него – над 60%, са за заплати. И така издръжката на обсерваторията за година – това означава ток, вода, електричество и поддръжка на телескопите, са от порядъка на 350 хил. лева. Но необходимостта е едно, а реалността – друго“, коментира той. Д-р Петров обясни, че тази година е получено уверение за това, че вече ще бъде финансирана европейска пътна карта по програма \"Хоризонт 2020\" за обновяване на вече изградени научни инфраструктури, така че те да достигнат конкурентното ниво на Западна Европа. „Ние участваме в този проект и с решение на Народното събрание финансирането е прието още през 2011 г., но досега нямаше осигурени средства. Възможно е още декември месец консорциумът да получи първото си финансиране“, каза той и уточни, че освен Института по астрономия и Националната астрономическа обсерватория, в проекта участват още катедра „Астрономия“ на Софийския университет и катедра „Астрономия“ на Шуменския университет.", "date": "2017.11.19", "title": "НАУКА! Обсерваторията в Рожен се нуждае от милион лева на година, получава само 300 бона"}
{"url": "http://pik.bg/%D0%B3%D1%80%D0%B8%D1%88%D0%BE-%D1%81%D0%BB%D0%B5%D0%B4-%D1%82%D1%80%D0%B8%D1%83%D0%BC%D1%84%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%BE%D1%81%D1%82%D0%B8-%D0%BA%D1%8A%D0%BC-%D0%BC%D0%BE%D1%8F-%D0%BE%D1%82%D0%B1%D0%BE%D1%80-%D0%BA%D1%8A%D0%BC-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D0%B8-%D0%BC%D0%B0%D0%B9%D0%BA%D0%B0-%D0%BC%D0%B8-%D0%B1%D0%B0%D1%89%D0%B0-%D0%BC%D0%B8-%D0%B8-%D0%BA%D1%8A%D0%BC-%D0%B5-news706037.html", "text": "Новият шампион на Финалния турнир в Лондон - българинът Григор Димитров, трудно криеше емоциите си в речта си след големия триумф в английската столица. Димитров надви белгиеца Давид Гофен на финала със 7:5, 4:6, 6:3. “Иска ми се да можех да опиша емоциите. Невероятни две седмици за мен, едни от най-добрите, които съм имал. Поздравления за Давид Гофен и неговия отбор, това е удивителен резултат, той е чудесен играч и положи невероятни усилия. За мен беше чест да играя с него на финала тук”, сподели развълнуваният Димитров при награждаването на корта непосредствено след края на финала. “Не намирам думите. Благодарности към моя отбор, към семейството ми, майка ми, баща ми и към един човек, който не беше тук - Никол. Страхотно беше да съм тук и да спечеля този турнир. Благодарности на всички, които работят зад кулисите на този турнир”, каза още 26-годишният хасковлия. Григор бе попитан и дали предвижда ваканция на плажа преди старта на подготовката си за новия сезон. “Не знам дали заминавам за плажа. Искам да се възстановя, но плажът ми изглежда добра опция”, завърши с усмивка Димитров.", "date": "2017.11.19", "title": "Гришо след триумфа: Благодарности към моя отбор, към семейството ми, майка ми, баща ми и към един човек, който не беше тук - Никол!"}
{"url": "http://pik.bg/%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%B4%D0%B0-%D0%BE%D1%82-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1-news705968.html", "text": "Във Варна започна акция по разчистването на стари коли, изоставени по улиците на града, съобщи Би Ти Ви. До момента от общинското звено за репатриране на излезли от употреба моторни превозни средства са установили над 1 100 автомобила, които ръждясват по улиците и заемат паркоместа. Това са коли, които са със стари номера или не са преминали технически преглед през последните две години. Собствениците на всички установени такива МПС-та вече са информирани писмено, че трябва да предприемат действия. „Вариантите са три – минава годишен технически преглед, предава автомобила на лицензирана фирма за унищожаване или го прибира в частен имот“, разясни Боян Христов, еколог към ОП „Паркинги и синя зона“. Ако това не се случи в определения срок, втора стъпка е поставянето на информационен стикер. Две седмици след това автомобилът се репатрира до общински паркинг, където ще престои три месеца. Ако дотогава собствениците не го потърсят, ще отиде за скрап. В случай, че автомобилът бъде потърсен, собственикът ще може да си го вземе срещу такса за репатриране и отговорно пазене. Очаква се акцията да освободи няколко хиляди паркоместа в града. Тя ще продължи неопределен период от време, като всеки гражданин може да подава сигнали в Общината за подобни изоставени автомобили. Снимка: Би Ти Ви", "date": "2017.11.19", "title": "За пример! Общината във Варна започна прочистване на града от изоставени по улиците автомобили"}
{"url": "http://pik.bg/%D0%BB%D0%B8%D0%BF%D1%81%D0%B2%D0%B0%D1%89%D0%B0%D1%82%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B4%D0%B0%D0%BB%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D0%B8%D0%B3%D0%BD%D0%B0%D0%BB%D0%B0-%D0%B4%D0%BE-%D0%B1%D0%B0%D0%B7%D0%B0%D1%82%D0%B0-%D1%81%D0%BB%D0%B5%D0%B4%D0%B8-%D0%BE%D1%82-%D0%BD%D0%B5%D1%8F-%D0%BD%D1%8F%D0%BC%D0%B0-news706030.html", "text": "Изчезналата в сряда аржентинска подводница е направила опит да установи контакт с няколко от военноморските бази на страната, но неуспешно, съобщиха в неделя от аржентинското Министерство на отбраната, предава CNN, цитирани от Фокус. Изчезналият морски съд, който се издирва от петък, е направил общо седем опита за връзка посредством сателитни мрежи в периода от сутринта до следобеда на събота. Министърът на отбраната заяви, че „са получени седем опита за връзка посредством сателит, които най-вероятно идват от подводницата Сан Хуан. Работим за да установим местоположението, от което са направени“.", "date": "2017.11.19", "title": "Липсващата аржентинска подводница дала няколко сигнала до базата, следи от нея няма"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D0%BF%D1%80%D0%B0%D0%B2%D0%B8%D0%BC-%D1%88%D0%B0%D1%84%D1%80%D0%B0%D0%BD-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BD%D0%B8%D0%B2%D0%BE-news705997.html", "text": "Направихме лабораторен анализ, който показа, че в България се развива най-качественият шафран на световно ниво. Това каза пред Фокус Хасан Тахиров, председател на Българската национална асоциация на производителите на шафран и биологични шафранови продукти (БНАПШШП). „С жена ми решихме да опитаме как ще вирее шафранът в България. Доставихме първите луковици от Русия и Иран. Първите 4 години сами пробвахме как ще расте, експериментирахме на държавни опитни полета във Враца, Русе, Пловдив, Бял извор, Кърджали“, обясни той. „След това дадохме луковици на 40-50 села в Кърджалийска област, за да видим как ще се развие, тъй като има различно почвено съдържание в региона“, посочи Хасан Тахиров и допълни, че шафранът вирее идеално навсякъде. „Бях в министерството на земеделието, в различни институции за семеизпитване като Института по земеделие със световноизвестния професор по земеделие Атанас Атанасов. С тяхна подкрепа и с помощта на медиите успяхме да стигнем до хората. Да им покажем, че отглеждането на шафран има бъдеще и наистина е много доходно“, заяви той. „Бързата възвръщаемост е най-важното. С едни луковици се започва от началото на юли до края на септември. През октомври започваш да получаваш обратно инвестицията си. При нашите климатични условия всяка развита луковица се умножава на от 6-8 до 15 броя“, каза още председателят на асоциацията.", "date": "2017.11.19", "title": "ТОТАЛЕН БИЗНЕС! Правим шафран на световно ниво"}
{"url": "http://pik.bg/%D1%8E%D0%BD%D0%BA%D0%B5%D1%80-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BC%D0%B0%D1%80%D0%B8%D0%B0%D0%BD%D0%BE-%D1%80%D0%B0%D1%85%D0%BE%D0%B9-%D0%B7%D0%B0-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-news705976.html", "text": "Председателят на Европейската комисия Жан-Клод Юнкер подкрепи испанския министър-председател Мариано Рахой и начина, по който той се справя с кризата, предизвикана от опита на Каталуния да се отцепи, предава Плитико, цитирани от Фокус. „Като председател на ЕК, аз подкрепям позицията на испанското правителство. Знаете ли защо? Защото подкрепям тези, които уважават закона“, заяви Юнкер по време на интервю пред испански медии. „ЕС е основан на върховенството на закона, а моите каталунски приятели направиха именно обратното: нарушиха закона“, добави той. Юнкер допълни, че не е имал „и един личен контакт“ с бившия регионален лидер на Каталуния Карлес Пучдемон, който е обвинен в подстрекаване към бунт в Испания заради това, че обяви едностранно независимостта на областта и в момента. След това той се установи в Брюксел. Същевременно председателят на ЕК предупреди каталунците да не се опитват да се отделят. „Историята ни учи, че не трябва да култивираме регионални капризи и да ги противопоставяме на националната идентичност. Човек не се бори така за регионалната си идентичност“, допълни той. „Подкрепят Европа на регионите, но не ми харесва идеята някой да напуска страните, когато си пожелае“, смята Юнкер.", "date": "2017.11.19", "title": "Юнкер подкрепи испанския премиер Мариано Рахой за действията срещу Каталуния"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B5%D0%BB%D0%B8%D0%BA-%D1%82%D1%80%D0%B8%D1%83%D0%BC%D1%84-%D1%81%D1%8A%D0%BB%D0%B7%D0%B8-%D0%BE%D1%82-%D1%80%D0%B0%D0%B4%D0%BE%D1%81%D1%82---%D0%B3%D1%80%D0%B8%D1%88%D0%BE-%D0%BF%D1%80%D0%B5%D1%81%D0%BA%D0%BE%D1%87%D0%B8-%D0%B2%D1%81%D0%B8%D1%87%D0%BA%D0%B8-%D0%BE%D0%B3%D1%80%D0%B0%D0%B6%D0%B4%D0%B5%D0%BD%D0%B8%D1%8F-%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D0%BC-news706023.html", "text": "Велик момент! Историческа титла! Гришо Димитров спечели последния за 2017 година мач от Тура! Във финала на Заключителния Мастърс за кампанията Гришо надви Давид Гофен с 2:1 сета. Драматична битка! 7:5, 4:6, 6:3 в отделните части. Секунди след паметния триумф, Григор прескочи огражденията, за да прегърне родителите си. Също така поздрави между Димитров и специалистите от екипа му! \"Поздравявам Григор за фантастичната му победа, за фантастичната година. Желая на него и щаба му, много успехи\", заяви Давид след срещата. \"Тези 2 седмици са най-добрите, които съм имал досега. Поздравления към Гофен, той е невероятен човек, чудесен играч. Поздрави за него и отбора му. За мен беше чест да играя срещу него във финала. Пожелавам му успех през следващия сезон. Благодаря на моя щаб, на семейството ми, на мама, на татко. И на приятелката ми Никол. Тя играе много важна роля. Страхотно беше да съм тук през тези 2 седмици. Искам да благодаря на публиката. Благодаря за българските флагове, благодаря на всички\", заяви Гришо след паметната титла. Силни думи на Григор към публиката, към Давид Гофен. Мили жестове между Димитров и родителите му, между хасковлията и щаба на шампиона! А накрая Гришо не пропусна да благодари и на приятелката си Никол Шерцингер. Досега в турнира Григор записа успехи срещу Доминик Тийм, Гофен и Пабло Кареньо-Буста (в груповата фаза) и Джак Сок на полуфиналите. 5 от 5 победи за дебютанта в надпреварата Димитров. 1500 спечелени точки за Гришо в \"О2 Арена\", историческо влизане на българин в Топ 3 на тенис-ранглистата. И паметна титла за Григор Димитров от Заключителния Мастърс на Тура за 2017-а. Преди финала, Димитров надви убедително Давид в груповата фаза на състезанието с 6:0, 6:2. Белгиецът обаче е изключително класен опонент, в надпреварата Гофен записа успехи срещу Рафаел Надал, Тийм и Роджър Федерер, за да стигне до финала. А битката за титлата бе епична. Григор има отлични показатели в директните сблъсъци с Гофен. На ниво \"АТП\" двамата са се срещали вече шест пъти, а Гришо е излизал победител в пет от въпросните мачове. Григор и Давид имат и три двубоя в турнирите от сериите \"Фючърс\" и \"Чаланджър\", като и трите са спечелени от Григор Димитров. По-рано през годината Гришо срази Гифен във финала на турнира в София. Родителите на големия тенисист - Мария Димитрова и Димитър Господинов са в Лондон за да подкрепят сина си. Родната агитка е на световно ниво. Голям триумф за българския спорт. Велик шампион като Рафаел Надал още няма титла от Заключителен за годината Мастърс. А Гришо Димитров спечели трофея при първото си участие в състезанието. Григор завоюва паметни 1500 точки в Лондон. Български знамена, възгласи в подкрепа на Гришо. Уникален, може би най-прекрасният миг за родния спорт от години насам! Григор Димитров спечели титлата от Финалния Мастърс в Тура! Двубоят започна с маратонски сервис-гейм на Григор, а Гофен съумя да осъществи пробив - 0:1. Последва нов оспорван гейм, Гришо успя да върне бързо брейка - 1:1. Пробив на 30 за Давид. 2:1 за белгиеца. 3 брейка до първата почивка в мача. Сервис-гейм на 30 за Гофен и 3:1 за белгиеца. Трудно подаване за Григор, нашият обаче съумя да намали пасива си - 2:3. Още един гейм на 30 за Давид и 4:2 за опонента на Димитров. Бърз сервис-гейм за Гришо - 3:4. Пробив на 30 за Григор! Браво! Резултат - 4:4. \"Гришо, Гришо, Гришо\", кънти в залата. Подаване на 30 за Димитров и 5:4 за нашия! Сервис-гейм на 15 за Гофен - 5:5. Гейм на 30 за Григор и 6:5. Зададе се маратонско подаване на Давид. Над 9 минутна битка в гейма и след редица обрати в точките, Гришо проби! 7:5! 1:0 сета за Димитров. Втората част на срещата започна с бърз сервис-гейм за Григор - 1:0 за нашия в частта. Гофен изравни - 1:1. Подаване за Димитров и 2:1 за Гришо. Първата почивка в сет номер 2 дойде без пробиви. Дейвид Бекъм е сред знаменитостите в залата, Бекс явно подкрепя Димитров. Гейм на нула за Давид и 2:2. Сервис-гейм на 15 за Григор - 3:2. Последва трудно подаване за Гофен. Белгиецът обаче отрази възможност за пробив и удържа сервис-гейма си - 3:3. Пробив за Давид на 15 и 4:3 за опонента на Димитров. Подаване на 30 за Гофен - 5:3 за белгиеца. Сервис-гейм на 30 за Григор - 4:5. Гейм на нула за Давид Гофен - 6:4 за съперника на Гришо! Резултатът в сетовете стана 1:1. Третата част на двубоя започна с драматично подаване на Димитров. Маратонска битка в гейма, Григор отрази 4 възможности за брейк и успя да спечели сервис-гейма си - 1:0. Зададе се трудно подаване и за Гофен. Давид спаси точка за пробив и изравни резултата в третия сет - 1:1 гейма. Сервис-гейм на 15 за Гришо и 2:1. Последва изключително оспорван гейм, Гофен удържа подаването си - 2:2. Гейм на нула за Григор - 3:2. Зададе се маратонско подаване на Давид, а Димитров осъществи ключов брейк - 4:2 за нашия! Подаване на 15 за Гришо - 5:2. Последва драматичен гейм, Гофен отрази поредица от мачболове. Резултатът стана - 3:5. Григор подаваше за титлата и съумя да спечели сервис-гейма си! 6:3 за Димитров в частта! 2:1 сета за Гришо! Титла за нашия от Заключителния Мастърс за сезона! Велик успех за родния спорт.", "date": "2017.11.19", "title": "ИЗВЪНРЕДНО! Велик триумф! Сълзи от радост - Гришо прескочи всички ограждения! А приятелката му Никол... (ОБНОВЕНА)"}
{"url": "http://pik.bg/%D1%85%D0%B8%D0%BF%D0%BE%D1%82%D0%B5%D0%B7%D0%B0-%D0%B2-%D1%81%D0%B0%D1%89-%D0%B7%D0%B0%D0%B4-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81%D1%82%D0%BE%D0%B8-%D1%80%D1%83%D1%81%D0%BA%D0%B8-%D0%B7%D0%B0%D0%B3%D0%BE%D0%B2%D0%BE%D1%80-news705964.html", "text": "От американския университет \"Джордж Вашингтон\" са представили анализ на повече от 5 млн. съобщения в социалните мрежи, според който руски заговор стои зад кризата в Каталуния, а референдумът за независимост е продукт на кибер война. Тя била предварително старателно и перфектно подготвена и осъществена от територията на Русия и Венецуела, съобщава Би Ти Ви. „Анализирани са над 5 млн. съобщения. Те показват тревожна тенденция в тази кибер война. Анализирани са гейм профили руски и венецуелски“, – разяснява Красимир Коев, експерт и докторант на Военна академия по киберсигурност и кибер тероризъм. Чрез фалшиви профили организаторите разпространяват невярна информация, която като огромна вълна заглушава достоверната информация. Така обръщат общественото мнение, организират протестиращи и избиратели и променят обществените нагласи. Целта на атаката, според анализаторите, била с откъсването на Каталуня от Испания да се дестабилизира Европа. Финалните заключения на анализа са направени от испанските власти. Анализът не би бил възможен без помощта на САЩ.", "date": "2017.11.19", "title": "Хипотеза! В САЩ: Зад кризата в Каталуния стои руски заговор"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%B5-%D1%82%D1%80%D0%B5%D1%81%D0%B5-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D1%81%D0%B0-news706025.html", "text": "- Споделям мнението, че освобождаването на Главчев от този отговорен пост беше огромна грешка. За съжаление тази грешка е на министър-председателя. Трудно може някой да ме подведе, че Главчев доброволно си е подал оставката и тя е била приета. Знам много добре как стават тези работи. Хора, които имат съвест, е нормално да се допитат до човека, който им е лидер дали да го направят или не. Но ако не получиш от този важен човек доза доверие вместо просто реплика „както решиш“, то е ясно какво следва. По никакъв начин не споделям действията на премиера, който с такава лекота освобождава стойностни хора. На всички е ясно, че той решава тези неща. - Това е другата голяма грешка на Борисов. Той продължава да се държи в политиката като самовластен, като властелин, като едноличен лидер. За пореден път той забравя, че по стечение на обстоятелствата на политическата логика в момента е министър-председател на коалиционно правителство и в парламента има коалиция от две политически сили. Изключително некоректно е аз да научавам от медиите за поредното освобождаване на човек, и то на председател на Народното събрание. Припомням, че когато Главчев трябваше да бъде избиран, сме водили консултации с ГЕРБ и ние сме го подкрепили. После в самото начало на мандата, когато му се искаше оставката, отново говорихме и ГЕРБ искаха да го подкрепим, и го направихме. До последния човек бяхме в зала и го спасихме. - Не, когато трябва да се отстраняват хората, Борисов решава това еднолично. Повтарям, че това е еднолично поведение, което е недопустимо в коалиционен формат. Още повече, че с тази намеса в парламента Борисов прави поредна грешка, защото той не е лидер на партия, след като е министър-председател. На първо място е премиер и не трябва да забравя това. Няма защо да се допитват до него председателят на НС или депутатите дали да подадат оставка или не. Това е абсолютен гаф! Ако са искали да обменят мнение, можеше да се видят с Главчев някъде вечерта, а не в парламента. Какво е това демонстративно отиване в парламента и отстраняване на председателя на Народното събрание. И после ще оспорваме упреците на опозицията, че изпълнителната власт командва законодателната. Как ще стане, като вече има три такива случая – с Делян Добрев, с Антон Тодоров и сега с Главчев. С Ники Петров е нормално, защото той си е в изпълнителната власт и премиерът има диалог с министрите. Но министър-председател три пъти да се намесва за решения, свързани с парламентарна група, някак е доста компрометиращо. - Как да коментираме, като и тримата го научихме от медиите и бяхме изключително възмутени. Председателят на НС, който сме го спасявали, като имаше вот на недоверие към него, изведнъж ще го махат. Откъде накъде? Да си кажем истината – това е голяма грешка и огромна заблуда, която е вероятно на Борисов. Ако той мисли, че това ще укроти доста дребнаво играещата лидерка на БСП Корнелия Нинова, бърка... - Абсолютен рекет и победа, от което не губи само ГЕРБ, а губи и коалицията, в която влизаме и „Обединени патриоти“. Не съм съгласен с такива жертви. Веднага се поставя въпросът в името на какво е направено това – има ли сделка и може ли без сделка да бъде отстранен, а отговорът е, че по-скоро няма как и трябва да е имало сделка. Тогава въпросът е каква е сделката и излиза, че и ние косвено носим отговорността за тази сделка. Но мога от сега да кажа, че тази сделка няма да се реализира, защото тази жена не си държи на думата и вече няколко пъти съм го виждал. На нея не й мигна окото да излъже, че два пъти съм ходил в нейния кабинет. Аз не знам въобще има ли кабинет, но два пъти излъга пред медиите. Отсега мога да кажа, че тази сделка няма да се осъществи и ако тя е да се укротят за няколко месеца, знам, че това няма да стане. Това е едно капризно дете, което е усетило силата на своето действие върху родителите. - Моите колеги също са изключително възмутени. Ние сме пренебрегнати и сме принудени едва ли не да научаваме от медиите и да тичаме след събитията. И в тази ситуация се очаква да подкрепяме властта. Водим се едва ли не подкрепящи ГЕРБ. Обърнаха ни на безгласни букви в коалицията. Ще кажа обаче, че това е много голяма грешка. Подчертавам – голяма грешка! Не искаме да издигаме тежестта си и много добре знаем съотношението си спрямо партия ГЕРБ и че сме три пъти по-малка политическа сила, но това не означава, че трябва с такова игнориране да се вземат решения за освобождаването на хора. И пак повтарям, че нищо няма да се получи от тази сделка. Нинова я знам каква е и постоянно си нарушава ангажиментите, които е поела. Даже напротив – тя сега ще спекулира с това, че евентуално големият страх на Борисов е да не остане празна залата. Длъжни сме да уважим вота на избирателите и да си вършим работата. Имаме 122 гласа и с тях трябва мобилизирано да работим, за да изпълним политиката, заради която хората са гласували за нас. - Те са против, и ние сме против и какво излиза – че Борисов еднолично взима решения и управлява не само държавата, а управлява и Народното събрание. Не знам как ще оборим едно такова твърдение на опозицията, че изпълнителната власт се меси в законодателната власт. Не виждам как ще го оборим… - Имахме политически съвет преди няколко дни, всъщност вечерта преди да си подаде оставката Главчев. На този съвет не се каза една дума по въпроса. Какво ви говори това? - Да си решава Борисов дали иска еднолично управление или коалиция. Ако иска кабинет на малцинството – няма никакъв проблем!", "date": "2017.11.19", "title": "БОМБА В ПИК! ДЪРЖАВАТА СЕ ТРЕСЕ! Вицепремиерът Симеонов сензационно: Борисов се държи като самовластен властелин, управлява и Народното събрание! Тримата лидери на Патриотите сме възмутени. Ако иска кабинет на малцинството - няма проблем!"}
{"url": "http://pik.bg/%D0%B0%D0%BB%D0%B6%D0%B8%D1%80%D1%81%D0%BA%D0%B0%D1%82%D0%B0-%D0%B1%D1%80%D0%B5%D0%B3%D0%BE%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D0%B5-%D1%81%D0%BF%D1%80%D1%8F%D0%BB%D0%B0-%D0%B1%D0%BB%D0%B8%D0%B7%D0%BE-300-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%82%D1%80%D1%8A%D0%B3%D0%BD%D0%B0%D0%BB%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0-news705989.html", "text": "Алжирската брегова охрана е спряла близо 300 мигранти, опитващи се да достигнат европейския бряг на Средиземно море, предаде AФП. За периода от четвъртък до неделя службата е прихванала и спасила общо 286 алжирски граждани от плавателни съдове във водите край западния крайбрежен град Оран, се казва в изявление на министерството на отбраната. В края на септември италианската брегова охрана спря 165 алжирски мигранти южно от Сардиния, допълва Фокус.", "date": "2017.11.19", "title": "Алжирската брегова охрана е спряла близо 300 мигранти, тръгнали към Европа"}
{"url": "http://pik.bg/%D0%BA%D1%80%D0%B8%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%80%D0%BE%D0%B1%D1%8A%D1%80%D1%82-%D0%BC%D1%83%D0%B3%D0%B0%D0%B1%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news706031.html", "text": "Президентът на Зимбабве Робърт Мугабе заяви по време на телевизионно обръщение, че няма да подаде оставка, като добави, че смята да председателства партийния конгрес, насрочен за месец декември, въпреки че политическата му формация го премахна от лидерския пост часове по-рано в неделя. Това съобщава агенция Ройтерс, цитирани от Фокус. В обръщението си 93-годишният Мугабе, който управлява страната в продължение на 37 години заяви, че приема критиките, отправени към него, но отказа да коментира ултиматума, който неговата партия „ZANU-PF” му отправи и според който държавния глава има време до понеделник да подаде оставка. В противен случай, срещу него ще бъде гласуван импийчмънт.", "date": "2017.11.19", "title": "КРИЗА! Президентът на Зимбабве Робърт Мугабе отказа да даде оставка"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D0%BE%D0%BB%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%80%D1%83%D1%81%D0%BA%D0%B8-%D1%83%D1%87%D0%B5%D0%BD%D0%B8%D1%8F-%D0%BA%D0%B0%D1%82%D0%BE-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%B0%D0%B3%D1%80%D0%B5%D1%81%D0%B8%D1%8F-news705953.html", "text": "Полският министър на отбраната Антони Мачеревич заяви, че проведените наскоро руско-белоруски учения „Запад-2017“, са свидетелство, че Москва готви „агресия“, предава ТАСС, цитирана от Фокус. Министърът отбеляза, че ученията са включвали и изстрелвания на балистични ракети „Искандер“. „Руснаците се готвеха не за отбрана, а за агресия“, подчерта Мачеревич, добавяйки, че Полша трябва да смята тези учения не за Студена, а за „Гореща“ война. Ученията „Запад-2017“ се проведоха на териториите на Беларус и Русия между 14 и 20 септември с участието на 12 700 военнослужещи, 680 единици бойна техника, около 70 хеликоптера и самолета и 10 кораба.", "date": "2017.11.19", "title": "Напрежение! Полски министър определи руски учения, като подготовка за агресия"}
{"url": "http://pik.bg/%D0%B1%D0%B5%D0%B7%D0%BF%D0%BE%D1%89%D0%B0%D0%B4%D0%BD%D0%BE-%D1%84%D1%80%D0%B0%D0%BD%D1%86%D0%B8%D1%8F-%D1%89%D0%B5-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D0%B5%D1%82%D1%8A%D1%87%D0%BD%D0%B8%D1%82%D0%B5-%D0%BC%D0%BE%D0%BB%D0%B8%D1%82%D0%B2%D0%B8-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-news706022.html", "text": "Франция ще забрани петъчните молитви по улиците в северно предградие на Париж, съобщи министерството на вътрешните работи на Франция. Решението е взето след серия от протести на депутати и местни граждани, предаде AФП, цитирани от Фокус. Мюсюлманите в предградието Клиши-ла-Гарен извършват петъчните си молитви на централна улица в протест срещу решението на местните власти да затворят местна джамия, помещаваща се в общинска сграда, и да я превърнат в библиотека. Поклонниците обвиняват властите, че не им предлагат подходящ терен за изграждането на нова джамия. От вътрешното министерство признаха, че мюсюлманите се нуждаят от алтернативно място за молитвите си. Оттам обещаха проблемът да бъде решен през следващите няколко седмици. От местната мюсюлманска общност обаче планират следващия петък да продължат да се молят в центъра на града. На 10 ноември около 100 френски депутати опитаха да спрат молитвите, пеейки френския национален химн.", "date": "2017.11.19", "title": "БЕЗПОЩАДНО! Франция ще забрани петъчните молитви на мюсюлманите по улиците"}
{"url": "http://pik.bg/%D0%B8%D0%BC%D0%B0-%D0%BB%D0%B8-%D0%BA%D1%80%D0%B8%D0%B7%D0%B0-%D1%86%D0%B8%D0%BF%D1%80%D0%B0%D1%81-%D0%BE%D1%82%D0%B4%D0%B5%D0%BB%D0%B8-120-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%BC%D0%B0%D0%BB%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%B2-%D0%B3%D1%8A%D1%80%D1%86%D0%B8%D1%8F-news705990.html", "text": "Гръцкото правителство отдели 120 млн. евро за развитие на малкия бизнес в алтернативния туризъм, предават гръцките медии, като уточняват, че програмата ще бъде активирана в средата на декември т.г. Средствата ще бъдат насочени предимно към селския и спортния туризъм, както и към други специфични области. Целта е да се създаде висококачествена услуга и да се открият нови работни места, съобщава Фокус. Според плановете на Министерството на туризма фирмите ще могат да разчитат на помощ от 25 000 до 400 000 хиляди евро, като за проекти с по-висока стойност ще се търсят допълнителни начини на финансиране - собствени средства или кредит. Проекти на стойност под 25 000 евро няма да се финансират. Държавното участие в инвестициите е до 45 %, като може да достигне и до 50 %, ако се предвижда откриването на нови работни места.", "date": "2017.11.19", "title": "ИМА ЛИ КРИЗА? Ципрас отдели 120 млн. евро за развитие на малкия бизнес в Гърция"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D0%BC%D1%83%D0%B3%D0%B0%D0%B1%D0%B5-%D1%81-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%B4%D0%BE-%D1%83%D1%82%D1%80%D0%B5-%D0%B4%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news706028.html", "text": "Централният комитет на управляващата партия на Зимбабве Африкански национален съюз на Зимбабве-Патриотичен фронт (ЗАНУ-ПФ) даде до утре в 12:00 ч. местно време краен срок на Робърт Мугабе да подаде оставка като президент. В противен случай в парламента ще започне процедура по импийчмънт, предадоха световните агенции. Новината съобщи след заседание на Изпълнителния комитет на партията министърът по киберсигурността Патрик Чинамаса. На заседанието Мугабе бе отстранен от председателския пост на партията, потвърди Чинамаса. На негово място е назначен Емерсън Мнангагва. Той беше вицепрезидент на Зимбабве, но на 6 ноември Мугабе го отстрани от поста му. Именно това отстраняване постави началото на политическата криза в Зимбабве и доведе до намесата на военните. Управляващата партия освен това взе решение да издигне Мнангагва за кандидат за президент на Зимбабве на изборите през 2018 г., предаде Франс прес. Междувременно стана ясно, че Мугабе се е съгласил да подаде оставка след 37 години на президентския пост, предаде Ройтерс, като се позова на източник, запознат с хода на разговорите между Мугабе и зимбабвийските военни, обявили по-рано тази седмица, че завземат властта. Мугабе ще направи изявление по държавната телевизия по-късно. Засега подробности от условията на споразумението между него и военните за подаването на оставка не са известни, е казал източникът. Съпругата на Мугабе - Грейс Мугабе, бе отстранена от лидерския пост на женската лига към управляващата партия и изключена от партията. Изпълнителният партиен комитет я обвини в насаждане на език на омразата, на дух на разделение, както и в присвояването на роли и на правомощия, които не са й били делегирани, предаде Асошиейтед прес. Решенията на Изпълнителния комитет ще бъдат официализирани на специален партиен конгрес идния месец. Парламентът на Зимбабве пък подновява работа във вторник и ако дотогава Мугабе не подаде оставка, то процедурата за импийчмънт ще започне в този ден. Делегати на днешното заседание на Изпълнителния комитет съобщиха, че като заместник-председател на управляващата партия е бил отстранен Пелекезела Мпоко. Той е втори вицепрезидент на Зимбабве, предаде Ройтерс.", "date": "2017.11.19", "title": "Президентът на Зимбабве Мугабе с ултиматум до утре да подаде оставка"}
{"url": "http://pik.bg/%D0%B1%D1%80%D0%B0%D0%B2%D0%BE-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81-%D1%82%D0%B8%D1%82%D0%BB%D0%B0-%D0%BE%D1%82-%D1%8F%D0%BF%D0%BE%D0%BD%D0%B8%D1%8F-news705986.html", "text": "Ансамбълът за девойки на клуб Левски спечели шампионската титла на финала на съчетанието с пет чифта бухалки на международния турнир по художествена гимнастика \"Саникс къп\" в японския град Фукуока, пише \"Новспорт\". Момичетата на старши треньора Валентина Симеонова и на помощник-треньора Боряна Гинева в състав Лъчезара Пекова, Сибила Кърпачева, Леонор Божанова, Нанси Иванова и Стефани Димитрова, завоюваха златните медали на пет чифта бухалки с оценка 15.500 точки от 18.000 възможни на финала и получиха максималната оценка 8.00 за трудност. В турнира участваха 44 отбора от Япония и няколко международни - Русия, България, два отбора от Китай, Австралия, Република Корея и Тайланд. Композицията на българките е дело на Нешка Робева. Главен съдия на турнира беше Масако Сато от Япония, а от българска страна съдия беше Наташа Койчева.", "date": "2017.11.19", "title": "Браво! Ансамбълът на Левски с титла от Япония"}
{"url": "http://pik.bg/%D0%B8%D0%BC%D0%B0%D1%82%D0%B5-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D1%82%D1%8A%D1%80%D0%B2%D0%B5%D1%82%D0%B5-%D0%BE%D1%82-%D0%BD%D0%B5%D1%8F-news705936.html", "text": "Има личности, които непрекъснато привличат неподходящи хора, състояния или чувства и всичко оправдават с живот, съдба или смес от обстоятелства. Себе си често наричат ​​“високо-реалистични“ (защото за тях животът е точно такъв) и тези, които изпадат в паника за нещо, се наричат ​​“наивни хора“ с глава, забита в пясъка. За да сме реалисти, задължително ли означава, че нещата трябва да се развиват в лоша посока, и че трябва да се приемат като истина? Вярно е, че ако очаквате лошо, лошо ще ви намери. Така, въпреки реалните перспективи, дадена ситуация да се развие във ваша полза, може би нещо ще се обърка, тъй както не е желателно. Много хора не са наясно с тази негативна енергия. Тя много добре се крие, действа като вродена и никога не се поставя под въпрос. Опитайте чрез отговорите на следните въпроси, да оцените нивото на  отрицателната енергия, която носите: – Оплаквате ли се? Често, или понякога? – Имате ли често спор за това, че света е лош и по-често се случва лошото, от това, което е добро в света (лошо време, лоши условия на живот, лоша власт, глупави закони …)?  – Критикувате ли често? – Следват ли ви драми и бедствия (дали можете да се освободите от телевизора, когато се излъчва новина за инцидент, или разпадане на семейството на някои известни личности?) – Обвинявате ли другите? Постоянно или само в определени ситуации? – Вярвате ли, че нямате контрол над много резултати в живота си? – Чувствате ли се жертва?Казвате ли, че други ви са ви направили това, или онова? – Били ли сте благодарни за живота, който сега живеете или ще бъдете благодарни, когато според вас, всичко си дойде на мястото? – Смятате ли, че и вие допринасяте за нещата, които се случват или смятате, че тези събития стават от само себе си? Ако сте благодарни само когато ви се случва нещо, добро според вашата оценка, не сте позитивни. Да чувствате благодарност за нещо, означава да бъдете положителни и със сигурност означава покана за добрата енергия, съветва \"За жената\". Ако смятате, че ви се случват само лоши неща, слагате си етикет на жертва. Конкретно, ако нещо лошо ви се случи, виновно е небето, живота, а когато имате благоприятни условия и резултати, заслужили сте си ги вие и вашата работа, труда и задълженията. Не е ли странно, че за едно обвинявате външните обстоятелства и други хора, а за друго събирате всички медали? На никой не му е приятно да го чуе, но сами създавате всички обстоятелства, и предимствата и недостатъците. Ако сте отговорили с ДА на някои от предлаганите въпроси, в себе си имате негативна енергия, която има тенденция да се увеличава. Следователно, има начини, по които можете да я изчистите и добра новина е, че това винаги е възможно. Първо трябва без резерва да приемете, за да се изчистите от негативната енергия и да осъзнаете, че „… когато си мислите, че всичко, което се случва, е по чужда вина, много ще страдате. Когато осъзнаете, че то излиза от вас, ще опознаете радостта и мира „. (Далай Лама). Второ, трябва да промените гледната точка. Опитайте да гледате света и събитията  от точка, която ви дава възможност да мислите, че може да бъде добре, вместо, че нещо лошо ще се случи. За такава промяна трябва време и отдаденост, но бързо ще получите изненадващи резултати. Когато се уловите, че говорите, или мислите негативно, за лоши резултати, „обърнете плочата“! Трябва да успеете, а всичко, което се е случило в миналото, остава зад вас. Трябва да си позволите да мислите интуитивно, а не само реално. Трябва да се опитате да провокирате събития с положителен изход, за да привлечете същите в живота си. Само така сами ще се убедите, че сте способни да създавате всеки ден и всяка ситуация. Изберете положителната енергия и тя ще привлече подобни събития. Ще ви изненада, колко бързо в живота ви ще се настанят добри хора, добри възможности и обстоятелства.", "date": "2017.11.19", "title": "Имате отрицателна енергия? Ето как да се отървете от нея"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8-%D0%B2-%D1%81%D0%B8%D1%80%D0%B8%D1%8F-news705951.html", "text": "Турция продължава да разполага армейски части в северната сирийска провинция Идлиб и да установява постове, които да следят примирието в региона според мирния процес от Астана, съобщава Anadolu Agency, цитирана от Фокус. Военни части установяват нов периметър за наблюдение в селските области край Алепо. Турските въоръжени сили са разположени и в Африн – община разположена край сирийско-турската граница. Турската армия започна да навлиза в региона, за да установи постове за наблюдение на примирието в зоната за деескалация в Идлиб. По време на скорошните преговори в казахстанската столица Астана трите страни-гаранти: Турция, Иран и Русия се споразумяха да установят зони за деескалация в Идлиб, Алепо, Латакия и Хама.", "date": "2017.11.19", "title": "Турция продължава разполагането на въоръжени сили в Сирия"}
{"url": "http://pik.bg/%D0%B1%D0%BE%D0%BB%D0%B5%D0%BD-%D0%B8%D0%BD%D1%84%D0%B5%D0%BA%D1%86%D0%B8%D1%8F-%D1%82%D1%80%D1%8A%D1%88%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news706027.html", "text": "Кралят на Норвегия, 80-годишният Харалд V е хоспитализиран заради инфекция, предаде ТАСС, като цитира съобщение на пресслужбата на кралския дворец. „Негово Величество кралят бе настанен в Кралската болница в Осло в петък заради инфекция. Неговото състояние е задоволително“, се казва в съобщението. От двореца отбелязват, че е отменено участието на краля в планираните за понеделник мероприятия, допълва Фокус. През 2003 г. Харалд V бе диагностициран с рак, във връзка с което бе отстранен пикочният му мехур. През 2005 г. бе подложен на няколко операции на сърцето. Въпреки здравословните си проблеми, монархът продължава води завидно активен живот. През 2013 г. той участва в експедиция в амазонската джунгла, а през август т.г. взе участие в световния шампионат по ветроходство.", "date": "2017.11.19", "title": "Болен! Инфекция тръшна краля на Норвегия, влезе в болница"}
{"url": "http://pik.bg/%D1%87%D0%BE%D0%B2%D0%B5%D0%BA-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%BA%D0%B0%D0%BC%D0%B8%D0%BE%D0%BD-%D0%B8-%D0%BB%D0%B5%D0%BA%D0%B0-%D0%BA%D0%BE%D0%BB%D0%B0-%D0%B2-%D0%BE%D0%BA%D0%B8%D0%BD%D0%B0%D0%B2%D0%B0-news706036.html", "text": "Voice of America Японски гражданин е загинал след катастрофа между американски военен камион и цивилен автомобил на остров Окинава, съобщи радио , като се позовава на данни от местната полиция. Според информация на властите, алкохолната проба на американския войник шофирал камиона е положителна, като е три пъти по-висока от позволената стойност. Морският пехотинец е изразил своите „искрени съболезнования“ на семейството на жертвата. Фокус", "date": "2017.11.19", "title": "Човек е загинал след катастрофа между американски военен камион и лека кола в Окинава"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BD%D1%8F%D0%B3-%D0%B7%D0%B0%D0%B2%D0%B0%D0%BB%D1%8F-%D0%B2-%D1%81%D0%BE%D1%84%D0%B8%D1%8F---%D0%B4%D1%8A%D0%B6%D0%B4%D1%8A%D1%82-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D1%81%D0%BA%D1%80%D0%B5%D0%B6-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D0%B5-%D0%B4%D0%B0-%D0%BF%D0%BE%D0%BA%D1%80%D0%B8%D0%B5-%D1%81%D1%82%D0%BE%D0%BB%D0%B8%D1%86%D0%B0-news706035.html", "text": "Сняг заваля в столицата преди минути. От половин час дъждът се обръща на скреж, а вече прехвърчат снежинки, но бяла покривка до момента не се е натрупала. Според синоптиците обаче това ще стане до сутринта. Метеоролозите прогнозират до 5 см. снежна покривка, която ще се стопи през деня, тъй като температурите ще са положителни. Все пак от Столична община заявиха, че имат готовност за почистване на булевардите в София.", "date": "2017.11.19", "title": "ПЪРВО В ПИК! Сняг заваля в София - дъждът се обърна на скреж, прогнозата е да покрие столицата до сутринта (СНИМКИ/ВИДЕО)"}
{"url": "http://pik.bg/%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B2-%D0%BB%D0%B5%D0%B2%D1%81%D0%BA%D0%B8-%D1%81%D0%BB%D0%B5%D0%B4-%D0%B8%D0%B7%D0%B4%D1%8A%D0%BD%D0%BA%D0%B0%D1%82%D0%B0-%D0%B0%D1%81%D0%B5%D0%BD-%D0%B1%D1%83%D0%BA%D0%B0%D1%80%D0%B5%D0%B2-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D1%84%D0%B0%D1%82%D0%B0%D0%BB%D0%BD%D0%BE-%D0%BE%D1%81%D0%B2%D0%B5%D0%BD-%D1%81%D0%BC%D1%8A%D1%80%D1%82%D1%82%D0%B0-news706034.html", "text": "Новоназначеният като главен мениджър и координатор на спортно-техническата част в Левски Асен Букарев, не бе никак доволен от равенството 0:0 с Витоша (Бистрица) \"Нямахме ден. Много слаб мач за Левски и не успяхме да разбием добре организираната защита на Витоша Бистрица. Нямам обяснение. Нищо от това, което се прави днес, не сме го тренирали. Дали е имало подценяване? Да се надяваме, че не. Доста лежерно бе темпото на игра. Това трябва да е в главата на Делио Роси, какъв е изходът. Левски трябва да изглежда коренно различно във всяко отношение. Утре имаме среща с Русев и ще говорим на дълго и широко по темата и ще представя своите виждания за случващото се напоследък. Нищо фатално не е станало. Трябва да се вземат мерки да играем по-бързо, атрактивно и резултатно. Не ми е в стила да соча виновници, особено пред медиите. Всички сме виновни, вероятно. Няма лесни мачове. Изпуснахме дузпа. Няма шанс да обявиш някой за лесен съперник. Никога не ми е било лесно. За жалост стартът е е труден. Няма да се обвиняваме. Ще се опитаме да подобрим ситуацията. Ще видим с какво разполагаме и как да излезем от това положение. Факт е, че Лудогорец води с много вече. Няма нищо фатално освен смъртта“, завърши Букарев, цитиран от Спортал.", "date": "2017.11.19", "title": "Среща на върха в \"Левски\" след издънката! Асен Букарев: Няма нищо фатално освен смъртта"}
{"url": "http://pik.bg/%D0%B1%D0%B5%D0%B7-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BB%D0%B8%D0%B2%D0%B0%D0%BD-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%BF%D0%BE%D1%81%D0%B2%D0%B5%D1%82%D0%B5%D0%BD%D0%B0-%D0%BD%D0%B0-%D0%B8%D1%80%D0%B0%D0%BD-news705922.html", "text": "Ливанският министър на външните работи Гебран Басил няма да участва в извънредната среща на Арабската лига, свикана от Саудитска Арабия, на която ще се обсъждат „нарушенията“, извършени от Иран, предава Франс Прес, цитиран от Фокус. Външните министри на Арабската лига се събират в Кайро по молба на Рияд, който бележи ескалация в регионалната си вражда с Иран. Според източници от ливанското външно министерство, Басил няма да се присъедини към колегите си. „Тази сутрин бе взето решение Ливан да бъде представен от Антоан Азам, постоянния представител на страната в Арабската лига. Министър Гебран Басил няма да участва“, уточниха източниците. Саудитска Арабия свика срещата на Арабската лига, след като на 4 ноември нейната ПВО прихвана ракета, за която се твърди, че е изстреляна от подкрепяните от Иран йеменски бунтовници-хути.", "date": "2017.11.19", "title": "Без външния министър на Ливан на срещата на Арабската лига, посветена на Иран"}
{"url": "http://pik.bg/%D1%81%D0%BB%D0%BE%D0%B6%D0%BD%D0%B8-%D0%B2%D1%80%D1%8A%D0%B7%D0%BA%D0%B8-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0-%D0%B3%D0%B0%D0%BB%D0%B8%D0%BD-%D0%B2%D0%B0%D1%84%D0%BB%D0%B0%D1%82%D0%B0-%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D1%82%D0%BE%D0%B9-%D1%89%D0%B5-%D1%8F-%D0%BF%D1%80%D0%B5%D0%B4%D0%B0%D0%B4%D0%B5-%D0%BD-news705311.html", "text": "Бременната Деси Слава мисли да сключи брак с 21-годишния Благой Найденов, от когото чака дете. Блондинката планира венчавката да се състои през есента на 2018 г. На младото семейство най-вероятно ще кумуват нейната колежка Галена и бившият мъж на Деси - Галин Вафлата. Двете фолкпевици са много близки приятелки, дори често си спретват купони по баджанашки и посрещат празници в компанията на бившите си възлюбени. Галин, който е екс съпруг на Деси Слава и настоящ мъж на Галена, е повече от щастлив от приятелството между двете певачки. Преди години, когато Галена отмъкна законния съпруг на Деси Слава, двете едва не стигнаха до бой. Сега обаче двенките са неразделни, бяха и сред почетните гости на сватбата на Фики Стораро миналия месец. Според слуховете в лекия жанр двете са делили още няколко любовника - например Георги Станоев-Жоро Бирмата и не особено известен футболист. В чалгата се шушука, че Деси Слава дотолкова откачила от любов по настоящото си гадже Малката Кобра, че се решила да му роди бебе, а сега го тормози и да се оженят. Суетната изпълнителка обаче не искала да подписва тежко бременна с огромен корем. Затова планирала да изчака да се възстанови от раждането и след това да отведе младока, който е само 4 години по-голям от сина й Майки, пред олтара. Деси и Благой очакват да станат родители на момче през януари 2018 г., пише седмичник. Бебокът най-вероятно ще носи името на татко си. След като роди, 38-годишната певица от Раднево смятала да се посвети на малкия поне до лятото. След това щяла да попее, за да спастри пари за сватбата.", "date": "2017.11.19", "title": "СЛОЖНИ ВРЪЗКИ! Вижте как Деси Слава се омъжи за Галин Вафлата! А догодина той ще я предаде на Малката Кобра пред олтара (СУПЕР СНИМКИ + ВИДЕО)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BD%D1%8F%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-20-%D0%BD%D0%BE%D0%B5%D0%BC%D0%B2%D1%80%D0%B8-news705935.html", "text": "„Софийска вода” временно ще прекъсне водоснабдяването в някои части на столицата на 20 ноември, съобщиха от пресцентъра на дружеството, цитирани от Фокус. се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Христо Ботев“ между ул. „Петър Парчевич“ и ул. „Алабин“; между бул. „Христо Ботев“, ул. „Уилям Гладстон“, ул. „Цар Самуил“, ул. „Солунска“; ул. „Солунска“ между бул. „Христо Ботев“ и ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ на кръстовището с ул. „Солунска“. се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Минзухар“ и ул. „Старата река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ на кръстовището с ул. „Искър“. След възстановяване на водоснабдяването е възможно временно повишаване мътността на водата. се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Московска“ от пл. „ Атанас Буров“ до ул. „Георги С. Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Московска“ № 13. се налага спиране на водоподаването от 9:30 до 16:00 часа на клиентите на  „Софийска вода”, живеещи в района на: ул. „Панагюрище\" от ул. „Георги Сава Раковски“ до ул. „Дунав\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панагюрище“ ъгъла с ул. „Дунав“. се налага спиране на водоподаването от 10:00 до 18:00 часа на клиентите на „Софийска вода”, живеещи в района между: ул. „Чипровско въстание“, бл. 173. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 173. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.19", "title": "Важно! Някои части на София остават без вода на 20 ноември"}
{"url": "http://pik.bg/%D0%B1%D0%B0%D0%B4%D0%B5%D0%BC%D0%B0-%D0%BE%D1%81%D1%82%D0%B0%D0%B2%D0%B0-%D0%B2-%D1%86%D1%81%D0%BA%D0%B0-1948-news706001.html", "text": "Лидерът на ЦСКА 1948 - Емил Гъргоров, ще продължи да играе в отбора на Валентин Илиев, съобщи \"Спортал\". Бадема се беше разбрал с ръководството на \"червените\" да помогне на тима до зимата, но ситуацията се е променила. Бившият национал се ползва с уважението на всички в клуба от Трета лига, а и се намира в отлична форма - до момента е вкарал 9 гола в 11 шампионатни срещи. Доказаният играч Гърготов е голмайстор на тима заедно с крилото Андон Гущеров. Целта пред ЦСКА 1948 е участие във Втора лига от следващото лято и шефовете на клуба са убедени, че Емил Гъргоров е точният човек, който да поведе колегите си напред.", "date": "2017.11.19", "title": "Бадема остава в ЦСКА 1948!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B3%D0%BB%D0%B0%D0%B2%D0%B5%D0%BD-%D0%BA%D0%BE%D0%BC%D0%B8%D1%81%D0%B0%D1%80-%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D0%B4%D0%B0%D0%B2%D0%B0-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE--news706005.html", "text": "Главен комисар Младен Маринов ще даде потресаващи подробности за убийството на наркодилъра в Перник на специална пресконференция. Както е известно, Величков бе разстрелян показно в района на кафене „Малибу“ в Перник на 15 ноември. Килърите убиха 25-годишния наркодилър, преследваха неговия приятел Сашо Печения по уличките в района и му нанесоха побой. Според свидетелските му показания нападателите са били двама с маски. Полицията работи по всички възможни версии. Сред тях са отмъщение, преразпределение на наркопазара в Перник и неуредени финансови отношения.", "date": "2017.11.19", "title": "ИЗВЪНРЕДНО В ПИК! Главен комисар Младен Маринов дава потресаващи подробности за убийството на наркодилъра в Перник"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%82%D0%B5%D0%BE%D0%B4%D0%BE%D1%80%D0%B0-%D1%86%D0%BE%D0%BD%D0%B5%D0%B2%D0%B0-%D1%81%D0%B5-%D0%BE%D1%81%D0%B2%D0%B5%D1%81%D1%82%D0%B8-%D1%85%D1%83%D0%BA%D0%BD%D0%B0-%D0%BF%D0%BE-%D0%BC%D0%BE%D0%BB%D0%BE%D0%B2%D0%B5-news705553.html", "text": "Дъщерята на именития актьор Коста Цонев и на красивата тв водеща Анахид Тачева, която направи опит за самоубийство, се е стабилизирала и вече вършее по моловете. Преди около десетина дни читатели на ПИК я забелязали да оглежда витрини на втория етаж на Парк Сити Мол. Надничаше по витрините, беше облечена стилно - в модерен черен чарлстон и право бежево палто. Носеше ултра скъпарска лъскава чанта в модерния цвят вишна или \"марсала\", носеше торбички с покупки, разказаха очевидците. Теодора била с безизразна физиономия - нито щастлива, нито печална, но като цяло изглеждала енергична, допълват те.", "date": "2017.11.19", "title": "ЕКСКЛУЗИВНО В ПИК! Теодора Цонева се освести, хукна по молове"}
{"url": "http://pik.bg/%D1%81%D1%82%D1%80%D0%B5%D1%81-%D1%81%D0%B8%D0%BB%D0%B5%D0%BD-%D1%82%D1%80%D1%83%D1%81-%D1%83%D0%B4%D0%B0%D1%80%D0%B8-%D0%B8%D1%82%D0%B0%D0%BB%D0%B8%D1%8F-%D0%BD%D1%8F%D0%BC%D0%B0-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D1%8F-news705999.html", "text": "Земетресение с магнитуд 5,1 е регистрирано в Северна Италия, предаде ТАСС , позовавайки се на Европейско-средиземноморския сеизмологичен център. Подземните трусове са били на 20 километра югозападно от Парма, на дълбочина 10 километра. Няма данни за пострадали и разрушения.", "date": "2017.11.19", "title": "СТРЕС! Силен трус удари Италия, няма разрушения"}
{"url": "http://pik.bg/%D1%82%D0%B2%D1%8A%D1%80%D0%B4%D0%B0-%D1%80%D1%8A%D0%BA%D0%B0-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B0%D0%BD%D0%BA%D0%B0%D1%80%D0%B0-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D1%84%D0%B8%D0%BB%D0%BC%D0%B8-%D1%81-%D0%B3%D0%B5%D0%B9-%D1%82%D0%B5%D0%BC%D0%B0%D1%82%D0%B8%D0%BA%D0%B0-news705987.html", "text": "Властите в турската столица Анкара забраниха излъчването на филми или обществени прояви на гей тематика, предаде Ройтерс, цитирани от Фокус. В изявление на кметството се съобщава, че считано от 18 ноември 2017 г. се забраняват всякакви събития, свързани с лесбийки, гей, бисексуални и трансджендър хора в кина и театри, а също обществени осъждания, интервюта и изложби. Според властите, подобни прояви биха могли да предизвикат омраза и враждебност сред обществеността, което на свой ред представлява опасност пред обществената сигурност. В сряда Анкара забрани германски филмов фестивал на хомосексуална тематика, като изтъкна като причина за решението си обществената сигурност и терористична заплаха. Забраната ще засили притесненията сред правозащитниците и западните партньори на Турция за състоянието на гражданските свободи под управлението на Партията на справедливостта и развитието на президента Реджеп Тайип Ердоган.", "date": "2017.11.19", "title": "ТВЪРДА РЪКА! Властите в Анкара забраниха филми с гей тематика"}
{"url": "http://pik.bg/%D0%B3%D1%80%D0%B8%D0%BF%D1%8A%D1%82-%D0%B8%D0%B4%D0%B2%D0%B0-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82-news706017.html", "text": "Есенен вирус, долетял от Катания през октомври, в момента върлува у нас, а до месец се очаква да ни нападне и „Мичиган“. Лекарите обясняват, че едва смогват да приемат болните от италианския бацил. Те предупредиха, че самолетите са инкубатор за вируси. Няколко кихания или кашляния са достатъчни, за да плъзне заразата. В момента е пикът на вируса от Катания заради зачестилите пътувания на нашенци в Италия. Той засяга горните дихателни пътища, причинява неприятен задух и хрема. Специалистите казват, че отминава за седмица, ако се спазва подходящо лечение и се почива активно. Рискът от усложнения е много по-голям, ако хванем „Мичиган“, който ще бъде най-опасният вирус тази зима.", "date": "2017.11.19", "title": "Грипът идва със самолет"}
{"url": "http://pik.bg/%D1%81%D0%BA%D1%80%D1%8A%D0%B1-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D0%BD%D1%84%D0%B0%D1%80%D0%BA%D1%82-%D0%BF%D0%BE%D0%B3%D1%83%D0%B1%D0%B8-%D0%BC%D0%B0%D1%80%D0%B8%D0%BE-%D1%81-%D1%84%D0%BE%D0%B9%D0%B5%D1%80%D0%B2%D0%B5%D1%80%D0%BA%D0%B8%D1%82%D0%B5-news705969.html", "text": "Собственикът на пазарджишката фирма ”Фойерверкс” – Марио Андонов, с който всички в Пазарджишко, а и отвъд областта свързваха с фойерверките е починал вчера от инфаркт, научи от негови близки \"Пазарджишка Марица\". Марио си отиде от този свят по нелеп начин, ненавършил още 40 години. Над декада време той управляваше успешно лицензираната си фирма за изпълнение на пироефекти и илюминации на територията на цяла България и по-конкретно - в киното, за сценични шоу-програми, при отбелязване на юбилеи, промоции, модни ревюта, концерти, национални празници, частни партита, състезания и много други!", "date": "2017.11.19", "title": "СКРЪБ В ПАЗАРДЖИК! Инфаркт погуби Марио с фойерверките"}
{"url": "http://pik.bg/%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D0%BC%D0%B2%D1%80-%D0%BF%D1%80%D0%B0%D0%B2%D0%B8-%D0%BA%D0%B0%D1%80%D1%82%D0%B0-%D0%BD%D0%B0-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D1%83%D1%87%D0%B0%D1%81%D1%82%D1%8A%D1%86%D0%B8-%D0%BE%D1%82-%D0%BF%D1%8A%D1%82%D0%B8%D1%89%D0%B0%D1%82%D0%B0-news705977.html", "text": "Такива места има на 66-ти км на магистрала „Марица“ и на други места, където знаем, че се случват повече катастрофи. Това каза вътрешният министър Валентин Радев на брифинг след извънредната среща в Министерски съвет заради зачестилите катастрофи в отсечката Ловеч-Ябланица, съобщава Фокус. „МВР ще предостави на другите министерства статистиката. Там да бъдат направени подобрения на пътищата“, заяви той. „Дали с релефна маркировка или с други неща. Дори ако трябва и препроектиране на пътищата, за да избегнем обективни причини за пътно-транспортни произшествия. Ако трябва да се направят промени в законодателството“, посочи министърът. „От 1000 в България жертвите по пътищата намаляха до близо 600. След това се увеличиха малко. От една година наблюдаваме тенденция, сравнявайки днешния ден със същия ден от миналата година, 50-60 са по-малко убитите. Опитваме се да натискаме надолу това число, да няма толкова жертви, но това е статистиката“, обясни Валентин Радев. „Направени бяха промени в законодателството, очакваме подобрение в края на годината. Промените в Закона за движение по пътищата и Закона за МВР малко бавно, но да окажат своето влияние това число да намалява, жертвите по пътищата да не са толкова, да достигнем нивата до 600, ако може и надолу“, допълни той. „До 2020 година трябва да стигнем до половината от смъртните случаи, да се изравним с числата от Европа“, уточни вътрешният министър. „И премиерът, и всички ние изказваме съболезнования на близките на всички, които загинаха там“, заяви Валентин Радев. „С много тревога и загриженост говорихме и за последствията, за жертвите, за ранените, за икономическите последствия. Говорихме и за мерките, които ще вземем във всички области“, обясни той. „Всеки министър и главният секретар на МВР докладваха какво може да се направи, как може да продължи в добра посока работата на институциите, за да намалим натиска върху нарушителите, за да няма такива случаи“, каза още вътрешният министър.", "date": "2017.11.19", "title": "СПЕШНИ МЕРКИ! МВР прави карта на опасните участъци от пътищата"}
{"url": "http://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D0%BC%D0%BE%D1%89%D1%82%D0%B0-%D0%B7%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D0%B5-%D0%BF%D0%B0%D1%81%D0%BF%D0%BE%D1%80%D1%82%D1%8A%D1%82-%D0%BA%D1%8A%D0%BC-%D1%80%D0%B0%D1%8F-%D0%B7%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8%D1%82%D0%B5-news706002.html", "text": "Помощта за бедните е \"паспортът към рая\" за християните, заяви папа Франциск на литургия в базиликата \"Свети Петър\" в присъствието на хиляди бедни хора - бездомни, бежанци и безработни, пристигнали с помощта на благотворителни организации от цяла Европа. Франциск отбеляза за първи път Световния ден на бедните, нов католически празник, който той обяви след закриването на Годината на милосърдието, съобщиха световните агенции. \"Бедните са тези, които откриват за нас пътя към небето; те са нашият паспорт за рая. За нас е евангелски дълг да се грижим за тях\", каза Светият отец. Той осъди безразличието към бедните като голям грях и каза на вярващите, че не е достатъчно да не вършат зло през живота си и да се придържат единствено към Божиите заповеди, а да помагат на хората в нужда. По време на службата папата бе асистиран от 12 души - мигранти, бездомни и безработни, а една от молитвите беше прочетена от сирийски бежанец.", "date": "2017.11.19", "title": "Папа Франциск: Помощта за бедните е \"паспортът към рая\" за християните"}
{"url": "http://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D1%80%D0%B5%D1%81%D1%82%D1%80%D0%B8%D0%BA%D1%86%D0%B8%D1%8F-%D1%85%D0%B2%D0%B0%D1%89%D0%B0%D1%82-%D1%82%D0%B5-%D0%B4%D0%B0-%D0%BA%D0%B0%D1%80%D0%B0%D1%88-%D0%B1%D1%8A%D1%80%D0%B7%D0%BE-%D0%B4%D0%B8%D1%80%D0%B5%D0%BA%D1%82%D0%BD%D0%BE-%D0%B2-%D1%80%D0%B0%D0%B9%D0%BE%D0%BD%D0%BD%D0%BE%D1%82%D0%BE-news705981.html", "text": "Разпоредил съм от днес водачите, които са извършили тежко пътно нарушение, да се извеждат от автомобилния поток и да се наказват в най-близкото районно управление. Това каза главният секретар на МВР гл. комисар Младен Маринов, на брифинг в Министерския съвет, след среща при премиера Бойко Борисов във връзка със зачестилите катастрофи в участъка Ловеч-Ябланица, съобщава Фокус. „Снощи с министър Радев бяхме на място на трите инцидента в трасето към Ловеч. Идеята беше да проверим на място дали има нещо, което не сме направили, дали нещо липсва по инфраструктурата на пътното съоръжение. Установихме, че пътното съоръжение е направено по европейски стандарт с ясно видима маркировка, трасирано със светлоотразителни знаци и мантинели, абсолютно всичко, което е необходимо, е извършено. Към този момент през 20 км имаше пост на полицията, по цялото трасе и въпреки всичко се оказа, че това не е достатъчно и пак се случи пътнотранспортно произшествие с човешки жертви“, коментира Маринов. По думите му в името на човешкия живот ще се предприемат още по-рестриктивни мерки към нарушителите на Закона за движение по пътищата. „Анализът за тези пътнотранспортни произшествия показа, че те са се случили единствено и само от грубо незачитане на Закона за движение по пътищата от водачите. В тази връзка съм разпоредил и от днес ще се изпълнява при констатирано тежко нарушение на Закона за движение по пътищата водачите да се извеждат от автомобилния поток и наказанията да се налагат в най-близкото районно управление на МВР“, допълни главният секретар и уточни, че в извън населени места може да не е толкова близко. „Призивът ми е, ако искате да стигнете на време, не нарушавайте правилника. В противен случай ще бъде необходимо да посетите районното управление, което е в този участък“, каза още гл. комисар Младен Маринов.", "date": "2017.11.19", "title": "ТОТАЛНА РЕСТРИКЦИЯ! Хващат те да караш бързо, директно в районното!"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D1%80%D0%B8%D1%88%D0%BA%D0%B8%D1%8F-%D0%BF%D1%80%D0%BE%D1%85%D0%BE%D0%B4-%D0%BA%D0%B0%D1%80%D0%B0%D0%B9%D1%82%D0%B5-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%BE-news705979.html", "text": "Шофьорите да се движат с повишено внимание, спазвайки указанията на служителите на \"Пътна полиция\" по път II-73 Шумен - Карнобат (Ришки проход), в района на село Прилеп, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Леките автомобили се движат с пропускателен режим.", "date": "2017.11.19", "title": "ВАЖНО! Катастрофа затапи Ришкия проход! Карайте внимателно!"}
{"url": "http://pik.bg/%D0%BE%D1%89%D0%B5-%D0%B5%D0%B4%D0%B8%D0%BD-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D0%B5%D1%86-%D0%BF%D1%80%D0%B5%D0%B4-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B2-%D0%BB%D0%B5%D0%B2%D1%81%D0%BA%D0%B8-news705975.html", "text": "Още един играч от Скандинавия е попаднал в плановете на Левски за зимна селекция. Става въпрос за защитник, който е близо до договор със \"сините\". От \"Герена\" съобщиха само, че набелязаният футболист не е от Швеция, като за момента името му се пази в тайна, пише \"Тема спорт\". Друг скандинавец - Антон Тинерхолм, на практика може да се счита за сигурно ново попълнение на 26-кратните шампиони. Крайният бранител дойде в София, за да се запознае с града и потенциалния си нов клуб. Говори се, че агентите на шведския национал са взели сериозна сума пари за трансфера, но не могат да я ползват преди 1 януари 2018-а година. От тази дата защитникът е свободен агент и ще може да разполага с парите. В случай, че дотогава Антон размисли и подпише с друг клуб, то той е задължен да върне средствата. В същото време се разбра, че в плановете на Левски за зимна селекция не попадат български футболисти.", "date": "2017.11.19", "title": "Още един скандинавец пред трансфер в Левски!"}
{"url": "http://pik.bg/%D1%81%D0%BB%D0%B5%D0%B4-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%B8%D1%8F-%D1%83%D1%81%D0%BF%D0%B5%D1%85-%D0%B3%D1%80%D0%B8%D1%88%D0%BE-%D1%81-%D0%BA%D0%BB%D1%8E%D1%87%D0%BE%D0%B2%D0%B0-%D1%84%D1%80%D0%B0%D0%B7%D0%B0-news705971.html", "text": "\"Целта ми беше да завърша в Топ 10. Сега ще бъда трети, което е чудесно. Това е прекрасна отплата за труда, който полагам. Да завърша годината по този начин е прекрасно не само за мен, а и за целия ми екип. Мисля, че това ще ни даде добра основа за следващата кампания\", заяви Гришо Димитров, след победата си в полуфиналите на Заключителния Мастърс за 2017-а. Димитров надви с 2:1 сета Джак Сок в ключовия мач и си гарантира историческо влизане в Топ 3 на тенис-ранглистата. Агенция ПИК проследи и акцентира върху възможността Григор да запише историческото постижение. Още преди няколко седмици стана ясно, че шансовете на Димитров за пробив в Топ 4 са огромни. Гришо направи фурор в края на сезона и съумя да достигне до страхотната трета позиция в подреждането. Григор разчита на един от най-добрите щабове в Тура. Работата на специалистите от екипа на Димитров, съчетана с класата и труда на самия Григор, правят така, че българин завършва в Топ 3 на тенис-ранглистата за 2017 година. Пред Димитров в кампанията са само легендите Рафаел Надал и Роджър Федерер. А финалният мач за сезона се задава - Григор Димитров срещу Давид Гофен в спор за титлата на Заключителния Мастърс. Срещата е тази вечер, от 20:00 часа българско време.", "date": "2017.11.19", "title": "След феноменалния успех! Гришо с ключова фраза!"}
{"url": "http://pik.bg/%D0%B8%D0%B2%D0%B0%D0%BD-%D0%B2%D0%BB%D1%8A%D1%87%D0%BA%D0%BE%D0%B2-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%BF%D0%B8%D1%81%D1%82%D0%B0-%D0%B4%D0%B8%D0%B0%D0%BC%D0%BE-%D0%B2-%D1%81%D0%B5%D1%80%D0%B5%D1%81-news705991.html", "text": "Иван Влъчков с Хонда Сивик спечели убедително състезанието в серия Туринг за писта \"Диамо\" на трасето Серес в Гърция, където се проведе 5-ият последен кръг от националния шампионат на Затворен маршрут. 18-годишният пилот на KA-2 Рейсинг Тийм си осигури титлата след победа в предния кръг в Бургас, но участва на Серес. Той стартира от първа позиция и води от старта до финала, като остави втория Стоян Апостолов с Хонда Сивик на почти 35 сек зад себе си. В края той върна газта, като имаше технически проблем с колата, която започна леко да прекъсва. Трети се нареди Ванко Мизовски от Македония със Застава Юго. Общо 5 пилоти не завършиха надпреварата, а Станислав Паришков изобщо не стартира. Иван спечели всички 5 състезания този сезон и завърши с пълен актив от 125 точки. Втори с 54 т. се нареди Апостолов, а трети Красен Василев с Рено Клио с 42 т. Последният не завърши надпреварата на Серес. „Много сме доволни от изминалия сезон, заяви след финала мениджърът и баща на пилота Стамен Влъчков. – Имахме някои дребни технически проблеми с колата, но като цяло екипът се представи много добре и спечелихме титлата при много сериозна конкуренция. Иван се разви много като пилот. През следващия сезон ще караме отново на писта в Туринг със сегашния автомобил Хонда Сивик, а освен това планираме и участие в GT4.”", "date": "2017.11.19", "title": "Иван Влъчков триумфира на писта \"Диамо\" в Серес"}
{"url": "http://pik.bg/%D0%BA%D1%83%D1%87%D0%B5%D1%82%D0%BE-%D0%B4%D0%B6%D0%B5%D0%B9%D0%BA-%D0%BE%D1%82%D0%BA%D1%80%D0%B8-%D0%BD%D0%B0-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-2-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%BD%D0%B8-%D1%86%D0%B8%D0%B3%D0%B0%D1%80%D0%B8-%D1%81%D0%BA%D1%80%D0%B8%D1%82%D0%B8-%D0%B2-%D0%BA%D0%B0%D0%BC%D0%B8%D0%BE%D0%BD-%D1%81-%D1%82%D0%BE%D0%B0%D0%BB%D0%B5%D1%82%D0%BD%D0%B8-%D1%87%D0%B8%D0%BD%D0%B8%D0%B8-news705949.html", "text": "Мобилен екип на Митница Лом предотврати незаконния износ на голямо количество цигари за търговски цели към страни от Западна Европа. Задържани са 12 630 кутии с валиден български бандерол, укрити между палети със санитарна керамика. На 15.11.2017г., около 23,00 часа, товарен автомобил с българска регистрация е спрян за проверка на излизане от страната през ГКПП Дунав мост 2. Шофьорът представил документи за превоз на санитария от България за Великобритания. Превозното средство е отклонено към митническия терминал. Извършена е проверка с помощта на митническото куче Джейк, обучено за откриване на тютюневи изделия. Четириногият митничар сигнализирал за укрит товар и камионът е насочен за рентгенов контрол. Скенерът регистрирал цигарените кутии в палетизираната санитарна керамика. При извършената физическа проверка от различни места, между мивки и тоалетни чинии, митническите служители извадили общо 12 630 кутии цигари с български акцизен бандерол от 9 различни марки. Приблизителната им стойност е около 70 000 лв. Стоката пътувала без изискуемия по закон опростен придружителен документ в нарушение на Европейското и акцизното законодателство. Цигарите, предмет на нарушение, са задържани. Започнато е административнонаказателно производство. По- късно същия ден от микробус, в който пътували 8 български граждани в посока Западна Европа, са иззети други близо 5000 кутии цигари. Случаят е идентичен. Тютюневите изделия са с български акцизен бандерол, но са в търговски количества, пренасяни без опростен придружителен документ. Намерени са в 7 сака, затрупани под останалия багаж. Цигарите са собственост на една от пътничките, срещу която е съставен акт.", "date": "2017.11.19", "title": "Кучето Джейк откри на \"Дунав мост 2\" контрабандни цигари, скрити в камион с тоалетни чинии"}
{"url": "http://pik.bg/%D0%BA%D1%80%D1%83%D1%82%D0%B8-%D0%BC%D0%B5%D1%80%D0%BA%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0-%D0%B2%D0%BA%D0%B0%D1%80%D0%B2%D0%B0-%D0%B2%D0%B8%D0%B4%D0%B5%D0%BE%D1%80%D0%B5%D0%B3%D0%B8%D1%81%D1%82%D1%80%D0%B0%D1%82%D0%BE%D1%80%D0%B8-%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%8F-%D0%BF%D1%80%D0%B5%D0%B2%D0%BE%D0%B7-%D1%88%D0%BE%D1%84-news705980.html", "text": "В наредби ще задължим в най-кратки срокове всички превозни средства, които изпълняват обществен превоз да се оборудват с видеорегистратори – камери, които заснемат в реално време периметъра извън превозното средство, тоест цялата пътна обстановка и биха могли да бъдат в голяма полза на колегите от МВР, ако се стигне до инциденти. Това ще са едни своеобразни „черни кутии“. Това каза министърът на транспорта, информационните технологии и съобщенията Ивайло Московски на брифинг след извънредната среща в Министерски съвет заради зачестилите катастрофи, съобщава Фокус. „На второ място като техническа препоръка без значение на годините на превозното средство да е задължено да се оборудват абсолютно всички седалки с колани“, допълни министър Московски. „На трето място – няма да слагаме ограничения на годините на превозните средства, но ще приложим изискване за евростандарт за технически характеристики с най-съвременните системи за безопасност“, отбеляза още той. „Категорично ще бъдем безкомпромисни към водачи и събития, които могат да доведат до тежки произшествия“, подчерта министър Московски. „Ще направим преглед на цялата система за подготовка на водачите“, каза още той, като уточни, че ще бъде въведен механизъм, чрез който системите на ИА „Автомобилна администрация“ да бъдат информирани за промяна в здравословното състояние на водачите. „Това ще е посоката, колкото и да създаде дискомфорт на превозвачите, считаме, че човешкият живот трябва да бъде максимално гарантиран и обезопасен“, посочи министър Московски. По думите му контролните органи на ИА „Автомобилна администрация“ ще засилят интензивността и динамиката на проверките на абсолютно всички пунктове за технически прегледи. „В скоро време, може би седмици ще влезе и предложение за законопроект за създаване на регистрационен режим на автосервизите и автоморгите, с което отново ще имаме правомощие да контролираме тяхната дейност. Всички това е от гледна точка на гарантиране на безопасност и на едно нормално техническо качество на превозните средства. Ако считаме, че към момента все още има празноти на контрола на пътя, при всички положения след въвеждането и на ТОЛ системата това ще бъде покрито“, коментира още транспортният министър. На въпрос в какви срокове ще бъда задължени превозните средства, които извършват обществен транспорт, да бъда оборудвани с видеорегистратори и колани, той отговори, че това ще стане в близките няколко месеца.", "date": "2017.11.19", "title": "КРУТИ МЕРКИ! Министерството на транспорта вкарва видеорегистратори в обществения превоз! Шофьорите задължително с колани! "}
{"url": "http://pik.bg/%D0%BA%D0%B0%D0%BA%D0%B2%D0%BE-%D0%BF%D1%8A%D1%80%D0%B2%D0%BE-%D0%B2%D0%B8%D0%B6%D0%B4%D0%B0-%D0%BC%D1%8A%D0%B6%D1%8A%D1%82-%D0%BA%D0%BE%D0%B3%D0%B0%D1%82%D0%BE-%D0%B6%D0%B5%D0%BD%D0%B0%D1%82%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-news705946.html", "text": "Не, не е целулита, нито стриите. Не става дума за нищо от това, което е кошмар за повечето жени. Жените са в състояние, преди първия секс с нов партньор, да прекарат часове на препарати, които предполагат фризьор, епилация, маникюр, педикюр, намазване с кремове, избор на бельо … В желанието си да бъдат съвършени, жените наистина се трудят около външния си вид за първия секс. Въпреки това, много от тях не знаят, че мъжете, в този случай, първо виждат нещо съвсем друго, за което не са необходими часове за настройка, нито пари. „Позата е на първо място“, заявили мъжете в проучването, което предава „Woman’s Health“, цитирано от \"За жената\" . За тях е важно, тъй като се отнася жената, когато е гола, колко самочувствие има, дали се радва на секса. Мъжете просто обичат женското тяло, независимо от това дали е красиво, или не. Обичат жената, която дава и отвръща с целувки, която има същата енергия като мъжа, който е в леглото, но и която знае да поеме инициативата. Също така, ходовете, които прави жената, за мъжете са много по-важни от стриите или целулита. Казват, че искат, когато видят, че жената е спокойна и предразположена, когато ходовете им показват колко се радва, когато е готова на различни пози и експериментиране. И накрая, когато жената се съблече гола, мъжете продължават виждат нейните очи, вярвате или не. Казват, че очите са по-секси от всичко останало, че могат да разоръжават, а гледането право в очите по време на секс е афродизиак.", "date": "2017.11.19", "title": "Какво първо вижда мъжът, когато жената се съблече"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B0%D0%BD%D0%BA%D0%BE%D0%B2-500-000-%D0%BB%D0%B2-%D1%81%D0%B0%D0%BC%D0%BE-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D1%81%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BD%D0%B8-%D0%B2-%D0%BF%D1%8A%D1%82%D0%BD%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BB%D0%BE%D0%B2%D0%B5%D1%87--news705983.html", "text": "500 000 лв. само тази година са инвестирани в пътния участък Ловеч-Ябланица. Това каза министърът на регионалното развитие и благоустройството Николай Нанков на брифинг в Министерския съвет след среща при премиера Бойко Борисов във връзка със зачестилите катастрофи в участъка Ловеч-Ябланица, съобщава Фокус. „Контролните механизми, които и понастоящем функционират, по никакъв начин не можем да кажем, че не са ефективни, напротив. Но забелязвам обратна пропорционалност между качеството на пътната инфраструктура и честотата на ПТП. Пътят София-Варна, в участъка на област Ловеч, от село Сопот до разклона Ловеч-Троян-с. Ябланица, е основно ремонтиран през 2015 г. Това е един от най-добрите републикански пътища в страната от гледна точка на пътна безопасност и инфраструктура. Само тази година за полагане на маркировка, ограничителни системи, мантинели, знаци, за изчистване на храсти, дерета, по-добра видимост на пътя, са инвестирани 500 000 лв.“, коментира Нанков и уточни, че за тези години, в които има по-добро качество на пътя, са повишени и то с проценти, дори в пъти, тежките пътнотранспортни произшествия, включително и жертвите. „Още не са приключили следствените действия, но в тези хипотези се говори наистина за човешка грешка, неправилни изпреварвания на наистина пътна инфраструктура, която отговаря на всички съвременни изисквания, специално в този участък. Трябва да си дадем ясна сметка, че тук все пак говорим за републикански път през последните 15 години и трафикът по него е нараснал с над 70%, а тежкотоварният почти три пъти, което е един от факторите да ни дава основание денонощно да форсираме и да работим с максимални усилия за бързото стартиране на реалната реализация на автомагистрала „Хемус“, каза още Николай Нанков.", "date": "2017.11.19", "title": "Министър Николай Нанков: 500 000 лв. само тази година са инвестирани в пътния участък Ловеч-Ябланица"}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BA%D0%BE%D0%BC%D0%B8%D1%81%D0%B0%D1%80-%D0%BF%D0%BE-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D0%B5%D1%82%D0%BE-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news705933.html", "text": "Европейският комисар по разширяването и политиката за добросъседство Йоханес Хан ще посети в началото на следващата седмица Македония за срещи с представителите на политиката и на гражданския сектор в страната, предаде македонската медия \"Алсат-М\", цитирана от Фокус. Хан ще проведе срещи с министър-председателя и председател на партия СДСМ Зоран Заев, с председателя на парламента Талат Джафери, с председателя на ДСИ Али Ахмети, на ВМРО-ДПМНЕ Никола Груевски и на Алианса на албанците Зиядин Села. В рамките на посещението еврокомисарят ще се срещне и с представители на неправителствения сектор. \"С нетърпение очаквам своето посещение в Скопие през следващата седмица, в рамките на която ще имам политически срещи, както и срещи с представителите на гражданското общество – заяви Хан в навечерието на визитата. - Смятам, че правителството ще използва положителния момент и че до края на годината ще видим резултатите от по-нататъшните реформи. Това изисква конструктивно сътрудничество на всички политически сили, включително и на опозицията\".", "date": "2017.11.19", "title": "Визита! Европейският комисар по разширението ще посети Македония"}
{"url": "http://pik.bg/%D1%80%D0%B0%D0%B7%D0%B1%D0%B8-%D1%81%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BB%D0%B5%D1%82%D0%B0%D1%82%D0%B5%D0%BB%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%B2-%D1%81%D0%B2%D0%B5%D1%82%D0%B0-%D0%B2%D0%B8%D0%B4%D0%B5%D0%BE-news705958.html", "text": "Във Великобритания рухна на земята най-големият летателен апарат в света. Дирижабълът Airlander 10 се откъснал от мачтата, за която бил прикрепен, паднал на земята и се разбил. Само преди денонощие въздушният съд извърши успешен изпитателен полет. Инцидентът е станал на базата в британското графство Бедфордшир. По време на падането на дирижабъла е пострадала жена, която е била в каютата на разбилия се летателен апарат. Airlander 10 е хибрид между самолет и дирижабъл. Тежи 20 тона, способен е да набира височина до 6 километра и да развива скорост до до 148 км/ч. Дирижабълът-самолет може да се намира във въздуха до 5 дни и да превозва товар до 10 тона.", "date": "2017.11.19", "title": "Разби се най-големият летателен апарат в света (ВИДЕО)"}
{"url": "http://pik.bg/%D0%B0%D0%B2%D1%82%D0%BE%D0%BC%D0%B5%D0%BB%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B6%D0%B5%D0%BD%D0%B0-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news706020.html", "text": "Една жена е откарана в болница за преглед след катастрофата с три автомобила тази вечер във Варна. Сблъсъкът е станал на кръстовището на улица \"Кракра\" и бул. \"Христо Ботев\". Трите автомобила са пътували в посока от Аспарухово към центъра на града, съобщават от пресцентъра на полицията във Варна. Водачът на третата кола, на 61 години, не е успял да спре на светофара и се ударил в предните два автомобила. Няма сериозно пострадали, една жена е откарана за преглед в болницата, за да се установи дали има наранявания. Автомобилите още са на мястото.", "date": "2017.11.19", "title": "АВТОМЕЛЕ ВЪВ ВАРНА! Жена е в болница"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B8%D1%82-%D0%B6%D0%BE%D1%80%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B0-%D1%81%D0%BA%D1%80%D0%B8%D0%BB-%D0%BF%D0%B0%D1%80%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-news706018.html", "text": "37-годишният Георги Енев, заслужил прякора си Жоро Милионера, който на 22 юни 2012 година задигна от поверения му инкасо автомобил точно 1 470 000 лева, се кани да излезе от затвора догодина, пише 24 Пловдив. През 2018 г. изтича половината от 12-годишната присъда на тариката и Милионера, известен и другия си прякор – Инкасото, бил категоричен, че ще подаде молба за предсрочно освобождаване. Надзиратели в пловдивския затвор вече разкриха, че Георги Енев никога не е влизал в пререкания с никого зад решетките и активно работи, затова 2 дни му се смятат за 3 от присъдата. Това означава, че вместо 12, обирджията ще търка наровете 8 години. Пет от тях вече минаха и затова има право да поиска предсрочно свобода заради добро поведение. Дори номерът да не мине, най-късно след 3 години Енев ще може да си харчи парите като свободен гражданин на света. Големият въпрос обаче - къде са парите, остава. Разследващите така и не успяха да изкопчат от пловдивчанина къде е скрил пачките. Най-спекулативната версия гласи, че парите са закопани в Гърция. Изнасянето на чувал с пари през границата обаче е възможно само с рамото на съучастник. Ченгетата не се съмняват, че Жоро Милионера е имал помагач, но така и не успяха да го разкрият. Според криминалистите тарикатът, който 14 дни след обира бе в неизвестност, до последно е бил с авера си. Едва когато се убедил, че пачките са на сигурно място, се предал на властите. Има две версии за това как мангизите са изкарани от България. Единият е, че това е станало през зелена граница, а вторият - че са превозени с кола в съседна Гърция. На КПП-то, което е вътрешна граница за ЕС, пътуващите показват само лична карта и не подлежат на проверка, така че е напълно възможно това да е пътят на парите. Който и от двата варианта да е верен, ченгетата са убедени, че 1.5 млн. лева са закопани в някоя гръцка нива покрай браздата.", "date": "2017.11.19", "title": "ТОТАЛЕН ХИТ! Жоро Милионера скрил парите в Гърция?"}
{"url": "http://pik.bg/%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BC%D0%BB%D0%B0%D0%B4%D0%BE%D1%81%D1%82%D1%82%D0%B0-%D0%BF%D0%B8%D0%B9%D1%82%D0%B5-%D1%87%D0%B5%D1%80%D0%B2%D0%B5%D0%BD%D0%BE-%D0%B2%D0%B8%D0%BD%D0%BE-%D0%B8-%D1%8F%D0%B6%D1%82%D0%B5-%D1%88%D0%BE%D0%BA%D0%BE%D0%BB%D0%B0%D0%B4-news705939.html", "text": "Яденето на шоколад и пиенето на червено вино могат да предотвратят бръчки, твърдят изследователи. Учените открили, че и двете помогнаха за подмладяване на старите клетки, карайки ги да изглеждат по-млади. Когато застаряваме, нишките на ДНК-то в клетките ни постепенно губят защитните теломери, пише bistro.bg. Екипът от изследователи прилага съединения, базирани на химикали, които естествено се срещат в червено вино, тъмния шоколад, червеното грозде и боровинките. Тези храни са богати на флавоноиди, които са известни със своите антиоксидантни и противовъзпалителни ефекти. В рамките на часове от опита, с тези, така наречени, реверсаролови аналози, старите клетки започват да се делят и теломерите им стават по-дълги. Д-р Ева Каторе, изследовател в университета в Ексетър, която e извършила експериментите, е изненадана от степента и бързината на промените в клетките. „Когато видях някои от клетките в съдовете за култивиране, не можех да повярвам. Тези стари клетки изглеждаха като млади клетки. Беше като магия. Повторих експериментите няколко пъти и във всеки един случай клетките се подмладяваха. Аз съм много развълнуван от последиците и потенциала за това изследване.“ Пиенето на чаша вино или бутилка бира на вечер може да намали риска от ранна смърт. Умереното пиене – определено като до седем напитки седмично за жени и 14 за мъже – значително намалява риска от смърт от сърдечни заболявания и други проблеми. Дам Сали Дейвис, британския лекар, направил проучване сред повече от 300 000 американци, заявява, че няма „безопасно ниво“ на пиене. Изследвания от университета в Тексас и университета Шандонг в Китай сочат, че ползите за сърцето ясно надделяват над рисковете, особено сред възрастните хора. Повече шоколад, повече вино И все пак… с едно наум", "date": "2017.11.19", "title": "ТАЙНАТА НА МЛАДОСТТА! Пийте червено вино и яжте шоколад"}
{"url": "http://pik.bg/%D1%82%D0%BE%D1%80%D0%BD%D0%B0%D0%B4%D0%BE-%D0%B7%D0%B0-150-%D0%BC%D0%B8%D0%BB%D0%B8%D0%BE%D0%BD%D0%B0---%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D1%81-2-%D1%81%D1%83%D0%BF%D0%B5%D1%80-%D0%B1%D0%BE%D0%BC%D0%B1%D0%B8-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news705978.html", "text": "Манчестър Юнайтед ще опита да направи двоен трансферен удар през лятото, като задели 150 млн. евро за привличането на Гарет Бейл и Антоан Гризман. Жозе Моуриньо иска да работи с Бейл, въпреки постоянните му контузии в Реал Мадрид, докато Гризман бе пред трансфер на \"Олд Трафорд\" още през лятото. Гарет Бейл така и не успя да оправдае рекордния си трансфер на \"Бернабеу\", а и бе изчислено, че е пропуска огромен процент от мачовете на Реал Мадрид след преминаването си през септември 2013 година. Уелсецът също няма нищо против да се върне във Висшата лига. Очаква се Реал да склони да се раздели с Бейл за около 50 млн. паунда. Моуриньо, който вече пръсна над 300 млн. паунда за 18 месеца на \"Олд Трафорд\", няма да спре с трансферите. Специалния е набелязал и 26-годишния Гризман. Хора на Ман Юнайтед и Атлетико Мадрид дори са преговаряли по време на паузата за националните отбори, пише \"Гол\", позовавайки се на информация от Острова. Гризман има договор с \"дюшекчиите\" до 2021 година. Интерес към френския национал проявява и Барселона. Възможен е трансфер на Антоан на стойност около 90 милиона евро.", "date": "2017.11.19", "title": "Торнадо за 150 милиона - Ман Юнайтед с 2 супер бомби на трансферния пазар!?"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-23-%D0%B3%D0%BE%D0%B4%D0%B8%D1%88%D0%B5%D0%BD-%D1%81-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD-%D0%B2-%D0%B3%D0%B0%D1%89%D0%B8%D1%82%D0%B5-news705950.html", "text": "Полицаи са открили амфетамин в бельото на 23-годишен мъж от Козлодуй, съобщиха от Областна дирекция на МВР. Тази нощ в Районното на Козлодуй е пребъркан криминално проявеният Т.Р. След усилено претърсване, униформените са открили в гащите на младия мъж наркотици. Амфетът е бил опакован в черно пликче и е бил под формата на бяло топче. Осъжданият преди Т.Р. е задържан за 24 часа в ареста, започнат е бързо производство.", "date": "2017.11.19", "title": "Спипаха 23-годишен с амфетамин в гащите"}
{"url": "http://pik.bg/%D0%BD%D0%B0-%D0%BC%D0%BE%D0%BC%D0%B5%D0%BD%D1%82%D0%B0-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%8F%D0%B1%D0%BB%D0%B0%D0%BD%D0%B8%D1%86%D0%B0-%D1%81%D0%BB%D0%B0%D0%B3%D0%B0%D1%82-%D1%88%D1%83%D0%BC%D1%8F%D1%89%D0%B0-%D0%BC%D0%B0%D1%80%D0%BA%D0%B8%D1%80%D0%BE%D0%B2%D0%BA%D0%B0-news705984.html", "text": "В района на Ябланица вторник пилотно ще положим шумяща маркировка. Това каза министърът на регионалното развитие и благоустройството Николай Нанков на брифинг в Министерския съвет след среща при премиера Бойко Борисов във връзка със зачестилите катастрофи в участъка Ловеч-Ябланица, съобщава Фокус. „Автомагистрала „Хемус“ е едно от основните решения не само като икономически и социални ползи за Северна България, но и от гледна точка на пътната безопасност. Затова стартирахме още тази година 9,3 км от Ябланица до разклона за Тетевен. Проектираме и останалите 50 км до разклона Ловеч-Плевен, за да можем до година да стартираме с обществената поръчка за избор на строител и 2018-2019 г. в този участък автомагистрала „Хемус“ да започнем с реално физическо изпълнение. Да облекчим веднъж трафика и втори път да създадем необходимите условия за сигурно, безопасно и бързо преминаване през ловешка и плевенска област по направлението София-Варна и София-Русе“, коментира Нанков. По думите му основната презумпция и функционална характеристика на ТОЛ системата е да се даде справедлив модел да се генерират достатъчно ресурси за подобряване качеството на републиканските пътища и основно с фокус върху пътната безопасност. „Тя ще даде възможност и да имаме в реално време изключително добър контрол и на лекотоварни, но и на тежкотоварния трафик, включително с въвеждането и монтирането на трафик камери ще можем да отчитаме и средна скорост на преминаване по автомагистралните участъци. Нашата основна цел, освен довършването на автомагистрала „Хемус“, е 2018 г. да имаме изградена функционираща ТОЛ система, което ще има и добавена стойност от гледна точка и на пътната безопасност и сигурността на движение и преминаване“, допълни той и уточни, че отделно от това настоящият участък не се нуждае от допълнително обезопасяване. „Изключвам една малка отсечка от „Хемус“ в посока Варна, в района на Ябланица, още във вторник, съобразено с метеорологичните условия, ще положим пилотно напречна хоризонтална маркировка (т.нар. шумяща маркировка). Така ще може да подобрим безопасността и да се намалят случаите като снощния инцидент със заспал шофьор на тежкотоварен автомобил, който предизвика ПТП“, каза още Николай Нанков.", "date": "2017.11.19", "title": "НА МОМЕНТА! В района на Ябланица слагат шумяща маркировка"}
{"url": "http://pik.bg/%D0%BD%D0%B0%D1%88-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BF%D1%80%D0%B5%D0%B4-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B2-%D0%B1%D1%83%D0%BD%D0%B4%D0%B5%D1%81%D0%BB%D0%B8%D0%B3%D0%B0%D1%82%D0%B0-news705982.html", "text": "Българският полузащитник - Георги Костадинов, който в момента играе за израелския елитен Макаби (Хайфа), е привлякъл вниманието на клуба от Бундеслигата Кьолн, съобщи БТА. Костадинов е бил наблюдаван от скаут на \"козлите\" по време на контролната среща на националния отбор със Саудитска Арабия в понеделник в Лисабон. \"Лъвовете\" спечелиха с 1:0, а Костадинов игра пълни 90 минути. 27-годишният полузащитник е част от плановете на Кьолн да се измъкне от зоната на изпадащите. Кьолн, който е участник и в Лига Европа, има едва две точки от началото на сезона, но тимът няма намерение да се предава и ще прави мащабна селекция през зимата. Отборът е на последното 18-о място в класирането само с 2 пункта, но пък Фрайбург на 16-ата позиция е само с 6 точки повече. До момента в Макаби (Хайфа) Георги Костадинов има 9 мача от 10 възможни и един отбелязан гол. В квалификациите за Мондиал 2018 изигра 7 срещи и вкара три попадения за \"лъвовете\". През лятото интерес към халфа проявяваше Кайзерслаутерн от Втора Бундеслига. Костадинов е бивш играч на Левски.", "date": "2017.11.19", "title": "Наш национал пред трансфер в Бундеслигата!?"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D1%8A%D1%81-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E---%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB-news706021.html", "text": "Сензационни разкрития за правителството и управляващата коалиция направи вицепремиерът Валери Симеонов пред ПИК. Какво става в кабинета и държавата?! ОЧАКВАЙТЕ САМО В ПИК ТАЗИ ВЕЧЕР!", "date": "2017.11.19", "title": "БОМБА В ПИК! Вицепремиерът Валери Симеонов със сензационно интервю - какво става в правителството?!"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81-%D1%88%D0%B5%D1%81%D1%82%D0%B8-%D1%80%D0%B0%D0%B7%D0%BF%D0%B8%D1%82-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F-news706019.html", "text": "Полицията разпита за шести път израелския премиер Бенямин Нетаняху заради подозрения в корупция, пише Хаарез, цитиран от Фокус. Има информация, че Нетаняху е приемал луксозни подаръци от свои богати поддръжници, включително от израелския бизнесмен и холивудски продуцент Арнън Милчън. Според данните, продуцентът е му изпратил кутии луксозни пури и други предмети на стойност десетки хиляди долари. Самият Милчън бе разпитан по този повод през септември. Полицията е пристигнала в резиденцията на премиера в Ерусалим в малко след 16,00 часа местно време в неделя. Това е второто им посещение в дома на Нетаняху за разпит за последните 10 дни.", "date": "2017.11.19", "title": "РАЗСЛЕДВАНЕ! Полицията с шести разпит на премиера Нетаняху заради подозрения в корупция"}
{"url": "http://pik.bg/%D0%B2%D0%B5%D1%87%D0%B5%D1%80-%D0%BF%D1%80%D0%B5%D0%B4%D0%B8-%D0%BB%D1%8F%D0%B3%D0%B0%D0%BD%D0%B5-%D1%81%D0%BC%D0%B5%D1%81%D0%B2%D0%B0%D0%B9%D1%82%D0%B5-%D1%81%D0%BE%D0%BB-%D0%B8-%D0%B7%D0%B0%D1%85%D0%B0%D1%80-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D1%81%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-news705934.html", "text": "Ако искате да имате спокоен сън, живот без главоболие и по-добър имунитет, започнете с консумирането на следните съставки. Това вероятно не е най-популярната комбинация, но ако страдате от безсъние, смесването захар и сол може да бъде страхотно за вас, съветва \"За жената\". Не е препоръчително да комбинирате тези съставки в големи количества, защото не е добре за здравето, но ако ги въвеждате разумно ще забележите голяма полза. Предимства на тази смес: – Премахване на безсъние – Премахване на главоболие – Укрепване на имунната система Приемът на тези съставки ще повиши нивото на серотонин в организма, което означава, че ще действа срещу стреса. Опитайте тази чудотворна рецепта: Необходими съставки: – 5 супени лъжици кафява захар – 1 супена лъжица морска сол Смесете съставките, вземете стъклен съд и поставете сместа. Начин на употреба: Би трябвало да вземете малко количество от приготвената смес и да го поставите на езика си. Нека сместа бавно се стопи в устата. Процедурата повтаряйте всяка вечер преди лягане.", "date": "2017.11.19", "title": "Вечер преди лягане: Смесвайте сол и захар! Резултатите са невероятни!"}
{"url": "http://pik.bg/%D1%85%D0%B0%D1%81%D0%B0%D0%BD-%D0%B0%D0%B7%D0%B8%D1%81-%D0%BF%D0%BE%D1%87%D0%B8%D0%B2%D0%B0%D0%B9-%D0%B2-%D0%BC%D0%B8%D1%80-%D1%88%D0%B0%D0%BC%D0%BF%D0%B8%D0%BE%D0%BD%D0%B5-news705961.html", "text": "Почетен гражданин на Община Кърджали от 2000година, трикратен олимпийски шампион по вдигане на тежести, седем пъти световен шампион и подобрява 46 пъти св От мое име и от името на гражданите на Община Кърджали, изразявам най-дълбоката си съпричастност към близките и семейството на Наим Сюлейманоглу - в негово лице спорта загуби един голям Шампион, а Кърджали се раздели с един истински приятел. Това написа в профила си във Фейсбук кметът на Кърджали Хасан Азис по повод кончината на големия щангист. Ето какво пише още Азис: Почетен гражданин на Община Кърджали от 2000година, трикратен олимпийски шампион по вдигане на тежести, седем пъти световен шампион и подобрява 46 пъти св", "date": "2017.11.19", "title": "Хасан Азис: Почивай в мир, Шампионе!"}
{"url": "http://pik.bg/%D0%B0%D0%BA%D1%86%D0%B8%D1%8F-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D1%82%D1%8A%D1%80%D1%81%D0%B8-%D0%BE%D1%80%D1%8A%D0%B6%D0%B8%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B0-%D1%80%D0%BE%D0%B1%D0%B5%D1%80%D1%82-%D0%B2%D0%B5%D0%BB%D0%B8%D1%87%D0%BA%D0%BE%D0%B2-news705965.html", "text": "Полиция в Перник провежда акция по претърсването на тревните площи и храстите над паркинга на болницата в града, съобщава Струма.бг По непотвърдена информация органите на реда търсят оръжието на убийството на Роберт Величков. От сутринта на паркинга има три патрулки, криминалистична лаборатория и пожарна. Полицаи претърсват всеки сантиметър, ползват дори лопати, ако се наложи да копаят. Величков бе разстрелян показно в района на кафене „Малибу“ в Перник на 15 ноември. Килърите убиха 25-годишния наркодилър, преследваха неговия приятел Сашо Печения по уличките в района и му нанесоха побой. Според свидетелските му показания нападателите са били двама с маски. Полицията работи по всички възможни версии. Сред тях са отмъщение, преразпределение на наркопазара в Перник и неуредени финансови отношения. До момента извършителите не са задържани.", "date": "2017.11.19", "title": "Акция! Полицията в Перник търси оръжието на убийството на наркодилъра Роберт Величков"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%B4%D0%B5%D0%BD%D0%B8%D1%81-%D0%B5%D1%80%D1%88%D0%BE%D0%B2-news705963.html", "text": "След продължително боледуване снощи в столично лечебно заведение е починал бизнесменът Денис Ершов, съобщава \"Флагман\". Причината за смъртта на 56-годишния руски предприемач е рак на кръвта. Кой е Денис Ершов? Ершов е роден в град Челябинск, Русия, където учи в художествено училище, гражданин е и на Литва. Става инженер по разработка на нефтени находища, след като завършва Тюменски индустриален институт в Сибир. В годините на демокрацията се занимава с частен бизнес и става вицепрезидент в Конекс - фирма, която за времето си е един от най - големите износители на петрол. Създава Нафтекс през 1991 г., става и основен акционер заедно с Митко Събев в Петрол Холдинг. През 2015 г. Ершов продава своите акции в Петрол холдинг и престава да бъде негов съсобственик. Ершов е изгонен от България по заповед на директора на Националната служба за сигурност (НСС) през 2000 г., тъй като властта у нас го счита за заплаха за националната сигурност. Тогава директор на НСС е Атанас Атанасов. В заповедта, освен Денис Ершов е записано и името на Майкъл Чорни и на още 3-ма руски бизнесмени. Ершов обжалва това и печели делата в съда, така от 2004 г. отново има право да влиза в страната ни. Години по-късно разказва, че заповедта за забрана за влизане в България срещу него не е политическа, но е поръчкова. За последно името му отново влезе в медиите със скандала, който избухна между него и Митко Събев по вписването на ръководството на Петрол Холдинг АД.", "date": "2017.11.19", "title": "Почина Денис Ершов"}
{"url": "http://pik.bg/%D0%B7%D0%B0-%D0%BF%D0%B5%D1%82%D0%B8-%D0%BF%D1%8A%D1%82-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D0%B4%D0%B0%D1%8F-%D0%B8-%E2%80%9E%D0%BA%D0%BD%D1%8F%D0%B6%D0%B5%D0%B2%D0%BE%E2%80%9C-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D0%BF%D1%80%D0%BE%D1%82%D0%B5%D1%81%D1%82-news705962.html", "text": "Жителите на Владая и квартал „Княжево“ проведоха поредния си, пети  протест. Те настояват за светофарна уредба на един от най-опасните пътища на изхода на столицата – пътя за Перник, съобщи Би Ти Ви. Протестът им е символичен – под охраната на полицията недоволните граждани затвориха пътя. „Протестираме и ще продължаваме да протестираме, докато не бъдат удовлетворени исканията ни за подобряване на транспортното обслужване и за осигуряване на безопасността на жителите – категоричен бе един от организаторите на протеста. - От Общината обещаха, че ще има светофари и че ще има маршрутната линия 22. Все още нищо от това не е факт. Досега единствената промяна е частичното е възстановяване на автобусна линия 58“. При недоволните бе общинският съветник Симеон Славчев. Той увери, че ще настоява за бърза реакция и решения. Славчев каза, че е предложил на инициативния комитет на протестиращите да се срещне с експертите по транспорт и заедно да разгледат цялостната комуникационна и транспортна схема на района, за да може да имат бърз и достъпен градски транспорт.", "date": "2017.11.19", "title": "За пети път! Жителите на Владая и „Княжево“ проведоха протест"}
{"url": "http://pik.bg/%D0%BF%D0%BE%D0%B1%D0%BE%D0%B9%D0%BD%D0%B8%D0%BA-%D0%BE%D1%82-%D0%B3%D0%BB%D0%BE%D0%B6%D0%B5%D0%BD%D0%B5-%D0%BD%D0%B0%D0%BB%D0%B8%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%B3%D0%BE-news705937.html", "text": "Арестуваха побойник от Гложене, налетял да бие служители на реда, съобщиха от ОД на МВР във Враца, цитирани от Конкурент. Инцидентът се разиграл в кафене-аперитив в село Гложене, към 13:00 часа в събота. 36-годишният А.А. от козлодуйското село и съселянинът му Н.Г., на 20 г., пребили от бой по-възрастния си опонент Д.Д., на 38 г. Повикана на място линейка натоварила потрошения мъж и след установяването на фрактура на десния крак, го откарала към врачанската болница. Докато изяснявали обстоятелствата за вънзикване на побоя, полицаите били нападнати от А.А., който бил задържан за 24 часа в ареста. Очаква се А.А. да бъде съден за хулиганство по бързата процедура.", "date": "2017.11.19", "title": "Побойник от Гложене налита на полицаи, арестуват го"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%BE%D1%80%D0%B0-%D0%BA%D1%80%D1%83%D0%BC%D0%BE%D0%B2%D0%B0-%D0%BB%D0%B5%D0%B3%D0%BD%D0%B0-%D0%BF%D0%BE%D0%B4-%D0%BD%D0%BE%D0%B6%D0%B0---%D0%B1%D0%BE%D0%BB%D0%B5%D0%B7%D0%BD%D0%B5%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BD%D0%B0-%D0%BE%D1%87%D0%B8%D1%82%D0%B5-%D0%B5%D0%B4%D0%B2%D0%B0-%D0%BD%D0%B5-%D0%BF%D0%B0%D1%80%D0%B0%D0%BB-news704251.html", "text": "Неотдавна Лора Крумова се изправила пред сериозен здравословен проблем, свързан с очите й. Състоянието на нейното зрение било толкова влошено, че се наложило журналистката да превъзмогне страха си от болнични заведения и да легне под ножа. Очните проблеми я преследвали още от детска възраст, когато носела очила с рекордно висок диоптър. Болестта била наследствена, но докторите имали надежда, че с годините ще отшуми. Това не се случило и когато Крумова започнала да работи в телевизията, сменила очилата с лещи, които изглеждали по-добре пред камерата. Забременявайки обаче, овладеният дотогава проблем се задълбочил и лекарите я стресирали, че е възможно да загуби зрението си, особено ако реши да ражда по естествен път. Единственият изход за в бъдеще била лазерната операция, която се определя като безболезнена. Лора била наясно с цялата процедура, но страхът й бил толкова голям, че едва не си навлякла още по-тежка диагноза. От паниката тв звездата напрегнала до скъсване нервите си и се разминала на косъм с лицева парализа. Специалистите я отървали от последствията, но възстановителният период също я съкрушил. Крумова получила категорична забрана да носи грим, а предвид нейната професия това било невъзможно. След много разговори с докторите все пак склонила да се появи в ефир без макиаж, а смелостта й коствала хиляди подигравки. Журналистката изпитвала панически ужас от болници и поликлиники и с мъка ги посещавала дори когато ставало дума за здравето на детето й. Обикновено го поверявала на някоя от двете баби, които й помагали в отглеждането. Заради страха към медицинските инструменти толкова години не се навила да се подложи и на естетическа операция, за разлика от колежките си в телевизията, които са с абонамент за пластичните хирурзи у нас. В периода, когато Крумова бе достигнала тегло от 100 килограма, сериозно се замисляла дали да не си направи липосукция, но не посмяла да реши мъките си отведнъж, а продължава да се бори с килограмите, придържайки се към житния режим на Петър Дънов.", "date": "2017.11.19", "title": "САМО В ПИК И \"РЕТРО\"! Лора Крумова легна под ножа - болезнена операция на очите едва не парализирала лицето й"}
{"url": "http://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BE%D1%82%D0%BF%D0%B0%D0%B4%D0%BD%D0%B5-%D0%BE%D1%82-%D0%B4%D0%BD%D0%B5%D0%B2%D0%BD%D0%B8%D1%8F-%D1%80%D0%B5%D0%B4-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-news705952.html", "text": "НС на БСП Ако Борисов има данни за хора, които се занимават с наркотрафик в парламента, казал ли е той властите за това, а ако не е, не излиза ли че ги прикрива?Това попита народният представител от „БСП за България” Александър Симов по БНР, съобщиха от пресцентъра на . По думите му премиерът не може да хвърля просто така информация в пространството. „Ние тук сме свикнали Борисов да говори всякакви неща, без да ги премисля и никой да не се впечетлява от това”, каза Симов. Той коментира модела на ГЕРБ за управление на държавата. „Аз съм избран от Кърджали и знам какво представлява моделът Цвета Караянчева там – моделът, който ГЕРБ градят навсякъде, модел на роднинските връзки. Затова аз гласувах против тя да заеме мястото на председателя на НС Димитър Главчев”, обясни народният представител от левицата. Александър Симов каза, че по време на провелия се вчера Национален съвет на БСП Корнелия Нинова е получила мандат да подпише като съвносител допълнението в Конституцията по повод приватизацията в България, а парламентарната група на „БСП за България” няма да подкрепи предложениято на ГЕРБ. „Защото може да се окаже, че всичко това се прави от ГЕРБ, за да се разследва приватизацията само на Техноимпекс и срещу председателя на БСП. Затова лидерът на опозицията ще подпише, за да не бъде обвинявана после, че се прикрива”, обясни Александър Симов. По повод темата за искания вот на недоверие от БСП, Александър Симов каза, че именно корупцията няма да отпадне от дневния ред на обществото. „Тази тема интересува най-много хората. До този извод съм стигнал от разговорите с хората, които непрекъснато водя. Още повече, и филмът на Елена Йончева показва как лесно се преминава границата ни с Турция, което навежда на мисълта, че тя не е строена както трябва, а за нея са платени милиони”, посочи Симов.", "date": "2017.11.19", "title": "Александър Симов: Корупцията няма да отпадне от дневния ред на обществото"}
{"url": "http://pik.bg/%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D1%80%D0%B5%D1%88%D0%B0%D0%B2%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%BA%D0%B8%D1%88%D0%B8%D0%BD%D0%B5%D0%B2-news705903.html", "text": "Жителите на молдовската столица Кишинев ще участват в референдум, на който ще отговорят на въпроса „дали освобождават Дорин Киртоаке от длъжността му на кмет на Кишинев“, предава IPN, цитирани от Фокус. Референдумът ще бъде приет за валиден, ако поне една трета от гласоподавателите в столицата гласуват. 307 избирателни секции са отворени днес между 7 и 21 часа българско време. Предварителните резултати от местния референдум ще бъдат обявени в полунощ. Допитването е организирано от инициативен комитет на Социалистическата партия, която е събрала 80 хил. подписа за провеждането му. Киртоаке е разследван за злоупотреба с влияние и пасивна корупция.", "date": "2017.11.19", "title": "Референдум решава бъдещето на кмета на Кишинев"}
{"url": "http://pik.bg/%D1%8E%D0%B1%D0%B8%D0%BB%D0%B5%D0%B9-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%B8-%D0%BF%D1%80%D0%B8%D0%BD%D1%86-%D1%84%D0%B8%D0%BB%D0%B8%D0%BF-%D0%B7%D0%B0%D0%B5%D0%B4%D0%BD%D0%BE-70-%D0%B3%D0%BE%D0%B4%D0%B8%D0%BD%D0%B8-%D1%81%D0%BD%D0%B8%D0%BC%D0%BA%D0%B0-news705901.html", "text": "Бъкингамският дворец публикува нова портретна снимка на кралица Елизабет II и съпруга й принц Филип в чест на наближаващата 70-а годишнина от тяхната сватба, предаде Ройтерс. Две години след края на Втората световна война те сключват брак в Уестминстърското абатство на 20 ноември 1947 г. На бляскавата церемония присъстват държавници и кралски особи от цял свят. На фотографията, направена по-рано този месец, кралицата е в същата рокля, с която е била на благодарствената служба за тяхната \"диамантена сватба\", отслужена в същото абатство. Тя е закичена с брошка \"скарабей\" от жълто злато и инкрустирани рубини и диаманти, подарена й от принц Филип през 1966 г.", "date": "2017.11.19", "title": "ЮБИЛЕЙ! Кралица Елизабет II и принц Филип заедно 70 години (СНИМКА)"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-19-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-8-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D1%81%D0%B5%D0%BB%D0%BE-%D0%BA%D1%80%D0%B0%D0%B9-%D0%BF%D0%B5%D0%BA%D0%B8%D0%BD-news705904.html", "text": "19 човека са загинали, а други осем са пострадали при пожар в село край Пекин, съобщи Би Ти Ви. На място са пристигнали 14 противопожарни екипа, които за два часа се успели да потушат пламъците. Ранените са настанени в болница. Властите са започнали разследване под личното ръководство на секретаря на градския комитет на компартията в Пекин,  а по-късно стана ясно, че има арестувани. Централната телевизия на Китай не съобщава броя на задържаните и дали са заподозрени в подпалвачество или престъпна небрежност. На разпространени от Синхуа снимки се виждат пожарникари пред двуетажна панелна сграда, в каквато обикновено биват настанявани срещу ниски наеми мигранти, изпълняващи тежък физически труд в Пекин.", "date": "2017.11.19", "title": "Огнен ад! 19 загинали и 8 ранени при пожар в село край Пекин"}
{"url": "http://pik.bg/%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE-%D0%BC%D1%8A%D0%B6-%D0%BE%D1%82%D0%BA%D1%80%D0%B8-%D1%82%D1%80%D1%83%D0%BF%D0%B0-%D0%BD%D0%B0-%D1%81%D1%8A%D1%81%D0%B5%D0%B4-%D1%81-%D0%B1%D1%80%D0%B0%D0%B4%D0%B2%D0%B0-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-news705947.html", "text": "59-годишен мъж е бил убит в дома си във варненското село Войводино, казаха от дирекцията на полицията в морската столица. Тялото му е открито от съсед с брадва в главата. След като е получен сигнала, на мястото веднага са изпратени екипи на полицията и спешна помощ. Медиците само са констатирали смъртта. Тялото е откарано за аутопсия в съдебна медицина, обясниха от полицията. При първоначалния оглед са открити следи от насилие, случаят е докладван на дежурен прокурор в Окръжна прокуратура Варна. Назначени са експертизи. Предполага се, че става въпрос за битов сканадал. Все още няма задържан, обясниха разследващите.", "date": "2017.11.19", "title": "УБИЙСТВО ВЪВ ВАРНЕНСКО! Мъж откри трупа на съсед с... брадва в главата "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-%D1%80%D0%B0%D0%B7%D0%B1%D0%B8%D0%BB%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D1%8A%D0%B6%D0%B0-%D1%81%D0%B8-%D0%B2%D0%B0%D1%81%D0%B8%D0%BB---%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BD%D0%B0-%D0%B2%D0%BE%D0%B4%D0%B5%D1%89%D0%B0%D1%82%D0%B0--news704755.html", "text": "Перфектният брак на Ани Цолова и съпруга й Васил имал тъмна предистория, за която водещата не обелвала и дума. Преди да се влюби в нея, операторът имал друго семейство, което с лека ръка зарязал, за да тича след журналистката. След като ги напуснал, първата му съпруга Екатерина и дъщеря му Ада взели решение да емигрират. И до ден-днешен двете живеели отвъд Океана, а щерка му била вече дипломирана студентка. Момичето завършило архитектура, а след това и интериорен дизайн в престижен институт в Ню Йорк и заради забележителния й успех веднага я поканили да преподава в него. В момента Ада се подвизавала като асистент във ВУЗ-а и продължавала да живее заедно с майка си. Първата жена на Васил пък дори след развода решила да запази фамилията му, която Цолова от своя страна добави с тире към името си. В началото на връзката си с него двете баджаначки нямали контакт, а тя сравнително късно разбрала за двойствения му живот. Телевизионерът умело прикривал както семейния си статус, така и годините си, защото искал да я впечатли по-бързо. Когато Ани научила, че е семеен и с 15 години по-възрастен от нея, журналистиката си помислила, че се шегува. Заради миналото на оператора майката на Цолова се обявила против тяхната връзка. Дори това обаче не спряло водещата да свие семейно гнездо с Васил, а впоследствие и да му роди дете. Именно появата на сина им Калоян стопила ледовете между нея и другото му семейство. Сега двете жени на телевизионера имали топли отношения, а веднъж в годината дъщеря му им гостувала в прословутия им палат в Драгалевци. Ани и Васил през отминалия октомври отпразнували 11 години съвместно съжителство, през което обаче скандалната водеща многократно напускала половинката си. Първата им разлъка била малко преди сватбата, когато й дотегнало от свободолюбието на мъжа й и навиците му да не се прибира. Тогава Цолова го изгонила от предишното им жилище и не искала да го чува цял месец. Простила му, когато се появил изненадващо пред вратата и поискал да пренощува при нея. Търканията в брака им произлизали предимно от факта, че доскоро вече безработната водеща изкарвала повече пари от мъжа си, а това го потискало. Той пък не отговарял изобщо на романтичните й пориви и за всичките 11 години съжителство й подарил цветя само два пъти.", "date": "2017.11.19", "title": "САМО В ПИК И \"РЕТРО\"! Ани Цолова разбила семейството на мъжа си Васил - съпругът на водещата крие в Америка предишен брак и дъщеря студентка"}
{"url": "http://pik.bg/%D0%BF%D0%B8%D1%8F%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D0%B5%D1%86-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B5%D0%B4%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-news705909.html", "text": "Морски пехотинец от въоръжените сили на САЩ, дислоциран в Окинава, Япония, предизвика пътно-транспортно произшествие в град Наха, при което загина един човек, съобщава телевизионната компания NHK. Малолитражен камион, управляван от 60-годишен японец, правил маневри на кръстовище, когато в него се врязал друг камион, който пътувал насреща. Вторият камион е бил управляван от американски военнослужещ, който е бил в нетрезво състояние. Концентрацията на алкохол в кръвта на морския пихотинец е била три пъти над допустимото. Пострадалият японец бил откаран в болница, където обаче няколо часа по-късно е починал. Според очевидци, камионът, управляван от американския военен, е навлязъл в кръстовището на червен светофар.", "date": "2017.11.19", "title": "Пиян американски морски пехотинец предизвика катастрофа с една жертва в Япония"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-18-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%B2-%D1%82%D1%83%D1%80%D1%86%D0%B8%D1%8F-news705955.html", "text": "Двама души са загинали, а други 18 са получили различни наранявания, след като автобус се е преобърнал в турската провинция Елязъг, съобщава Hurriet. Посочва се, че инцидентът е станал на пътя между градовете Ергани и Маден. Подробностите около случилото се се изясняват.", "date": "2017.11.19", "title": "Двама загинали и 18 ранени, след като автобус се преобърна в Турция"}
{"url": "http://pik.bg/%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D1%80%D0%BE%D1%81%D0%B8-news705973.html", "text": "Преди няколко дни италианска медия излезе с информация, че треньорът на Левски - Делио Роси, е сред вариантите за нов национален селекционер на Италия. Както е известно Джанпиеро Вентура бе уволнен от поста след грандиозния провал в баражите за Мондиал 2018 срещу Швеция. От \"Герена\" обявиха пред \"Меридиан мач\", че на този етап от италианската федерация не са влизали в контакт с Роси, а по всичко изглежда, че няма и да го направят. Сред вариантите за нов селекционер на \"адзурите\" са още имена като Карло Анчелоти и Масимилиано Алегри. Очаква се развитие по темата да има в понеделник, за когато е насрочен Изпълком.", "date": "2017.11.19", "title": "Важна новина за \"сините\"! Роси..."}
{"url": "http://pik.bg/%D1%82%D0%B5%D0%B6%D0%BA%D0%BE-%D0%BE%D1%81%D1%82%D0%B0%D0%B2%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%BC%D0%B8%D0%BA%D1%80%D0%B5-news705956.html", "text": "Тежко остава състоянието на част от ранените при двете катастрофи в района на село Микре на пътя София – Варна, съобщава Би Ти Ви. Все още има опасност за живота на жената, пострадала при челния сблъсък между пътнически бус и товарен автомобил в петък. Тя е в критично състояние във Военномедицинска академия. В тежко състояние в болница „Лозенец“ са още двама от пострадалите. Под лекарско наблюдение в Ловешката болница остават осем от ранените. В реанимацията все още са 12-годишното дете и майка му, пострадали при втората катастрофа в района на Микре, станала вчера. При сблъсъка загина 13-годишно момче. Животът на брат му вече е вън от опасност, но състоянието на майката е тежко.", "date": "2017.11.19", "title": "Тежко остава състоянието на част от ранените край село Микре"}
{"url": "http://pik.bg/%D0%B8-%D0%BE%D1%82-%D0%BC%D0%BB%D0%B0%D0%B4%D0%B5%D0%B6%D0%BA%D0%B0%D1%82%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B2-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%BE-news705926.html", "text": "Влиятелната младежка лига на управляващата партия в Африкански национален съюз на Зимбабве – Патриотичен фронт поиска президентът на страната Робърт Мугабе да подаде оставка и заедно със съпругата му Грейс да бъдат отстранени от партията, съобщи Франс Прес, цитиран от Фокус. Досега младежката лига бе лоялна на 93-годишния Мугабе, но след като миналата седмица военните поеха контрол над властта, от организацията обявиха, че президентът трябва да подаде оставка „за да може да си почине, както се полага на един възрастен държавник“.", "date": "2017.11.19", "title": "И от младежката организация на управляващата партия в Зимбабве скочиха срещу президента Робърт Мугабе"}
{"url": "http://pik.bg/%D0%B4%D0%B5%D0%BD-%D0%BD%D0%B0-%D1%82%D1%80%D0%B0%D1%83%D1%80-%D0%B2-%D0%BC%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-news705931.html", "text": "Кметът на община Момчилград Сунай Хасан обяви днешния неделен ден за ден на траур в памет на Наим Сюлейманоглу, съобщиха от пресцентъра на общината, цитирани от Фокус. Многократният световен шампион по вдигане на тежести е почетен гражданин на община Момчилград от 2000 година. Със заповедта си кметът отмени всички публични тържества и радостни ритуали днес. Националният флаг пред всички административни сгради е свален наполовина на пилоните. \"За съжаление загубихме най-известният момчилградчанин. В негово лице жителите на Момчилград имаха един добър приятел, който в годините винаги е бил съпричастен към родния си край\", заяви Сунай Хасан Делегация от Момчилград, водена от кмета Сунай Хасан отпътува за Истанбул, където ще отдаде последна почит на Наим Сюлейманоглу и ще присъства на погребението му. В делегацията са включени общински съветници, представители на администрацията, кметове на населени места и граждани, както представител на община Кърджали - заместник кмета Мюмюн Али.", "date": "2017.11.19", "title": "Ден на траур в Момчилград в памет на Наим Сюлейманоглу"}
{"url": "http://pik.bg/%D0%BD%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D1%81%D1%82%D0%B8%D0%B0%D0%BD-%D1%82%D0%B0%D0%BA%D0%BE%D0%B2-%D1%89%D0%B5-%D0%B1%D1%8A%D0%B4%D0%B5-%D1%83%D1%87%D1%80%D0%B5%D0%B4%D0%B5%D0%BD%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F-news705932.html", "text": "В Юридическия факултет на СУ \"Св. Климент Охридски\" няма да има аудитория, която носи името на покойния преподавател по право доц. Кристиан Таков. Зад инициативата по именуването застанаха над 4 200 души, но искането беше отхвърлено с 12 гласа \"против\", 4 \"за\" и 4 – \"въздържал се\". Делото и идеите на Таков обаче ще бъдат продължени с редица инициативи от неговите приятели, студени и близки, съобщава Би Ти Ви. Христо Христев, който е преподавател по право на Европейския съюз в Софийския университет, посочи, че е подкрепил инициативата за именуването на аудитория заради гражданската реакция и заради приятелството му с Таков. „Факт е, че юридическият факултет следва практиката да не наименува аудитории на преподаватели и юристи и не бива да се стигматизира резултата от инициативата. Трябва да се вдъхновим от отношението му към правото и обществото, а не на тази база да създаваме огневи точки. Ще опитаме да намерим жива форма, чрез която да продължим примера му – чрез научна конференция на името му, а с други негови приятели и преподаватели обмисляме да организираме една правна клиника, неформална организация”, заяви в студиото на сутрешния блок на Би Ти Ви Христев. Майката на Кристиан Таков Галя Йончева посочи, че в близките дни ще бъде учредена фондация на негово име, но това, което продължава паметта му е работата му. „Кристиан е вложил много философия в своите трудове. Той сам е изградил свой паметник, тези книги ще се изучават и той продължава по този начин да живее”, каза тя. Тя беше категорична, че няма отношение към казуса със СУ. „Моят син остави знаме, което се развява и е символ на големите му идеи за правда, свобода и истина”, допълни тя. „В последните пет години открих неподозирани качества в характера на сина ми. След страшната диагноза той не отказваше ангажименти, не промени начина си на живот и дори може би приемаше повече задачи, за да си докаже. че може. И беше с една усмивка на лицето, казвайки, че се чувства добре. В деня на сбогуването с него небето плака и още 2 000 души плакаха, които дойдоха да се простят с него. Бях изумена от лавината енергия от тези хора”, сподели Йончева.", "date": "2017.11.19", "title": "На името на Кристиан Таков ще бъде учредена фондация"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-3-%D0%B3%D0%BE%D0%B4%D0%B8%D0%BD%D0%B8-%D0%B1%D1%8F%D1%85-%D0%B0%D0%BA%D1%82%D1%8C%D0%BE%D1%80-%D0%B8%D1%81%D0%BA%D0%B0%D1%85-%D0%B4%D0%B0-%D1%81%D1%8A%D0%BC-%D0%BD%D0%BE%D0%B2%D0%B8%D1%8F%D1%82--news705942.html", "text": "- Все още го усещам, защото много обичам Бургас. Живях постоянно там, докато навърших 18 години. Тогава градът беше много по-различен, отколкото е в момента. Това бяха времената на късния социализъм и ранния преход. На бързата промяна. През последните десет години Бургас се превърна в модерен и подреден град. Когато аз живеех там, беше хаотичен и занемарен и въпреки това пак си беше хубав. Започнах да осъзнавам това чак след като спрях да живея за постоянно там. Сега, за съжаление, намирам време да се връщам в Бургас само през лятото, но в София често се виждам с мои приятели бургазлии, с които се познаваме още от детските години. Бургазлии сме местни шовинисти и естествено, когато се видим, си говорим основно за Бургас. - Родителите ми са хора от българската средна класа, която изнесе прехода на гърба си. Баща ми е инженер и се пенсионира преди няколко години, а майка ми е строителен техник. От 30 години живеят в двустаен панелен апартамент в един от кварталите на Бургас. Не бяха амбициозни родители и държаха на първо място да стана добър човек. Не са ме насочвали към определени професии. Мисля, че това беше правилно. Сега аз и жена ми прилагаме тази стратегия спрямо нашите деца. - Най-много съм играл на футбол. До гимназията мечтаех да стана футболист и по тази причина не отделях много внимание на училището. Аз съм от поколението, което израсна с великия национален отбор по футбол от 1994 г. По онова време всеки искаше да е като Стоичков, Сираков, Костадинов и останалите. В същото време по свое желание ходех на уроци по цигулка в продължение на 8 години. В нашето семейство няма музиканти и хора на изкуството, но когато бях във втори клас, изведнъж ми се прииска да свиря на цигулка. Записаха ме на уроци. Малко по-късно взе да ми омръзва, но ми беше неудобно да се откажа, защото инициативата беше дошла от мен. В гимназията пропуших, пубертетът ме удари и се отказах от футбола. Колкото до обелените колена и наказанията – имал съм много такива ситуации, както всяко дете. Не мога да кажа, че съм бил проблемен и палав, нито пък, че съм се отличавал с някакви особени качества. Майка ми ми казваше, че съм от тихите води – правех бели, без да ме хванат на местопрестъплението, а понякога даже и без изобщо да се разбере. - Замени ги свободата на улицата и на квартала, в който израснах. Сега си давам сметка в колко опасни времена сме живели и с каква смелост родителите ми са ме пускали да обикалям по улиците заедно с приятелите от блока. Винаги са ми имали доверие и това ме е карало да се самоконтролирам. Казармата я замених със студентския живот – започнах да живея сам, когато още нямах 18 години. Бяха хаотични, но весели и интересни времена. В интерес на истината, бригадите не са ми липсвали, защото винаги съм смятал, че е далеч по-добре човек да отиде на плаж, вместо да бере череши например. - Покрай футбола си бях развалил успеха в училище. Реших да кандидатствам актьорско майсторство, защото за тази специалност не се искаше бал. Започнах да ходя редовно на театър чак в гимназията. Станах самоук китарист и свирех по цял ден вкъщи. С това замених футбола. После започнах да свиря и в компания. Сега свиря по-рядко, но гледам да поддържам форма. Дъщеря ми обича да й свиря, когато имам време. Кандидатствах само в НАТФИЗ, но ме скъсаха на последния кръг. След това се оказа, че всички, които сме скъсани на този етап, можем да влезем без изпит в Благоевград. Учих там четири години и веднага след това ме поканиха да започна на щат в театъра в Стара Загора. Така в продължение на три години бях професионален актьор. Не бях слаб актьор, но и не бях най-великият. После дойдох в София с идеята да ходя по кастинги, но разбрах, че това не е за мен и някак си по естествен път се отказах. Тогава започнах да се интересувам по-активно от политика. Всъщност от политика съм се интересувал, откакто се помня. Като малък гледах всяка вечер новините с дядо ми Тома и бях запомнил имената на половината европейски министър-председатели. Ползваха ме за атракция, когато ни идваха гости. През 2006 г. започнах да пиша за в. „Гласове”. Тогава осъзнах, че политиката е истинското ми призвание и ме влече повече от театъра. - Приеха ме магистратура, когато бях журналист. Завърших семестриално с отличен успех. След това се запознах с жена ми, ожених се и се роди дъщеря ми. Започнах да пиша и книгата „Досието на Доган” и някак си животът ме грабна. Успях да се взема в ръце и да напиша дипломната си работа чак в края на 2015 г., а през лятото на 2016 г. я защитих. Темата ми беше: „Служебните правителства като инструмент за разрешаване на политически кризи”. Иначе политиката има много общо с театъра, и то в добрия смисъл на думата – и в двата случая трябва да вярваш в това, което говориш. Ако не го правиш, никой не ти вярва. - Винаги съм обичал историята. „Досието на Доган” написах, докато на власт беше тройната коалиция с мандата на ДПС. Тогава бях доста радикален антикомунист и противник на управлението. Доган винаги е бил обгърнат с митове и това го прави интересен за широката публика. Когато беше приет Законът за досиетата през 2007 г., се сетих, че може би е запазено нещо и от досието на Доган. Отидох в комисията и започнах да чета. Оказа се, че е запазено цялото досие, което се състоеше от десет тома. Започнах да чета през 2008 г. Времето, прекарано в архива, ми даде доста познания, които ползвам и до днес. Тогава отношението ми към Доган беше изцяло негативно, но сега, когато се занимавам професионално с политика, разбирам, че това не е толкова лесна работа, колкото съм си мислел по онова време. Не съм склонен да го сатанизирам и дори съм на мнение, че в първите години на демокрацията той изигра решаваща роля за мирния преход в България. Втората си книга написах за удоволствие. Тя представя кратки, малко известни истории за известни и позабравени личности от нашето минало. - Никога не съм имал контакт с него и дори не съм го виждал на живо. В този смисъл не зная как минава денят му и какви са здравословните му проблеми. Покрай прочита на досието му познавам личната му история до 1989 г. Това е човек с много силен характер, който е тръгнал от нищото, самообразовал се е от доста ранна възраст и се е позиционирал политически още във времената на комунизма. Бил е и безскрупулен, и аналитичен, и способен да взима бързи и резки решения. Не се колебае да се разделя с най-близките си хора, когато това е необходимо за политическото оцеляване на него и на партията му. Политическата му роля е прекалено сложна, за да бъде обяснена с няколко изречения. Колкото до демонтирането – не съм убеден, че тази стратегия е измислена от него. Не мисля и че сегашното управление е големият проблем на ДПС. Големият проблем е, че партията все още не може да отговори на въпроса дали е способна да съществува без Доган. Първият опит за инсталиране на нов лидер в лицето на Местан се провали с гръм и трясък. Мисля, че Карадайъ има по-голям потенциал от Местан, но все още големите битки пред него предстоят. - Запознах се с Меглена Кунева преди президентските избори през 2011 г. Тя ме покани да стана съучредител на Движение „България на гражданите“ през 2012 г. По това време бях опозиционен журналист и опонент на тогавашното правителство на Бойко Борисов. Приех да участвам и по-късно ме избраха за член на ръководството. Като типичен неопитен човек в професионалната политика вложих много емоции и направих редица грешки. Когато през 2013 г. партията се провали на парламентарните избори, започнах да осъзнавам, че политиката изобщо не е това, което съм си мислел. Прекарах една година в анализиране на грешките си, а те бяха доста. Преосмислих цялостното си поведение, защото интуитивно знаех, че неуспехът ми се дължи на самия мен. В края на 2013 г. участвах в създаването на Реформаторския блок. Още преди това бях сигурен, че подобен политически проект би бил успешен само ако е ясно идеологически позициониран в консервативното дясно, ако има общ лидер и обща организационна структура. Написах тези мои виждания в една статия, която не се прие добре в ръководството на „България на гражданите”, а и в другите партии от Блока. След евроизборите през 2014 г. осъзнах, че Реформаторският блок е обречен на провал, защото всички партии в него се мразеха една друга. Аз съм отборен играч и не мога да играя в отбор, в който нападателите бележат голове в собствената си врата. Често лидерите на бившата десница наричат това поведение индивидуализъм. Това не е индивидуализъм, а елементарно поведение, което може да доведе само до провал. Затова отказах да се кандидатирам за депутат. Осъзнах, че на изборите ще съм принуден да лъжа, че блокът е единен и дългосрочен политически проект. Знаех, че той не е такъв. Държа да подчертая, че въпреки различията, които възникнаха между мен и Меглена Кунева, аз продължавам да я уважавам, защото тя ми даде възможност да се докосна до истинската политика. - Запознах се с Бойко Борисов през лятото на 2013 г. Тогава беше най-тежката му опозиционна фаза. По време на изборите, като кандидат на ДБГ, бях сред най-ярките опозиционери срещу неговото правителство. След съставянето на коалицията между БСП и ДПС и избирането на правителството на Орешарски отново излязох в опозиция. Когато се запознах с Борисов, цялата държавна машина беше тръгнала срещу него. По това време при него не ходеха много хора и имахме време да водим дълги разговори сравнително често. В тези разговори разбрах, че съм бъркал в личната си оценка за него. Оттогава се старая да не давам лични квалификации за никого и да не прибързвам с оценките дори за политическите си опоненти. През лятото на 2013 г. доста хора се разграничиха от Борисов и обръщаха палачинката, без да им мигне окото, въпреки че само няколко месеца по-рано бяха най-големите му ласкатели. Аз направих обратното – сближих се с него, когато не беше на власт. През годините изградихме доверие помежду си, което до момента не се е пропуквало. След предсрочните избори през 2014 г. и съставянето на второто правителство Борисов ме покани да стана съветник в Министерския съвет. - След като приех поканата да бъда съветник в Министерския съвет, Борисов ме изпрати в екипа на Руми Бъчварова. Тогава тя все още не беше станала министър на вътрешните работи и беше само вицепремиер по коалиционната политика и държавната администрация. Аз попаднах в ресора за коалиционната политика и имах за задача всяка седмица да пиша анализ на политическата и медийната обстановка. С екипа и с нея се сработихме много бързо. Тя е много ефективен и оперативен човек, с когото е удоволствие да се работи. Този опит също ми даде много, защото видях колко е сложно да се управлява държавата и какви усилия се изискват, за да придвижиш напред съвсем малки неща. Следях действията на МВР по отношение на миграционния натиск покрай медийните истерии, които се вихреха по тази тема тогава. Видях как цялото правителство и огромна част от структурите на държавата се мобилизираха и успяха да противодействат ефективно по време на кризата. Голяма част от тези усилия останаха скрити за обществото. Въпреки това, от днешна гледна точка, съм абсолютно сигурен, че през 2015 и 2016 г. се направи всичко необходимо, за да бъде съхранена сигурността на българите и да бъде опазена външната граница на Европа. - Работата в Министерския съвет позволяваше повече единение и предполагаше повече аналитичност. Имах кабинет, в който отивах всяка сутрин в 8:30 и след това четях и пишех. В парламента е различно - там има непрестанно напрежение и е необходимо да си готов за бързи реакции. В парламента е непрестанна криза и постоянно отиграване на различни ситуации. - Със съпругата ми сме женени от 9 години. Дъщеря ни Лора е на 8 години, а синът ни Самуил е на година и три месеца. Оженихме се 6 месеца след като се запознахме. Беше любов от пръв поглед и мисля, че не съм сбъркал. Жена ми не е политически човек и ми помага да не се отлепвам много от земята. Това е много важно за един политик, защото отлепването става бързо и неусетно, а падането винаги е отвисоко. Сега сме ангажирани най-много със Самуил, защото проходи преди три месеца и се оформя с доста палав характер. За разлика от брат си, Лора винаги е била кротко дете и е много самостоятелна. Сега разбрах, че разликата между момичетата и момчетата е огромна и определено момичетата се гледат по-лесно. Опитвам се да помагам на жена ми във възпитаването на децата, но напоследък все по-трудно успявам. Голяма част от работата вкъщи пада върху нея. - Чета почти всеки ден. Това не може да се нарече хоби, защото е свързано с работата ми – книгите са най-вече на политическа тематика. През ваканциите чета и художествена литература – най-вече класика. Любимият ми писател е Достоевски и обичам да го препрочитам. Винаги съм се старал да приемам работата си като хоби и да не се оставям да ме налегне скука, така че може да се каже, че сега хобито ми е да съм политик. Колкото до колата – мога да се похваля, че в момента карам шофьорски курсове. Жена ми няма книжка и след като се роди второто ни дете, необходимостта от автомобил стана неизбежна.", "date": "2017.11.19", "title": "САМО В ПИК И \"РЕТРО\"! Тома Биков в откровена изповед: 3 години бях актьор, исках да съм новият Стоичков (УНИКАЛНИ СНИМКИ)"}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B8%D0%B7%D0%BF%D0%B5%D1%87%D0%B5%D0%BD-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%BE%D1%82%D0%BC%D1%8A%D0%BA%D0%BD%D0%B0%D0%BB-%D0%B1%D0%BB%D0%B8%D0%B7%D0%BE-6-%D0%B1%D0%BE%D0%BD%D0%B0-%D0%BE%D1%82-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-news705943.html", "text": "Задържаха куриер н а телефонни измамници в Попово. 59-годишният мъж подвел 71-годишна жена от града. Използвал е сценария за необходимост от оказване на съдействие на полицията за задържане на телефонни измамници. Така успял да отнеме 5700 лева от възрастната жена. Задържаният е с адресна регистрация в село Ясеновец, Разградско. За него е установено, че е съпричастен към извършването на още две телефонни измами – в Силистра и в Исперих. 59-годишният мъж е задържан за срок от 24 часа в полицейския арест в Попово. По случая е образувано досъдебно производство, като на задържания е повдигнато обвинение за извършената измама.", "date": "2017.11.19", "title": "Задържаха изпечен ало измамник, отмъкнал близо 6 бона от възрастна жена "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%8E%D0%BB%D0%B8%D1%8F%D0%BD-%D0%B2%D0%B5%D1%80%D0%B3%D0%BE%D0%B2-%D1%80%D0%B0%D0%B7%D0%B1%D0%B8-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%BA%D0%B0%D0%BB%D0%B8%D0%BD-%D1%82%D0%B5%D1%80%D0%B7%D0%B8%D0%B9%D1%81%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news704772.html", "text": "В четвъртия сезон на \"Откраднат живот\" лекарският екип на болница \"Св. Кирил\" се сдоби с ново попълнение в лицето на актрисата Диана Димитрова. А в последните серии чаровната уроложка д-р Огнянова лека полека успява да разтопи леденото сърце на директора - доцент Банков, в чията кожа се вписа секссимвола Юлиян Вергов. Освен сърцето на Вергов обаче, оказва се, че прелестната Диана е разбила и това на скандалния писател Калин Терзийски. И тук вече не става въпрос за филмов сценарии. Екранната любовница на Банков е имала връзка, която макар и сравнително кратка, е оставила не просто драскотини, а цели бразди върху сърдечния мускул на ексцентрика Терзийски, разкри светското предаване на ПИК TV \"Жълтите новини\". В едно негово не много старо вестникарско откровение, 47-годишният дипломиран лекар-психиатър лично разкрива фаталната си любов с Диана. Но тъй като по това време 28-годишната Димитрова не се появява всяка вечер в ефир, никой не обръща внимание на болезненото му признание. А ето какво гласи то: Освен актриса и разбивачка на сърца, Димитрова е още художничка и писателка на детски книжки… Но това са само част от лицата на талантливата д-р Огнянова. Завършва НАТФИЗ само преди две години в класа на проф. д-р Атанас Атанасов и от тогава творческите й стремежи не са спирали. Снима главна роля във филма \"Спартак\", участва в сериали и реклами, в творческата й биография е и моноспектакълът \"Въпреки всичко\". Самата актриса признава, че е от бедно семейство, в което през 90-те години се е случвало да нямат дори пари за хляб. Тези проблеми пред Диана днес не са дневен ред. Ролята й на красивата уроложката, разтопила ледения директор Банков, със сигурност й носи щедри хонорари от продуцента на докторския сериал Евтим Милошев.", "date": "2017.11.19", "title": "САМО В ПИК! Любовницата на Юлиян Вергов разби сърцето на Калин Терзийски! (СНИМКИ)"}
{"url": "http://pik.bg/%D0%BE%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D1%80%D0%BE%D0%B1%D1%8A%D1%80%D1%82-%D0%BC%D1%83%D0%B3%D0%B0%D0%B1%D0%B5-%D0%BE%D1%82-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%8F-%D0%BF%D0%BE%D1%81%D1%82-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%8A%D1%8E%D0%B7-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-news705967.html", "text": "Президентът на Зимбабве Робърт Мугабе бе освободен от  управляващия пост на Националния африкански съюза на Зимбабве – Патриотичен фронт, предава Reuters, цитирана от Фокус. Агенцията се позовава на източници, участвали на специална среща на ръководството на партията, на която е била решена съдбата на държавния глава. „Той бе уволнен - е заявил делегат на срещата. - Емерсън Мнангагва е новият ни председател“. Трима други делегати са потвърдили информацията.", "date": "2017.11.19", "title": "Отстраниха Робърт Мугабе от управляващия пост на Националния африкански съюз на Зимбабве"}
{"url": "http://pik.bg/%D0%BA%D0%B0%D1%83%D0%B7%D0%B0-%D0%BD%D0%B5%D1%88%D0%BA%D0%B0-%D1%80%D0%BE%D0%B1%D0%B5%D0%B2%D0%B0-%D1%89%D0%B5-%D1%81%D0%BF%D0%B0%D1%81%D1%8F%D0%B2%D0%B0-%D1%81-%D0%BD%D0%BE%D0%B2%D0%B8%D1%8F-%D1%81%D0%B8-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%BA%D0%BB%D1%83%D0%B1%D0%B0-%D0%BF%D0%BE-%D1%85%D1%83%D0%B4%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D0%BA%D0%B0-%E2%80%9E%D0%BB%D0%B5%D0%B2%D1%81%D0%BA-news705948.html", "text": "Поредната голяма мисия, с която се е захванала Нешка Робева е спасавянето на клуба по художествена гимнастика „Левски“. За целта тя подготвя нов танцов спектакъл – „Няма такова шоу“, който ще бъде с благотворителна цел. „В момента държавната издръжка не достига за покриване на разходите на залата на Герена, а още преди зимата да е дошла, момичетата мръзнат на тренировките – разказа Нешка Робева пред сутрешния блок на Би Ти Ви. – Подкрепа на танцовия спектакъл имам от самата Лили Иванова, Васко Василев и певицата Деси Добрева, които ще участват по един или друг начин. Премиерата ще бъде в София на 11 декември, в зала 1 на НДК“. Нешка Робева изрази надежда, че спектакълът ще се играе пред перпълнени зали, за да може да бъдат осигурени човешки условия за работа на децата от глуба по художествена гимнастика. „Най-хубавото е, че знам, че хората ми вярват и наистина до стотинка тези пари ще бъдат оползотворени за децата“, категорична бе тя. Голямата треньорка заяви, че най-голямото й разочарование е, че хората непрекъснато негодуват, но после не гласуват.", "date": "2017.11.19", "title": "Кауза! Нешка Робева ще спасява с новия си спектакъл клуба по художествена гимнастика „Левски“"}
{"url": "http://pik.bg/%D1%81%D0%BA%D1%80%D1%8A%D0%B1-%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%81%D0%B5-%D0%BF%D1%80%D0%BE%D1%81%D1%82%D0%B8-%D1%81-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D1%81%D0%BD%D0%B8%D0%BC%D0%BA%D0%B8-news705970.html", "text": "Траурната церемония и поклонението по повод кончината на щангиста Наим Сюлейманоглу започна днес след обедната молитва в една от най-големите джамии на Истанбул - \"Фатих\". На церемонията присъстваха десетки видни личности от турския спортен и политически елит, както и стотици хиляди граждани, дошли да се сбогуват с спортната легенда, съобщава \"Марица\". Президентът Реджеп Тайип Ердоган активно се интересуваше за състоянието на Наим, като дори лично го посети в болницата преди месец. След скръбната вест Ердоган направи изявление: \"Той дълго време се лекуваше, но не успя да се пребори за живота си. Дано семейството му намери сили да се справи в този труден момент.\" Противно на очакванията, поради натоварената си програма, Ердоган не успя да присъства на траурната церемония. Лично премиерът Бинали Йълдъръм и спортният министър Осман Ашкън Бак присъстваха на траурната церемония. В кратко изявление премиерът подчерта: Кончината на легендата в турският спорт Наим Сюлейманоглу дълбоко ни покруси. Той възкачи родината ни до най-високото ниво на щангите, като бе признат за най-добрият щангист за всички времена. Спечелените от него златни медали бяха подарък за турския народ и така Наим спечели сърцата на своите сънародници. Управителят на Истанбул Васип Шахин, подчерта, че кончината на големия спортист и ненадминат шампион е хвърлила в скръб държавното ръководство, правителството, спортните институции, цялото общество. „Скърбим с цялото си сърце за спортиста и човека Наим. Нека почива в мир! Бог да го прости!“, обяви Шахан. Лидерът на водещата опозиционна Републиканска народна партия Кемал Кълъчдароглу заяви също, че \"безкрайно сме ти благодарни за това, че ни накара да се гордеем с теб, Наим. Нека националният ни спортист да почива в мир, а на семейството, близките и феновете му пожелаваме сили да преодолеем мъката, която е в сърцата ни\". Щангистът Наим Сюлейманоглу почина вчера в 14.55 часа турско време. Той беше в критично състояние около два месеца, след като през септември беше приет с цироза на черния дроб, заради което му бе направена животоспасяваща трансплантация. 50-годишният спортист беше под постоянно наблюдение, но преди няколко дни получи и мозъчен кръвоизлив, заради който претърпя нова операция. Но въпреки това състоянието му се влоши сериозно. Ръководителят на лекуващия екип проф. д-р Ялчън Полат обяви, че са били положени всички усилия, за да бъде спасен животът на щангиста, но се появили редица усложнения. Той подчерта, че лично турският президент Ердоган се е интересувал непрекъснато за състоянието на Наим, оказвана им е била всякаква помощ. Траурната церемония на Сюлейманоглу бе днес следобед в гробището \"Едирнекапъ\", където видният спортист бе погребан с почетен държавен ритуал. От българското консулство в Истанбул са изпратили съболезнователна нота до близките на починалия спортист, както и двама дипломати присъстваха на траурната церемония в Иставбул. Наим Сюлейманоглу е роден на 23 януари 1967 г. в село Птичар, Момчилградско. Започва да тренира вдигане на тежести едва на 10 години, а през 1983 година за пръв път подобрява световния рекрод едва на 16 годишна възраст. Не взима участие на олимпийските игри в Лос Анджелис през 1984 г. заради бойкота от страна на държавите от Източния блок. Медиите в Турция обширно коментират днес живота на видния спортист от български произход, като акцентират на факта, че през 1986 г. той е избягал от Комунистическа България, едва на 17 годишна възраст, като се е скрил в Турското консулство в Мелбърн, по време на Световната купа по вдигане на тежести. Медиите допълват и факта, че по това време турският премиерът Тургут Йозал е приел Наим, както той се изразил, като свой син. След това Турция е принудена да заплати 1.25 милиона долара на България, за да може Сюлейманоглу да представа Турция на Олимпиадата в Сеул 1988 г. Там именно Наим спечелва първият златен медал за новата си родина. След това Сюлейманоглу печели три поредни олимпийски титли - две в категория до 60 килограма (в Сеул през 1988 г. и Барселона през 1992 г.) и една в категория до 65 килограма (в Атланта през 1996 г.). Турският щангист има още редица впечатляващи постижения, сред които седем световни титли, два златни медала от европейски първенства и 46 поправки на световни рекорди. Той е единственият щангист в света, който успява да вдигне тежест, която е два и половина пъти повече от собственото му тегло. Последната поява на Сюлейманоглу в България бе на погребението на неговия първи български треньор Иван Абаджиев на 30 март. През последните години Сюлейманоглу имаше сериозни здравословни проблеми. През 2009 г. той бе приет в болница заради проблеми с белите дробове, черния дроб и сърцето, което работеше с 40 процента от капацитета си. През целият си живот Наим е имал слабост към алкохола и цигарите, като близки приятели споделят как скришно е пиел уиски след тренировките и големите състезания, което води до проблеми с черния дроб.", "date": "2017.11.19", "title": "СКРЪБ! Истанбул се прости с Наим Сюлейманоглу (СНИМКИ)"}
{"url": "http://pik.bg/%D0%B0%D0%BD%D0%B0%D1%80%D1%85%D0%B8%D1%81%D1%82%D0%B8-%D1%80%D0%B0%D0%B7%D0%B1%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%83%D1%87%D0%B0%D1%81%D1%82%D1%8A%D0%BA-%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D1%82%D0%B5-%D0%BD%D0%B0-%D1%80%D0%B5%D0%B4%D0%B0-%D0%B2%D1%8A%D0%B2-%D1%84%D0%B8%D0%BB%D0%B0%D0%B4%D0%B5%D0%BB%D1%84%D0%B8%D1%8F-news705945.html", "text": "Анархисти са разбили полицейски участък и два автомобила на органите на реда в американския град Филаделфия, щата Пенсилвания, предава Fox News, цитирани от Фокус. „Листовки, съдържащи анархистка и антиполицейска пропаганда, бяха разпръснати край управлението“, се посочва в официално изявление за случилото се от полицията. Добавя се, че сградата на полицейския участък е била атакувана с боя. Няма ранени. Извършителите, които са били маскирани, се издирват.", "date": "2017.11.19", "title": "Анархисти разбиха полицейски участък и автомобили на органите на реда във Филаделфия"}
{"url": "http://pik.bg/%D0%B0%D1%80%D0%B5%D1%81%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BF%D0%B5%D1%89%D0%B5%D1%80%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-news705920.html", "text": "Участник в телефонни измами е задържан от служители от РУ - Пещера, съобщиха от ОДМВР – Пазарджик, цитирани от Фокус. Поради зачестилите опити и случаи на телефонни измами на територията на Пещера и Батак служителите на местното полицейско управление предприели действия за пресичане на подобна противозаконна дейност. Жертвите основно са възрастни хора. Използвана е добре познатата схема, при която непознатият от другата страна на слушалката се представя пред бъдещата си жертва за полицай, разследващ телефонни измами. Той информирал доверчивите възрастни мъже и жени, че са станали обект на внимание от страна на телефонните измамници и те ще направят опит да ги измамят. Мнимият полицай уверява, че полицията прави всичко необходимо, като трябва пенсионерите да дадат всичките си спестявания, за да примамят „лошите” и те да бъдат заловени. За целта на адреса на жертвата щял да дойде цивилен криминалист, който да вземе парите, а след като бъдат задържани извършителите сумата щяла да бъде възстановена обратно. В крайна сметка рано или късно всички потърпевши разбирали, че са измамени. Ако и за миг бъдещата жертва се усъмни в истинността на разказа била заплашвана с брутална саморазправа. В хода на извършените оперативно-издирвателни действия е засечен лек автомобил, който да обикаля в района. Полицаите му устроили капан и в него попаднал 36-годишен мъж от София с инициали К. Н. Той е с множество криминални прояви, включително и за притежание на наркотични вещества. До момента е установено, че през последния месец мъжът, който изпълнявал ролята на посредник в схемата на измамите, е прибрал суми в размер на общо 3 600 лева и 1 500 евро. Жертвите са три жени от Батак и Пещера на възраст между 77 и 88 години. Продължават усилията на органите на реда от РУ - Пещера за изясняване и на други случаи на територията на региона, при които К. Н. е участвал активно в извършване на престъпления по подобен род.", "date": "2017.11.19", "title": "Арест! Полицията в Пещера задържа телефонен измамник"}
{"url": "http://pik.bg/%D0%BA%D0%BE%D1%88%D0%BC%D0%B0%D1%80-%D0%BD%D0%B0-%D0%B5-79-%D1%82%D0%B8%D1%80-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8-%D1%88%D0%BE%D1%84%D1%8C%D0%BE%D1%80-%D0%BC%D0%B5%D0%B6%D0%B4%D1%83-%D0%BC%D0%BE%D0%BD%D1%82%D0%B0%D0%BD%D0%B0-%D0%B8-%D0%B2%D0%B8%D0%B4%D0%B8%D0%BD-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B8-%D1%81%D0%BD%D0%B8%D0%BC%D0%BA%D0%B8-news705898.html", "text": "Жестока катастрофа е станала по тъмна доба снощи на международния път Е-79 между Монтана и Видин. Инцидентът е между монтанските села Долна Вереница и Винище. ТИР с плевенска регистрация е пътувал към Дунав мост 2, когато срещу него внезапно навлязъл лек автомобил с монтанска регистрация. Камионът направил всичко възможно да избегне сблъсъка, но не успял. Последвал свиреп челен удар, при който шофьорът на колата бил обезглавен. По неофициална информация загиналият е 73-годишен мъж от Горно Белотинци. Лекият автомобил е толкова смачкан, че не може да се установи марката му, съобщава \"БулНюз\". Заради смъртоносния  инцидент временно бе ограничено движението по международен път Е79, съобщиха от Агенция \"Пътна инфраструктура\".", "date": "2017.11.19", "title": "КОШМАР НА Е-79! ТИР обезглави шофьор между Монтана и Видин (УЖАСЯВАЩИ СНИМКИ)"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%80%D0%B0%D0%B7%D0%BC%D0%B0%D1%85%D0%B0-%D0%BF%D1%80%D1%8A%D1%81%D1%82-%D0%BD%D0%B0-%D1%81%D0%B0%D1%89-%D0%B7%D0%B0%D1%89%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82%D0%B5-%D0%B8-%D0%B4%D0%B0%D0%B2%D0%B0%D1%82%D0%B5-%D0%BF%D0%B0%D1%80%D0%B8-%D0%B8-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%82%D0%B5%D1%80%D0%BE%D1%80%D0%B8%D1%81-news705888.html", "text": "Президентът на Турция Реджеп Таийп Ердоган заяви, че Анкара има пълното право да предотвратява заплахи за националната сигурност на страната, предава Анадолската агенция, цитирана от Фокус. Държавният глава нарече „напълно естествени“ действията на Турция в Сирия. „Какво се получава: Турция, която има 911 км граница със Сирия, трябва да седи със скръстени ръце и да игнорира заплахите идващи от сирийска територия, а в същото време други страни, намиращи се на 12 хиляди километра от Сирия, имат правото да се месят в ситуацията в тази страна?“ - възмути се турският президент, подчертавайки, че „няма нищо по-естествено от действията на Анкара по южните граници на страната“. Освен това Ердоган осъди политиката на САЩ в Сирия. „Под предлога за борба с „Ислямска държава“, те поддържат политически терористите от Партията на „Деморкатическия съюз“ (PYD), снабдяват ги с оръжия и пари. Когато стана известна договорката между тези две терористични организации в Ракка, САЩ признаха, че стотици терористи от “Ислямска държава“ са напуснали района със знанието на Вашингтон. Това е позорно признание, което не подобава на съюзник на Турция. Анкара е прекрасно осведомена за реалностите в региона. Въпросът е друг: Осъзнават ли САЩ последствията от своята политика?“ – заяви Ердоган. Президентът обеща, че Турция не само ще завърши операцията в Идлиб, но и ще освободи от терористите районите на Африн и Манбидж. „Турция ще нанесе удари по източниците на заплаха за националната сигурност и съседен Ирак, включително района на Кандил“, подчерта Ердоган. Турският лидер напомни, че в периода на максимално нарастване на заплахата от сирийска територия, НАТО е изтеглила ракетно-зенитните си системи от Турция и е дала да се разбере, че в случай на атака срещу турската територия няма да окаже поддръжка на Анкара. „Когато Турция започна преговорите за покупката на руските комплекси С-400, с цел укрепването на ПВО, редица водещи страни от НАТО започнаха да критикуват Анкара“, добави Ердоган, сочейки, че това потвърждава наличието на вътрешни проблеми в НАТО.", "date": "2017.11.19", "title": "Ердоган размаха пръст на САЩ: Защо подкрепяте и давате пари и оръжие на политически терористи в Сирия?"}
{"url": "http://pik.bg/%D0%B3%D0%BE%D0%BB%D1%8F%D0%BC-%D0%BA%D1%83%D0%BF%D0%BE%D0%BD-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-news705887.html", "text": "Във Варна ще се проведе интеркултурно изложение. Това съобщиха от Сдружение „Варна – Европейска младежка столица“. Събитието ще се състои днес от 14.00 в Юнашкия салон във Варна. Представители на различни националности ще представят своите държави чрез традиционни ястия, танци, песни, облекло и още много други интересни елементи от техните бит и обичаи. Гърция, Кипър, Бразилия, Мексико, Франция, Италия, Армения и още много други култури ще бъдат представени в изложението. Всеки посетител на събитието, организирано от Сдружение „Варна – Европейска младежка столица“, може да участва в игри и да спечели различни награди.", "date": "2017.11.19", "title": "Голям купон! Във Варна ще се проведе уникално изложение"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%E2%80%93-%D1%80%D0%B5%D0%BA%D0%BE%D1%80%D0%B4%D1%8C-news705944.html", "text": "Според речника на чуждите думи в българския език „кьорфишек” е „фитил с мокър барут”. Който не изстрелва гюлето, а го „плюе” на метри от оръдието. Според тълковния речник пък „кьорфишек” в разговорния език е „лъжа, блъф. Пускат кьорфишеци, а нищо не правят”. Ами в последно време май политическият ни живот се препълни от „кьорфишеци”. Несъмнен рекордьор в хвърлянето им е г-жа Нинова. Още в края на юли от „Позитано” към Народното събрание уж се беше затичал алтернативен изборен кодекс. Дали от бързия бяг го отмина, или се загуби по пътя, ама още го няма. Демек оказа се кьорфишек. Същото се случи и с „алтернативния” закон за антикорупцията. Май не му обърнаха законодателно внимание и си остана само поредният шум в системата. Ами пак „кьорфишек”. Последва съдбата му и „алтернативният бюджет”. Нищо от него не беше прието като предложения от парламента. Значи отново само „кьорфишек”. После тръгна и поредният – „вот на недоверие”. И така – до края на света, както се пееше в един комунистически шансон. Няма умора другарката Нинова и туйто! Сега пък се появи и идеята на ДПС за „демонтаж на коалицията с националистическите партии”. Защото участието им във властта било „шамар върху демократичното лице на България, минира европейското бъдеще и е заплаха за стабилността на страната\". Моето предположение е, че тази позиция на ДПС е на първо място, реакция на последните изявления на г-н Лютви Местан. Вероятно вдъхновен и от случващото се в Каталуния, той извади от скрина вече поразсъхналия се скелет на ДОСТ и го размаха в името на идеята за „признаване правата на турското етническо малцинство н България”. Да, ама в Испания за аналогични антиконституционни действия съдът постанови арест за вече бившия автономен премиер Пучдемон. И ако и ние имахме истинска съдебна система, тя веднага би трябвало да стори същото и спрямо г-н Местан. Уви... А иначе, в интерес на истината, докато беше и реален председател на ДПС, г-н Ахмед Доган никога не е повдигал подобен въпрос. А сега се опитва да го подмени с идеята за „преформатиране” на управлението. И правилно. ДПС е опозиционна политическа сила. И като такава логично е да не подкрепи проектобюджета на управляващите (на това в политологията му се вика „частичен вот на недоверие”). Като тогава логично е и да води преговори с други опозиционни партии за евентуален „общ” вот на недоверие. Само дето той няма да мине. Няма да мине по две прости причини. Първата е, че Патриотите (или националистите, както ги определят от ДПС) така са се впили във властта, че никой не може да ги отлепи от нея. Дали защото много им се услади, или защото г-н Борисов сръчно успя да ги опитоми, но „демонтаж на коалицията” в настоящия момент е просто нереалистичен като намерение. Втората е, че не е реалистична и самата атака тъкмо в този момент срещу „националистите”. Погледнете какво става в Европа – от Юга до Севера и от Запада до Изтока се наблюдава невероятен възход на „национализмите”. Дали заради мигрантското нашествие от Близкия изток, или пък заради на работници от бившите социалистически страни, но е факт. Та и поради това атаката срещу „националистите” в момента е предварително осъдена на неуспех. И от тази гледна точка си е още един „кьорфишек”. Какъвто въобще е и цялата идея за вот на недоверие. Защото май някои грешно броят с какво мнозинство разполага в парламента правителството на г-н Борисов. Не, според Конституцията по-вярната сметка е дали опозицията може да разчита поне на 121 гласа, за да го свали. Ами колкото и да броих, не можах да ги докарам до толкова. Значи ни предстои поредното парламентарно театро с предизвестен край. И с поредните кьорфишеци от трибуната на Народното събрание...", "date": "2017.11.19", "title": "САМО В ПИК И \"РЕТРО\"! Проф. Драгомир Драганов с ексклузивен коментар: Корнелия Нинова – рекордьор по кьорфишеци"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-27-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D1%81%D1%82%D0%B0%D1%80%D1%87%D0%B5%D1%81%D0%BA%D0%B8-%D0%B4%D0%BE%D0%BC-%D0%B2-%D0%BF%D0%B5%D0%BD%D1%81%D0%B8%D0%BB%D0%B2%D0%B0%D0%BD%D0%B8%D1%8F-news705894.html", "text": "27 души са пострадали при пожар в старчески дом в американския щат Пенсилвания, съобщи ABC News. При спасителна операция са били евакуирани близо 160 човека, сред които и сътрудниците на дома. Причините за инцидента се изясняват.", "date": "2017.11.19", "title": "Инцидент! 27 пострадали при пожар в старчески дом в Пенсилвания"}
{"url": "http://pik.bg/%D1%88%D0%BE%D0%BA-%D0%BE%D1%81%D1%82%D0%B0%D0%BD%D0%BA%D0%B8-%D0%BD%D0%B0-30-%D0%B4%D1%83%D1%88%D0%B8-%D0%BD%D0%B0%D0%BC%D0%B5%D1%80%D0%B5%D0%BD%D0%B8-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%B2%D0%B8%D0%B4%D0%B5%D0%BE-news705892.html", "text": "Според някои данни, останките лежат вече няколко дни, покрити с брезент. Във Волгоград са намерени останките поне на 30 души. За това съобщава \"Пети канал\". Както разказват местните жители, костите и черепите са били намерени на строителна площадка. По думите на очевидци, това е може би масов гроб на войници от Втората световна война.", "date": "2017.11.19", "title": "ШОК! Останки на 30 души намерени на строителна площадка! (ВИДЕО)"}
{"url": "http://pik.bg/24-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%BE%D1%84%D0%B8%D1%8F%D0%BD%D0%BA%D0%B0-%D0%B5-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news705913.html", "text": "24-годишната софиянка Тамара Георгиева е новата Мис България, съобщава Би Ти Ви. Подгласнички на чаровната столичанка станаха Йовита Георгиева от Бургас и Габриела Топалова от Пловдив. Снимка: Би Ти Ви", "date": "2017.11.19", "title": "24-годишна софиянка е новата Мис България"}
{"url": "http://pik.bg/%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D1%81%D0%B0-%D0%BF%D0%BE%D0%BB%D1%83%D1%87%D0%B8%D0%BB%D0%B8-%D0%B2%D0%B5%D1%80%D0%BE%D1%8F%D1%82%D0%BD%D0%B8-%D1%81%D0%B8%D0%B3%D0%BD%D0%B0%D0%BB%D0%B8-%D0%BE%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-news705900.html", "text": "Военноморските сили на Аржентина са получили седем сигнала, за които се предполага, че са от изчезналата подводница „Сан Хуан“, съобщава РИА Новости, като се позовава на изявление на Министерството на отбраната на Аржентина. Уточнява се, че въпреки това, все още не е установен контакт с подводната лодка. „Бяха получени седем спътникови сигнали, за които се предполага, че може да идват от борда на подводницата „Сан Хуан“. Продължителността на сигналите е била между 4 и 36 секунди. Те са били приети в часовия интервал между 15:52 часа българско време в събота и 20:42 часа от различни бази на Военноморските сили. Контакт с подводницата обаче не е осъществен“, се отбелязва в съобщението. Подводницата „Сан Хуан“ прекъсна връзка в сряда на път от пристанище Ушуай в град Мар дел Плата. В издирвателната операция в района, където подводницата е била засечене за последен път, се включиха самолети и кораби. На борда на подводницата има 44-членен екипаж.", "date": "2017.11.19", "title": "Военноморските сили на Аржентина са получили вероятни сигнали от изчезналата подводница"}
{"url": "http://pik.bg/%D1%81%D1%8A%D0%BB%D0%B7%D0%B8-%D0%B2-%D0%B5%D1%84%D0%B8%D1%80%D0%B0-%D0%B7%D0%B0%D1%89%D0%BE-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-news705911.html", "text": "Емоционална и открита - такава бе в сутрешния блок на Нова телевизия новият председател на парламента Цвета Караянчева. Тя коментира рокадите на високия пост, поведението на депутатите в пленарна зала, както и провокациите на опозицията в парламента и извън него. \"Господин Главчев постъпи държавнически\", заяви Цвета Караянчева по повод горещата тема от седмицата - оставката на Димитър Главчев заради скандала с лидерката на БСП Корнелия Нинова. \"Аз не търся начин да извиня господин Главчев, не съм негов адвокат. Но за съжаление това, което ние правим в ГЕРБ, не го виждам при колегите от опозицията\", добави тя. \"В Народното събрание понякога се използва хамалски език. За това сме виновни и ние. Това ескалира за четирите мандата, в които съм в този парламент. И аз понякога съм използвала по-остри изрази. Всяка политическа позиция може да бъде отстоявана с аргументи... Трябва да върнем добрия тон, трябва да говорим за политики, а не да се нападаме лично... Демокрацията не е заплашена. Ние не държим да бъдем на поста си на всяка цена. Ако това касае държавността, няма никакъв проблем да се разделим с този пост\", отбеляза Караянчева. Тя заяви, че не би искала да има брутални изказвания и да се налага да взима по-сериозни мерки, за да отстрани някой депутат от залата: \"Поведението ни в парламента е пример за поведение и в обществото. Там са ни изпратили българските избиратели и ние трябва да покажем достойно поведение, да има добри политики в името на българския избирател. И затова, когато има нещо добро от опозицията, което се предлага, то трябва да бъде прието или поставено на дебат\". Караянчева коментира и нападките на Елена Йончева по нейната \"любима тема\" - корупцията в Хасково и \"участието\" в нея на Делян Добрев. \"Господин Главчев ще остане като народен представител и като експерт. Защото той имаше намерение да напусне парламента. Същото се отнася и за господин Добрев - той е човек, който може да бъде полезен. Ако има някакви сигнали, те могат да се предадат на съответните органи. Но е много по-лесно да го кажеш по телевизията. Кажеш го и край, без доказателства! А какво ще кажем за проф. Петров? Кой ще му се извини на него?!\", попита Караянчева. Тя не скри, че изпитва известен страх от новия си пост. \"Ако ви кажа, че не ме е страх и не съм притеснена, ще ви излъжа. Скочих в нещо, което нямах много време да размисля. Ситуацията се разви светкавично. Много притеснени са моите хора в Кърджали. И аз искам да ги успокоя, че продължавам да мисля за Кърджали и ще бъда с тях\", сподели Караянчева и очите й се насълзиха.", "date": "2017.11.19", "title": "СЪЛЗИ В ЕФИРА! Защо се разплака Цвета Караянчева?"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82-%D1%81-%D0%BC%D0%BE%D1%80%D0%B0%D1%82%D0%BE%D1%80%D1%83%D0%B8%D0%BC%D0%B0-%D0%B7%D0%B0-%D0%BD%D0%BE%D0%B2%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D1%81%D0%B8-%D0%B4%D0%B0%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82%D0%B4%D0%B8%D1%85-news705889.html", "text": "Забраната да се финансират нови лекарства от Националната здравноосигурителна каса в рамките на следващата година, ще даде време на системата \"да отдъхне\". Защото в момента здравеопазванетое като развален автомобил, който буташ по баир. Единият вариант е да спрем и да поправим колата – това предлагаме ние. Това каза управителят на НЗОК проф. Камен Плочев пред Дарик. Другите варианти са \"да продължим да бутаме, но ще издъхнем\", или \"да си купим нова кола, т.е. да направим нова здравна система, което е много трудно\", продължи Плочев. Коментарът му е в отговор на въпрос за една от най-големите ограничения и промени в работата на касата досега, която залегна в бюджета за догодина - мораториум за плащането на новите терапии, които излизат на пазара в рамките на следващата година. По думите му достъпът до адекватно лечение е право на населението, но в никакъв случай не ставало въпрос за \"луксозно лечение\". \"Трябва да има дисциплина при финансирането на новите лекарства\", заяви той. Плочев посочи, че само за тази година касата трябва да финансира 62 нови болници и попита защо институцията да е длъжна да работи с всички, а да не може да избира на пазарен принцип, както беше заложено в реформата на бившия здравен министър Петър Москов, но беше отменена от съда. \"Това е изкривена философия на пазарния механизъм, философия на хаоса, да няма ред, за да се въртят 4 млрд. лева под масата незаконно\", заяви управителят на НЗОК. \"Москов го сатанизират, но той е добре мислещ човек. Имаше лоша администрация, която го подведе и неправилно организира реализацията на идеите му\", допълни той. Не смята обаче, че пръстовият отпечатък е бил широко приложим за регистрация в болница, а \"най-добрият вариант е въвеждането на електронното здравеопазване и входът за достъп в системата да е например чрез дебитната карта\". Проф. Плочев похвали бившия министър на здравеопазването Николай Петров за неговата политика и по отношение на общинските болници, и по отношение на прозрачността на търговете за лекарства. Според управителя на НЗОК има две причини за фалитите на общински болници - или некадърен мениджмънт или крадлив мениджмънт. Пет, шест са механизмите за източване на лекарствата и един от тях е паралелния износ, каза още проф. Плочев.", "date": "2017.11.19", "title": "Експерт: С мораторуима за нови лекарства Здравната каса си дава година \"отдих\""}
{"url": "http://pik.bg/%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB-%D1%83%D0%B1%D0%B8-%D1%82%D1%80%D0%B8%D0%BC%D0%B0-%D0%B8-%D1%80%D0%B0%D0%BD%D0%B8-%D0%BE%D1%89%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%B2-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5-%D0%BD%D0%B0-%D0%BF%D0%B0%D1%80%D0%B8%D0%B6-news705917.html", "text": "Полицейски служител е убил трима души и е ранил още толкова във френското градче Сарсел, департамент Вал д`Уаз, разположено на 17 километра от Париж, съобщава  Le Parisien, позовавайки се на свои източници. Инцидентът е станал в късните вечерни часове на 18 ноември в района на кметството на градчето. Според информацията, след стрелбата полицейският служител се е самоубил. По предварителни данни, става дума за битова драма. Сред ранените са 25-годишната приятелка на полицейския служител и нейната майка, а сред жертвите – бащата на момичето.", "date": "2017.11.19", "title": "Полицейски служител уби трима и рани още толкова в предградие на Париж"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7-%D0%B2-%D0%B6%D0%B8%D0%BB%D0%B8%D1%89%D0%B5%D0%BD-%D0%B4%D0%BE%D0%BC-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news705895.html", "text": "При взрив на газ в жилищен дом в германския град Залцгитер са пострадали петима души, съобщава Hannoversche Allgemeine. Отбелязва се, че взривът е нанесъл щети и върху самата сграда. Причините за инцидента се изясняват.", "date": "2017.11.19", "title": "Петима ранени при взрив на газ в жилищен дом в Германия"}
{"url": "http://pik.bg/%D1%80%D0%B0%D0%B7%D0%BD%D0%BE%D0%B1%D0%BE%D0%B9-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news705822.html", "text": "Защитникът на Левски Димитър Пиргов предизвика разнобой на \"Герена\", пише \"Меридиан Мач\". Контрактът на бранителя изтича в края на сезона, а на този етап не са стартирани преговори за подновяването му. Доскоро те бяха уж само формалност, но старши треньорът на \"сините\" Делио Роси реши, че Пиргов не е нужен на Левски. Италианецът обяснил, че защитникът, който спечели приза за бранител номер 1 в България през 2016 година, нямал класа да бъде и резерва на \"Герена\". Роси настоява да не се предлага нов контракт на Пиргов. Нещо повече - той иска да се отърве от него още по време на паузата, а в Левски да дойде нов централен бранител, който да е чужденец. Според много хора от ръководството на клуба обаче \"сините\" нямат нужда от нов стопер, след като разполагат с титулярите Яблонски и Ейолфсон, които се справят много добре, а освен това на пейката има сравнително качествен футболист като Пиргов. Всички, освен Роси, искат Димитър да получи предложение за нов договор, защото има качества, а е и българин. Все още не се знае какво ще бъде крайното решение около Пиргов, но на този етап е малко вероятно Левски да привлече нов централен защитник по време на паузата.", "date": "2017.11.19", "title": "Разнобой на \"Герена\"?"}
{"url": "http://pik.bg/%D0%BF%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%B4%D0%BD%D0%B5%D1%81-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%B3%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%B9%D1%8A%D0%BB%D0%B4%D1%8A%D1%80%D1%8A%D0%BC-news705916.html", "text": "Легендарният щангис т Наим Сюлейманоглу ще бъде погребан днес в Истанбул на гробището Едирнекапъ, където с почетен ритуал се погребват геройски загиналите, съобщи валията на Истанбул Васип Шахин. Турският премиер Бинали Йълдъръм ще присъства на погребението и на обряда в джамията Фатих. Очаква се да присъства и президентът Реджеп Тайип Ердоган. Роденият в България трикратен олимпийски и седемкратен световен шампион по вдигане на тежести Наим Сюлейманоглу почина вчера на 50-годишна възраст в болницата \"Мемориал Атакьой\", където бе на лечение от 26 септември. Той претърпя трансплантация на черен дроб . Преди седмица Наим бе опериран от мозъчен кръвоизлив и оттогава бе на системи. Ръководителят на лекуващия екип проф. д-р Ялчън Полат съобщи, че са били положени всички усилия, за да бъде спасен животът на щангиста, но се появили редица усложнения. Той подчерта, че лично турският президент Ердоган се е интересувал непрекъснато за състоянието на Наим, оказвана им е била всякаква помощ. Малко след съобщението за кончината на Наим турският президент изказа публично съболезнованията си на семейството, на близките, на обществеността. Ердоган лично се бе разпоредил за лечението на Сюлейманоглу. Той бе и първият, който го посети в болницата след извършената трансплантация на черен дроб.", "date": "2017.11.19", "title": "Погребват днес легендата Наим Сюлейманоглу! Изпращат го Ердоган и Йълдъръм"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BF%D0%B0%D0%B4%D0%BD%D0%B0-%D0%B2-%D0%BF%D0%BE%D0%B4%D0%BB%D0%B5%D0%B7-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%88%D0%BE%D1%84%D1%8C%D0%BE%D1%80%D0%BA%D0%B0%D1%82%D0%B0-%D0%BD%D0%B0%D1%81%D1%82%D0%B0%D0%BD%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B8-news705918.html", "text": "На невероятна каскада са се натъкнали минувачите около Водната палата в Пловдив рано тази сутрин, съобщава Трафикнюз. Автомобил „Нисан Микра“ се е озовал по таван на стълбите на подлез. Инцидентът е станал в ранните часове на деня днес. По информация на Областната дирекция на МВР, цитирани от Фокус, при инцидента е пострадала 27-годишна жена от село Строево. Тя е настанена в болница. С дрегер е установено, че е употребила алкохол – 1.28 промила Сигналът за преобърнал се лек автомобил „Нисан Микра“ е получен към 05.20 часа тази сутрин. Снимки: Трафикнюз", "date": "2017.11.19", "title": "Екшън! Автомобил падна в подлез в Пловдив, шофьорката настанена в болница (СНИМКИ)"}
{"url": "http://pik.bg/%D1%81%D1%83%D1%85%D0%BE%D0%BF%D1%8A%D1%82%D0%BD%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D1%87%D0%B5%D1%81%D1%82%D0%B2%D0%B0%D1%82-%D1%81%D0%B2%D0%BE%D1%8F-%D0%B1%D0%BE%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-news705905.html", "text": "Днес по традиция Сухопътните войски честват своя боен празник. Това съобщиха от пресцентъра на Министерство на отбраната. Тази година той съвпада с отбелязването на 132-ата годишнина от Сръбско-българската война. 19 ноември е определен за Празник на сухопътните войски на българската армия с Решение 477 на Министерския съвет от 16 ноември 1992 г. по повод блестящата победа на младата българска войска при Сливница на по време на Сръбско-българската война. Това е първата голяма победа на войската след възстановяването на българската държава от 1878 г. Впоследствие с победата в Сръбско-българската война е защитен актът на Съединението между Източна Румелия и Княжество България и правото на българския народ да живее обединен и свободен.", "date": "2017.11.19", "title": "Сухопътните войски честват своя боен празник"}
{"url": "http://pik.bg/%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D0%B2-%D1%81%D0%B0%D1%89-%D0%BE%D0%B1%D1%8F%D0%B2%D0%B8-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%BE%D1%82-%D1%82%D1%80%D1%8A%D0%BC%D0%BF-%D0%B7%D0%B0-%D1%8F%D0%B4%D1%80%D0%B5%D0%BD-%D1%83%D0%B4%D0%B0%D1%80-news705877.html", "text": "Ген. Джон Хайтън, командир на Стратегическото командване (СТРАТКОМ) на САЩ, който контролира ядрения арсенал на страната, заяви, че ще откаже да изпълни заповед за извършване на ядрен удар, издадена от президента на страната Доналд Тръмп, ако смята, че тя е незаконна, пише Хил, цитирани от Фокус. „Ако той е нелегален, ща кажа на президента това“, заяви ген. Хайтън. „Ако ме пита какво би било легално, ще измислим алтернативи със смесица от възможности за отговор, в зависимост от ситуацията. Това не е толкова сложно“, добави той. Генералът заяви това във връзка с коментарите на Доналд Тръмп по отношение на Северна Корея и нейните ядрени заплахи. През август той заяви, че ще „освободи огън и ярост“ по КНДР, ако страната не прекрати заплахите си срещу САЩ.", "date": "2017.11.19", "title": "Командир в САЩ обяви, че няма да изпълни нелегална заповед от Тръмп за ядрен удар"}
{"url": "http://pik.bg/%D0%BD%D0%B5%D1%87%D1%83%D0%B2%D0%B0%D0%BD%D0%BE-%D0%B6%D0%B5%D0%BD%D0%B0-%D0%BF%D1%8F-%D0%B2-%D1%81%D0%B8%D0%BA%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BA%D0%B0%D0%BF%D0%B5%D0%BB%D0%B0-news705878.html", "text": "Италианското мецосопрано Чечилия Бартоли стана първата жена, удостоена с честта да пее в папската Сикстинска капела във Ватикана, съобщи информационният канал „РАИ нюз 24”. Бартоли пя заедно с папския хор на откриването на традиционните коледни концерти. В коледните концерти във Ватикана участват хорове от много държави. Папският хор е един от най-старите в света и съпровожда месите, отслужвани от светия отец.", "date": "2017.11.19", "title": "НЕЧУВАНО! Жена пя в Сикстинската капела"}
{"url": "http://pik.bg/%D1%81%D0%BF%D0%BE%D1%80%D0%B5%D0%B4-%D0%B7%D0%B0%D0%BA%D0%BE%D0%BD%D0%B0-%D1%82%D1%83%D1%80%D1%81%D0%BA%D0%BE%D1%82%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BF%D0%BE%D0%B3%D0%BD%D0%B0-%D0%B4%D0%B2%D0%B0%D0%BC%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-news705886.html", "text": "Турската прокуратура възбуди разследване срещу бивши и настоящи американски прокурори, замесени в делото срещу турско-иранския търговец на злато Реза Зараб и други турски граждани в Ню Йорк, пише турското издание Daily Sabah. Прокуратурата в Истанбул е предявила обвинения срещу бившия американски прокурор Прийт Барара и настоящият Йоон Ким за неправомерно използване на стари документи по делото на Зараб, който е съден в Ню Йорк за това, че е заобиколил американските санкции срещу Иран.", "date": "2017.11.19", "title": "СПОРЕД ЗАКОНА! Турското обвинение погна двама американски прокурори"}
{"url": "http://pik.bg/%D1%81%D0%BB%D0%B5%D0%B4-%D1%83%D0%B6%D0%B0%D1%81%D0%B0-%D0%BA%D1%80%D0%B0%D0%B9-%D0%BC%D0%B8%D0%BA%D1%80%D0%B5-%D0%B4%D0%B2%D0%B0%D0%BC%D0%B0-%D1%81%D1%8A%D0%BF%D1%80%D1%83%D0%B7%D0%B8-%D1%81%D0%B0-%D1%81%D1%80%D0%B5%D0%B4-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%B0%D0%B4%D1%81%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news705912.html", "text": "Двама съпрузи са сред загиналите в адската катастрофа край Микре в петък, съобщава Телеграф. 53-годишната Стоименка е била придружител на незрящия си мъж Кирил. Къщата им  в Перник вчера беше пуста. Съседите им бяха научили  само за смъртта на Стоименка и до късно следобед не знаеха дали Кирил е сред жертвите и се надяваха поне той да е оцелял. \"Добри хора, кротки\", обясни жена от съседната къща. Децата им държали съседното магазинче за хранителни стоки и с припечеленото помагали. Друга от жертвите на касапницата на пътя - Веска, също била придружителка на своя сляпа приятелка, която някога й била съседка. \"Веска си замина\", казваше с насълзени очи мъжът й Евлоги на съседи, които питаха къде е съпругата му. \"Чух по новини и веднага разбрах. Взех телефона и я набрах по мобилния, но някой все ми затваряше\", обясни опечаленият съпруг, докато погледът му се рееше някъде. Малко по-късно се обадили от полицията в Ловеч и потвърдили черната вест. Повечето от съседите на Веска на местната улица \"Св. св. Кирил и Методий\", не знаеха, че тя е сред загиналите в зверската катастрофа край Микре. По думите на мъжа й вчера дъщеря им заедно с дъщерята на сляпата приятелка на Веска тръгнали за Ловеч. Те както и близките на другите загинали трябваше да разпознаят телата на любимите си хора в местната морга. От полицията в Ловеч вчера не можаха да кажат колко от загиналите са били незрящи и колко са били техни придружители.", "date": "2017.11.19", "title": "След ужаса край Микре!  Двама съпрузи са сред загиналите в адската катастрофа"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D0%BF%D0%B0%D1%80%D1%87%D0%B5-%D1%82%D0%BE%D1%80%D1%82%D0%B0-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%BC%D0%B5%D0%BB%D0%B0%D0%BD%D0%B8%D1%8F-news705880.html", "text": "Парче сладкиш, който получавали всички гости на сватбата на Доналд Тръмп и Мелания Кнавс през 2005 г., беше продадено на търг за 2 240 долара, съобщиха от аукционната къща „Джулиънс окшънс”, цитирани от Нова тв. Началната цена на запазения сладкиш, покрит с бяла глазура и украсен с розичка, е била 250 долара. Тортата сувенир е била в оригиналната си картонен опаковка с инициалите на младоженците - МDT. На третата сватба на Доналд Тръмп имало огромна седеметажна торта с тегло от 90,7 кг. Тя се крепяла върху вътрешна конструкция, за да не се слегне под тежестта си. Затова за гостите били подготвени парчета торта, опаковани в елегантна кутийка. На 22 януари се навършиха 12 години от сватбата на Доналд Тръмп и словенката Мелания. Според списание „Базар” по случай 10-годишнишната от брака им президентът на САЩ подарил на жена си пръстен с 25-каратов диамант, допълва БГНЕС.", "date": "2017.11.19", "title": "Продадоха на търг парче торта от сватбата на Тръмп и Мелания"}
{"url": "http://pik.bg/%D0%B1%D1%80%D0%B0%D0%B2%D0%BE-%D1%82%D0%B5%D1%80%D0%B2%D0%B5%D0%BB-%D0%BF%D1%83%D0%BB%D0%B5%D0%B2-%D1%81%D1%8A%D1%81-%D1%81%D1%83%D0%BF%D0%B5%D1%80-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%B1%D1%80%D0%BE%D0%B5%D0%BD%D0%B8-%D1%81%D0%B5%D0%BA%D1%83%D0%BD%D0%B4%D0%B8---%D0%BC%D0%B0%D0%BB%D0%BA%D0%B0%D1%82%D0%B0-%D0%BA%D0%BE%D0%B1%D1%80%D0%B0-news705891.html", "text": "Кариерата на Тервел Пулев на професионалния ринг продължава да се развива по възможно най-добрия начин. Българският боксьор постигна шестата си победа от 6 мача, като нокаутира грузинеца Михаил Куцишвили още в първия рунд. Това беше втори мач за Тервел в рамките на една седмица, след като миналата събота отказа украинеца Артьом Редко в третия рунд на галавечер в Берлин, пише \"Спортал\". Двубоят с Куцишвили се състоя в Нойщат-Гвеле, в близост до Шверин - градът, който в продължение на десетилетия се гордее с най-добрия клуб по бокс в цяла Германия, ръководен от легендарния треньор Фриц Здунек. Именно в негова памет се проведе боксовата галавечер Михаил Куцишвили имаше 44 победи преди мача с Пулев. 28-годишният грузинец обаче по никакъв начин не успя да се противопостави на Тервел, който го обсипа с канонада от удари. На няколко пъти Куцишвили беше притиснат до въжетата и при поредната мощна атака на българина не издържа и се строполи на пода.", "date": "2017.11.19", "title": "БРАВО! Тервел Пулев със супер победа! За броени секунди - Малката Кобра... "}
{"url": "http://pik.bg/%D0%B4%D0%BE%D0%BA%D0%BE%D0%B3%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BB%D1%8A%D1%81%D0%BA%D0%B0-%D0%B8%D0%BC%D0%B8%D0%B4%D0%B6%D0%B0-%D0%BD%D0%B0-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%B7%D0%B0-%D0%B4%D0%B5%D0%B1%D0%B8%D0%BB%D0%B8%D1%82%D0%B5-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%BD%D0%B5-%D0%BF%D0%B0%D0%B4%D0%B0-%D0%BF%D0%BE-%D0%B3%D1%80%D1%8A%D0%B1-news705908.html", "text": "Партията-столетница не спира да лъска имиджа си, изживявайки се като основна опозиция на властта. В студиото на \"Събуди се...\" Елена Йончева се изяви като отявлен рупор на червената политика на БСП. В началото на разговора тя заяви: \"Оставката на председателя на Народното събрание Главчев бе успех на демокрацията. Защото той наруши правилника и лиши от слово председателя на най-голямата опозиционна партия. Това никога не се е случвало до този момент\". \"Оставката на господин Главчев е важна за всеки един от нас, не само за БСП... Подаването за оставки не трябва да бъде индулгенция, не трябва да бъде замитане на следата. И това се случи с Делян Добрев. Това не е скандал, това е престъпление. Става дума за създаването в Хасково на една огромна корупционна схема. И ако прокуратурата не се самосезира, ние ще внесем сигнал в ДАНС и прокуратурата. Става дума за 305 милиона лева, усвоени през една роднинска фирма в Хасково, в нарушение на Закона за държавния служител. Когато имаме нарушение на закона, когато имаме престъпление, трябва да се подаде оставка и смятам, че това е редно\", заяви Йончева. Тя заяви, че \"вече винаги е късно да се иска вот на недоверие към кабинета\". Йончева обаче не намери паралел между издънката на Иво Христов за \"дебилите\", който не подаде оставка като морален акт, и напускането на поста на вече бившия председател на Народното събрание. Тя оправда съпартиеца си с това, че се бил извинил за обидното \"дебили\", с което нарече 80% от българите. \"Ябълката на раздора\" - филма й \"Граница\" журналистката коментира така: \"Не смятам, че това е скандал. Ние показахме факти, свързани с корупция за сметка на държавната сигурност на нашата страна. Има канали, покровителствани от високо във властта, канали, които съществуват благодарение на служители на Гранична полиция... Ако тези факти са известни на службите, както каза господин Цветанов, вероятно не трябва да правим повече журналистически разследвания\". Йончева заяви, че ще бъде направено копие на филма, което ще бъде представено на посланиците на ЕС, за да бъде направено по-мащабно разследване и да бъде гарантирана сигурността на свидетеля, разкриващ корупционните схеми по границата.", "date": "2017.11.19", "title": "ДОКОГА?! Елена Йончева лъска имиджа на Иво Христов за \"дебилите\"! Журналистката не пада по гръб за издънките на опозицията"}
{"url": "http://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D0%B2%D0%B8%D0%B0%D1%86%D0%B8%D1%8F-%D0%B5-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B0-%D1%82%D1%80%D0%B8%D0%BC%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D0%BF%D0%BA%D0%BA-%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%B8%D1%80%D0%B0%D0%BA-news705876.html", "text": "По данни на властите в турската югоизточна провинция Хакари трима терористи на ПКК са ликвидирани по време на въздушен удар на турската авиация в Северен Ирак, предава Aнадолската агенция, цитирана от Фокус. Управата на провинцията съобщи, че тримата ликвидирани членове на ПКК са убили двама турски полицаи на 15 ноември и са били открити по-късно в северния иракски район Авасин-Басиян.  ПКК е призната за терористична групировка в Турция, САЩ и в ЕС.", "date": "2017.11.19", "title": "НЯМА ПРОШКА! Турската авиация е ликвидирала трима терористи от ПКК в Северен Ирак"}
{"url": "http://pik.bg/%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B5%D0%B2%D1%82%D0%B8%D0%BD%D0%B0%D1%82%D0%B0-%D1%81%D0%BB%D0%B0%D0%B2%D0%B0-%D0%B5%D0%BB%D0%B5%D0%BD-%D0%BA%D0%BE%D0%BB%D0%B5%D0%B2%D0%B0-%D0%B7%D0%B0-%D0%BE%D0%BD%D0%B7%D0%B8-%D1%87%D0%BE%D0%B2%D0%B5%D0%BA-%D0%B2-%D0%B6%D0%B8%D0%B2%D0%BE%D1%82%D0%B0-%D0%B9-%D0%B8-%D0%BE%D0%BD%D0%B7%D0%B8-%D1%81%D0%BA%D0%B0%D0%BD%D0%B4%D0%B0%D0%BB-news705921.html", "text": "Хората, които сега влизат в живота ми, влизат с едно предубеждение. Че съм \"оная\", която е имала \"онзи\" период в живота си с \"онзи\" мъж. Сега съм притихнала. Но това не означава, че не се готвя за скок. Това заяви пред Мариян Станков - Мон Дьо актрисата Елен Колева. \"Може би бих направила рестарт на поведението си като изпуснати шансове. Заради личния си живот, заради моята емоционалност. Срещнах мъж, който за мен беше \"Уау!\", обиколих света, бях бунтар, вярвах в своето виждане и своя мироглед\", допълни Елен, разказвайки за първата си публична връзка - с бизнесмена Александър Найденов. \"Никой не се интересува какво прави Елен Колева, а с кого е, има ли скандал, драма\", допълни тя. Актрисата, минала вече 30-те, се кае за \"пропуснатата младост\". \"Беше ми безкрайно интересно. И първата ми грешка, която бе пагубна за моята кариера в началото, бе че се влюбих в доста по-възрастен мъж. Там имаше страст, изпепеляване. Беше скандално. Днес обаче е друго\", казва Елен.Тя добави, че е простила на бизнесмена и го нарече \"моят университет\". \"Той ми даде най-хубавото и най-лошото, което притежава. Простих му, че си позволи да изнесе най-личната информация, която притежава, че не остана достоен... Има и прошка, има и благодарност. Не мога да го скрия - той бе голяма част от живота ми. Обичах го... Ако днес искам да му кажа нещо, няма да е публично\", заяви актрисата. Тя нарече себе си \"фатална жена\" - \"фатална с изборите си и нещата, които й се случват\": \"Виж ме, все още имам пламъче в очите\". \"Калин Терзийски беше разтърсваща поезия, разтърсващ роман. Харесвам умни мъже... Беше хубаво. Аз съм в прекрасни отношения с него. И недей да ровиш, нищо няма да ти кажа повече... От тези две връзки научих, че мога да обичам въпреки. Едната част от мен ми казваше - къде отиваш, момиче. А безразсъдната ми казваше - давай докрай\", сподели отново Елен. Актрисата заяви с намигване, че в момента няма човек до себе си: \"Аз не съм лесна за живеене. Аз съм толкова жени и състояния в едно. Мъжът, който е с мен, трябва да изтърпи всичко това... Когато двама души се разделят, вина имат и двамата... Най-трудното време в житейски план бяха последните седем години. В момента съм благодарна за всяко нещо от човек или съдбата, което ми се дава. Като млада бях цинична, не оценявах това, което имах\". В края на разговора Елен Колева призна, че е твърде нарцистична, но вече се е уморила от това и... иска да има дете.", "date": "2017.11.19", "title": "В ТЪРСЕНЕ НА ЕВТИНАТА СЛАВА: Елен Колева за \"онзи\" човек в живота й и \"онзи\" скандал"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D1%81%D0%B5-%D0%BF%D1%80%D0%B5%D0%B3%D1%80%D1%83%D0%BF%D0%B8%D1%80%D0%B0%D1%82-%D0%B2-%D0%BE%D0%BF%D0%B8%D1%82%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BA%D0%B0%D0%B1%D0%B8%D0%BD%D0%B5%D1%82-news705884.html", "text": "Трите германски партии, които се опитват да сформират управляваща коалиция, продължиха разговорите си далеч извън предвиденото време в събота, за да намерят допирни точки в сферата на политиките по климата и миграцията, по които имат чувствителни различия, със съзнанието, че ако се провалят, това може да доведе до провеждането на нови парламентарни избори с непредвидим резултат, но все пак не успяха да се споразумеят и ще продължат разговорите утре, предава Ройтерс, цитирани от Фокус. Единствената реалистична надежда за четвърти мандат на канцлера Ангела Меркел минава през сглобяването на необичаен съюз между центристкия Съюз (ХДС/ХСС), либералите (Свободната демократическа партия(СвДП)) и „Зелените“. Това се случи заради исторически най-слабия резултат на блока на Меркел на последните избори през септември и отказа на Германската социалдемократическа партия да продължи \"голямата коалиция\" от миналия мандат. Независимо от евентуалните негативи, в случай, че не успеят да се разберат, след две седмици на преговори те останаха дълбоко разделени, когато се оттеглиха за нощта. Най-спорните въпроси остават климата, където „Зелените“ искат намаляване на вредните емисии, което се смята за икономически пагубно от другите партньори и имиграцията, където баварския Християнсоциален съюз иска по-стриктни правила. Преговорите се усложняват допълнително от това, че СвДП се завърнаха в Бундестага след 4 години отвън и се притесняват, че ако направят големи компромиси това може да предизвика нов отлив на избиратели. Лидерът на партията Кристиян Линднер заяви, че разговорите трябва да бъдат продължени в неделя.", "date": "2017.11.19", "title": "ГОЛЯМА ПОЛИТИКА! Германските партии се прегрупират в опита да направят кабинет"}
{"url": "http://pik.bg/%D0%BA%D0%B0%D0%B7%D0%B8%D0%B9%D1%81%D0%BA%D0%B8-%D1%81-%D0%BF%D0%BE%D1%80%D0%B5%D0%B4%D0%B5%D0%BD-%D1%81%D0%B8%D0%BB%D0%B5%D0%BD-%D0%BC%D0%B0%D1%87-%D0%B2-%D1%8F%D0%BF%D0%BE%D0%BD%D0%B8%D1%8F-news705881.html", "text": "Матей Казийски и неговият ДжейТЕКТ Стингс (Кария) записаха 4-а победа в японската V-Лига. Българинът и компания победиха с 3:0 (24, 19, 21) Сънтори Сънбърдс (Осака) в мач от 8-ия кръг. Матей изигра поредния си страхотен двубой за ДжейТЕКТ и бе над всички с 22 точки (3 блока, 37% ефективност в атака и 50% перфектно посрещане) за победата. За тима на Сънтори кубинецът Ядриан Ескобар завърши със 17 точки, пише \"Новспорт\".", "date": "2017.11.19", "title": "Казийски с пореден силен мач в Япония"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B2%D0%BB%D0%B0%D0%B4%D0%B0%D1%8F-%D0%B8-%D0%BA%D0%BD%D1%8F%D0%B6%D0%B5%D0%B2%D0%BE-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%B7%D0%B0-%D1%87%D0%B0%D1%81-%D0%B3%D0%BB%D0%B0%D0%B2%D0%B5%D0%BD-%D0%BF%D1%8A%D1%82-%D0%B5-79-news705902.html", "text": "Жители на село Владая и квартал „Княжево“ ще блокират за  час днес главен път Е-79 в района на Александровския мост, съобщиха организаторите от инициативния комитет по провеждането на протеста, цитирани от Фокус. Това ще бъде петият протест на живущи в село Владая и квартал „Княжево“ с искане за подобряване на инфраструктурата и обществения транспорт. Протестната демонстрация ще блокира Е-79 от 12:00 до 13:00 часа в района на вече бившите “легнали полицаи“ при улиците „Мала кория“ и „10-и километър“, непосредствено до Александровски мост. Организаторите уточняват, че причините за протестните им действия са, че властите на местното самоуправление не се съобразяват с нуждите и предложенията на гражданите за подобряване на обществения транспорт. Те настояват за спешно възстановяване на маршрутна линия 22 и още курсове по автобусна линия А58. Друг проблем за живущите е изграждането на пешеходен светофар при гара „Владая“, както и светофар на кръстовището при Александров мост и ул. „Мала кория“. От изключителна важност е и изграждане на улично осветление във Владайското дефиле. Протестиращите подчертават още, че Е-79 е асфалтиран набързо без рехабилитация на отводняването. „Водата при дъжд наводнява дворове, носещи елементи на съоръжения, както и общински улици. Отводнителни шахти са без капаци, знаците и пътната маркировка са неадекватни и създават опасности в този им вид. На места бяха премахнати мантинели и сега тези участъци са незащитени. Важно е и извършването на последващите ремонти, като не трябва да забравяме, че крайната цел е реализирането на реверсивно движение в тесните участъци на пътя София – Перник“, отбелязват от инициативния комитет и настояват за съдействие от КАТ за контрол на пътя, тъй като нарушенията са причина за инциденти със смъртни случаи.", "date": "2017.11.19", "title": "Важно! Жители на Владая и \"Княжево\" блокират за час главен път Е-79"}
{"url": "http://pik.bg/%D1%80%D0%B5%D1%81%D1%82%D1%80%D0%B8%D0%BA%D1%86%D0%B8%D1%8F-%D0%B5%D1%81-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018-%D0%B0-news705813.html", "text": "В бюджета на ЕС за 2018 г. средствата, отделяни за Турция, ще бъдат намалени, заради съмненията, че Анкара спазва демокрацията и човешките права, предаде AFP. Евродепутатите и страните членки на ЕС се споразумяха да намалят предприсъединителните фондове“ със 105 млн. евро и да замразят допълнителни 70 млн. от преди това обявени разходи. Евродепутатите заявиха в официално свое заявление, че „смятат за притеснителна влошаващата се ситуация по отношение на демокрацията, върховенството на закона и човешките права“ „Изпратихме ясно послание, че парите, отделяни от ЕС, не може да идват без предварителни условия“, заяви румънският евродепутат Зигфрид Мурешан.  Споразумението за бюджета все още трябва да бъде прието официално от Съвета на ЕС и от ЕП.", "date": "2017.11.19", "title": "РЕСТРИКЦИЯ! ЕС намалява парите за Турция в бюджета за 2018-а"}
{"url": "http://pik.bg/%D0%B3%D1%80%D0%B5%D1%88%D0%BD%D0%B0-%D0%B1%D0%B5%D1%88%D0%B5-%D1%82%D0%B0%D1%8F-%D0%B6%D0%B5%D0%BD%D0%B0-%D0%BD%D0%BE-%D0%B1%D0%B5%D1%88%D0%B5-%D1%85%D1%83%D0%B1%D0%B0%D0%B2%D0%B0-%D0%B2%D0%B8%D0%B6%D1%82%D0%B5-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BA%D1%80%D0%B0%D0%B4%D0%BB%D0%B0-%D0%B0%D0%BD%D0%B5%D0%BB%D0%B8%D1%8F-%D1%81%D0%BF%D0%B8%D0%BF%D0%B0%D0%BD%D0%B0-%D0%BE%D1%82-%D1%88%D0%B5%D1%84%D0%B0-%D1%81%D0%B8-%D0%B4%D0%B0-%D0%BA%D1%80-news705669.html", "text": "Поредна наглост потресе бизнеса в един от големите молове в Бургас. 26-годишната Анелия Н., която наскоро била наета на работа в обект на територията на търговския център, най-нагло се промъкнала в офиса на шефовете си и от чекмедже отмъкнала сумата от 1100 лв. Кражбата обаче била разкрита много бързо от управителя на търговския обект. Той веднага извършил граждански арест на служителката си и се обадил в полицията. Отзовалите се на място служители на Пето РУ надлежно описали престъплението, но не задържали момичето – нещо необичайно, предвид размера на задигната сума. Анелия не е криминално проявена, а това е първото й подобно нарушение. Шефовете на търговския обект разказаха пред Флагман.БГ, че са силно потресени от действията на служителката си, която вече е уволнена. „Най-много заболя това, че полицаите не я задържаха още на момента, а я пуснаха“, коментираха бившите колеги на бургазлийката. Въпреки това срещу Анелия е образувано полицейско производство и по всяка вероятност тя ще бъде съдена по бързата процедура. Какво обаче е подтикнало младото момиче към подобен отчаят ход, остава загадка. По всяка вероятност тя ще се размине само с глоба или условна присъда.", "date": "2017.11.19", "title": "Грешна беше тая жена, но беше хубава! Вижте красивата крадла Анелия, спипана от шефа си да краде оборота (СНИМКА)"}
{"url": "http://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%BD%D0%B5-%D1%81%D0%BB%D1%83%D1%88%D0%B0-%D0%B2%D0%BE%D0%BB%D0%B3%D0%B8%D0%BD-%D1%80%D1%83%D1%81%D0%B5%D0%B2-%D0%BE%D1%82%D0%B8%D0%B4%D0%B5-%D0%B2-news705816.html", "text": "Собственикът на Левски - Спас Русев, се оказва сериозен поддръжник на Гришо Димитров. Русев се появи лично в зала \"О2 Арена\" в Лондон, където текат финалите на АТР с участието на осемте най-добри тенисисти през годината. Напук на призивите на радиожурналиста Петър Волгин да не се интересуваме от Григор, Спас Русев хвана полет за английската столица и изгледа от трибуните третата победа на Димитров в група \"Пийт Сампрас\", а след това качи и кадър в известна социална мрежа, пише \"Офнюз\". Късно снощи 26-годишният българин беше повече от убедителен, след като разгроми с 6:1, 6:1 испанеца Пабло Кареньо Буста. Тази вечер от 22:00 часа Димитров излиза срещу американеца Джак Сок в полуфинален сблъсък.", "date": "2017.11.19", "title": "Шефът на Левски не слуша Волгин! Русев отиде в..."}
{"url": "http://pik.bg/%D1%82%D1%83%D1%80%D1%81%D0%BA%D0%B0-%D1%84%D0%B8%D1%80%D0%BC%D0%B0-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D1%82%D0%B0%D0%BD%D0%BA%D0%B0-%E2%80%9E%D0%B0%D1%82%D0%B0%D0%BB%D0%B0%D0%B9%E2%80%9C-news705815.html", "text": "Турската компания „Отокар“ представи предложението си към властите в страната, за да участва в конкурса за масовото производство на първия произвеждан в страната танк „Алтай“, пише Хюриет, цитирани от Фокус. Компанията съобщава, че е изпратила предложението си до подсекретариата за отбранителна индустрия. Фирма FNSS също е изпратила предложенията си за конкурса. „Отокар“, която е разработила прототипа на „Алтай“ предаде предложението си за началото на масовото производство на бойната машина още през 2016 г., но подсекретариатът го отклони, посочвайки „несъгласие с някои от условията, най-вече с цената“. По отношение на проекта „За производство на модерни танкове с използването на национални ресурси“ (проект „Алтай“) на подсекретариата „Отокар“ съобщи, че, ако „ще участва в конкурса, необходимите детайли ще бъдат разкрити пред съответните регулатори“. Според договор от 2008 г. с подсекретариата за отбранителна индустрия „Отокар“ е приключил развитието на процеса и производството на прототипа.", "date": "2017.11.19", "title": "Турска фирма готова да прави танка „Аталай“"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B5%D1%81-%D0%B7%D0%B0-2018-%D0%B3%D0%BE%D0%B4%D0%B8%D0%BD%D0%B0-news705820.html", "text": "След продължили 17 часа преговори, приключили в 4:00 часа сутринта, представителите на Европейския парламент и на Съвета на ЕС постигнаха разбирателство относно бюджета на Съюза за 2018 г. Следващата година ще бъдат предвидени 160,1 млрд. евро, в сравнение с 157,9 млн. през 2017 г., предава Politico. „Бюджетът за 2018 г. се фокусира върху приоритетите като засилването на икономическия ръст и създаването на работните места, засилването на сигурността и справянето с предизвикателствата, предизвиквани от миграцията“, заяви заместник-министърът на финансите на Естония и главен преговарящ на Съвета на ЕС за бюджета Маарт Кивине. Постигнатият резултат е компромис между трите основни институции на ЕС. През май ЕК предложи бюджет в размер на 160,6 млрд. евро. Евродепутатите искаха да добавят два милиарда, предвидени предимно за изграждане на инфраструктура и научно-развойна дейност. Съветът на ЕС същевременно предложи цифри с 1,7 млрд. по-ниски от предложението на Комисията. И ЕП и Съвета на ЕС имат две седмици да одобрят споразумението.", "date": "2017.11.19", "title": "ВАЖНО! В Брюксел договориха бюджета на ЕС за 2018 година"}
{"url": "http://pik.bg/%D0%BA%D0%BE%D0%BD%D1%82%D1%83%D0%B7%D0%B8%D1%8F-%D1%81%D1%82%D1%80%D0%B5%D1%81%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-news705883.html", "text": "Защитникът на Манчестър Сити - Джон Стоунс, ще бъде извън терените между 4 и 6 седмици. Младокът напусна принудително игрището в 31-ата минута по време на срещата с Лестър от Висшата лига (2:0). Еяким Мангала влезе в игра и вероятно ще бъде първи избор за Хосеп Гуардиола в предстоящите мачове. Венсан Компани също е здрав, акцентира \"Новспорт\".", "date": "2017.11.19", "title": "Контузия стресна \"гражданите\""}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BB%D0%B8%D0%B2%D0%B0%D0%BD-%D1%89%D0%B5-%D1%81%D0%B5-%D0%BF%D1%80%D0%B8%D0%B1%D0%B5%D1%80%D0%B5-%D0%B2-%D0%B1%D0%B5%D0%B9%D1%80%D1%83%D1%82-%D0%B7%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B0%D1%82%D0%B0-%D0%B2-%D1%87%D0%B5%D1%81%D1%82-%D0%BD%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0--news705780.html", "text": "Ливанският премиер Саад Харири, който отсъства от Бейрут откакто обяви изненадващото си намерение да подаде оставка пред медии в Саудитска Арабия на 4 ноември, ще се прибере в страната до средата на следващата седмица, предава Франс Прес, като се позовава на данни от президентството в Бейрут. Министър-председателят е провел телефонен разговор с президента Мишел Аун, малко след пристигането си във Франция тази сутрин. Харири е заявил, че „ще бъде в Ливан за да вземе участие в честванията за Деня на независимостта на страната“, които ще се проведат в сряда.", "date": "2017.11.19", "title": "Премиерът на Ливан ще се прибере в Бейрут за тържествата в чест на Деня на независимостта на страната"}
{"url": "http://pik.bg/%D0%BF%D0%B0%D1%80%D0%B0%D0%B4%D0%BE%D0%BA%D1%81-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-1000-%D0%BB%D0%B5%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0---%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%BD%D1%8F%D0%BC%D0%B0-news705475.html", "text": "Фабрика за дамско облекло от Пловдив работи успешно за световни дизайнери и марки. Въпреки добрите заплати и условия на труд в предприятието, кандидати за работа няма. Така част от машините остават празни, а ръководството на фирмата продължава да търси десетки работници. Планират поставянето на билбордове с предложения за работа, съобщава БНТ. Веселин Славчев, който е собственик на фирмата за дамска конфекция в Пловдив, сподели пред камерата на националната телевизия, че средната заплата в предприятието му е между 800 и 1000 лева. Той създал фирмата си преди 28 години. Разработва я без помощ от държавата, въпреки опитите да получи подпомагане. Казва, че докато преди години продажбата на облекло у нас се случва лесно, сега трудностите са големи. „Конкуренцията е огромна. Големи търговски вериги пристигнаха в България и ние сме поставени натясно, защото те имат достъп до неограничен финансов ресурс“, разказва бизнесменът. Въпреки конкуренцията, фабриката се развива, като момента над 80% от производството се изнася за европейския пазар. „В момента имаме около 120 човека работници, но имаме възможности още до 50 човека да назначим. Търсим, пускаме обяви, правим някакви предложения, но работна ръка липсва навсякъде. Това е проблем не само на нашата фирма, не само на нашия бранш, но и на цялата държава“, коментира Славчев. За да намери служители, той е решил да постави около предприятието си огромни пана с предложения за работа. Казва, че в България професията шивач не се оценява, въпреки, че дава стабилни доходи. „Професионалните гимназии в момента не работят, няма кадри и при тях. Предприемат се стъпки за дуално обучение, ще видим какво ще стане, дали това ще е правилният начин“, добавя бизнесменът. „Идват млади кадри, но те не се задържат. Аз имам син на 23 години, който също няма да се хване да работи в производство“, каза Стоянка Стойчева, която работи във фирмата като главен контрольор. Пловдивската фирма е получила и признанието на световноизвестни моделиери. Италианските дизайнери и марки са ни основният клиент, там изпълняваме поръчки под тяхна диктовка, така да се каже, това е едно доверие, което се изгражда в годините, добавя бизнесменът. Според него заплащането на труда у нас расте с по-бързи темпове, отколкото завишението в цените на облеклата, които пловдивската фабрика продава на европейския пазар. Въпреки, че това е пречка за бизнеса, по-голямата трудност е нежеланието на българите да работят в производството. Според собственика на пловдивската модна марка, правилен начин за разрешаване на проблема с липсата на работна ръка у нас е стимулиране на раждаемостта и обучаване на младото поколение в трудови навици.", "date": "2017.11.19", "title": "ПАРАДОКС! Бизнесмен предлага 1000 лева заплата - мераклии няма"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BB%D0%B8%D0%B2%D0%B0%D0%BD-%D1%81%D0%B0%D0%B0%D0%B4-%D1%85%D0%B0%D1%80%D0%B8%D1%80%D0%B8-%D0%BA%D0%BE%D0%B9%D1%82%D0%BE-%D0%B5-%D0%B2-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%B5-%D0%B2%D0%B8%D0%B4%D1%8F-%D1%81-%D0%BC%D0%B0%D0%BA%D1%80%D0%BE%D0%BD-%D0%B2-%D0%BF%D0%B0%D1%80%D0%B8%D0%B6-%D0%BF%D1%80%D0%B8%D0%B1%D0%B8%D1%80%D0%B0-%D1%81%D0%B5-news705825.html", "text": "Подалият оставка министър-председател на Ливан Саад Харири съобщи, че ще пристигне в родината си в близките дни и ще разкрие позициите си относно кризата в страната, след като се срещне с президента ѝ Мишел Аун, предава Ройтерс, цитирани от Фокус. „По отношение на политическата ситуация в Ливан, ще замина за Бейрут в близките дни, ще участвам в празненствата по случай Деня на независимостта и там ще разкрия позицията си по тези въпроси, след като се срещна с президента Аун“, заяви Харири след като се срещна в Париж с президента на Франция Емануел Макрон.", "date": "2017.11.19", "title": "Премиерът на Ливан Саад Харири, който е в оставка, се видя с Макрон в Париж, прибира се"}
{"url": "http://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B1%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D0%B2-%D0%B3%D1%8A%D1%80%D1%86%D0%B8%D1%8F-%D1%80%D0%B0%D1%81%D1%82%D0%B0%D1%82-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%82%D1%80%D1%83%D0%BF%D0%BE%D0%B2%D0%B5-news705865.html", "text": "Гръцките власти съобщиха, че са открити още трима души, загинали заради наводненията край Атина. Така броят на жертвите на бедствието достига до 22 души, пише Eкатимирени, цитирани от Дарик. Пожарната охрана съобщи, че е открито тялото на мъж на територията на фабрика край град Мандра, разположен на 25 км. северозападно от Атина. Бреговата охрана съобщи, че неин патрулен кораб е открил телата на мъж и жена в морето край Мандра. Все още не е ясно дали телата са на някой от шестимата души, обявени по-рано за изчезнали.", "date": "2017.11.19", "title": "Жертвите на бедствието в Гърция растат, постоянно откриват трупове "}
{"url": "http://pik.bg/%D0%BA%D0%B0%D0%BC%D0%B1%D1%83%D1%80%D0%BE%D0%B2-%D0%B3%D0%BE%D1%80%D0%B4-%D1%87%D0%B5-%D1%81%D0%B5-%D0%BD%D0%B0%D1%80%D0%B5%D0%B4%D0%B8-%D1%81%D1%80%D0%B5%D0%B4-%D0%B6%D0%B5%D0%BA%D0%BE%D0%B2-%D1%81%D0%B8%D1%80%D0%B0%D0%BA%D0%BE%D0%B2-%D0%B8-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-news705867.html", "text": "Нападателят на Берое - Мартин Камбуров, вкара срещу Пирин своя 194-ти гол в Първа лига, а с това изравни Динко Дерменджиев на третото място във вечната голмайсторска листа. Преди него остават само Наско Сираков и Петър Жеков, акцентира \"Спортал\". \"Много труден мач. Пирин е доста сериозен опонент. Играят много добре в защита. Радващо е, че с помощта на Иван Иванов успях да реализирам и се утвърдихме в първата шестица. Пирин играе много добре в защита. Виждате, че Лудогорец и ЦСКА не можаха да им вкарат гол. Удоволствие е да съм сред имена като Петър Жеков, Сираков и Динко Дерменджиев. Дано да вкарам още. В България не се оценяват тези неща. След като приключи човек, тогава го оценяват”, заяви Камбуров относно своето историческо попадение, с което донесе и трите точки за Берое при гостуването на Пирин.", "date": "2017.11.19", "title": "Камбуров горд, че се нареди сред Жеков, Сираков и Дерменджиев!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B5%D0%BB%D0%B8%D0%BA-%D0%B3%D1%80%D0%B8%D0%B3%D0%BE%D1%80-%D1%81%D0%BF%D0%BE%D1%80%D1%82%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BB%D0%B8%D0%BA%D1%83%D0%B2%D0%B0-%D1%81%D0%BB%D0%B5%D0%B4-%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0---%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news705875.html", "text": "Велико! Григор Димитров е на финал на Заключителния Мастърс за годината! Гришо победи в 1/2-финалите с 2:1 сета Джак Сок! Така Димитров има гарантирано място в Топ 3 на ранглистата в края на 2017 година! 4:6, 6:0, 6:3 за Григор в отделните части, драматичен полуфинал. Ключова битка в третия сет, когато Гришо съумя да изстрада успеха. В турнира Димитров вече е с последователни победи над Тийм, Гофен, Кареньо-Буста и Сок! 1000 точки досега за българина от надпреварата в \"О2 Арена\", в Лондон. \"Краят на първия сет не тръгна добре за мен. Беше трудно. Знам, че не играх най-добрия си тенис. Но исках с цялата си душа да спечеля. Трябваше да направя нещо. Опитах се да запазя бистра главата си. Благодаря на всички по трибуните, благодаря ви\", заяви Гришо, секунди след великия за родния спорт успех. В другия полуфинал, Гофен надви сензационно с 2:1 сета легендата Роджър Федерер. Финалът между Григор и Давид е в неделя от 20:00 часа българско време. Димитров победи Гофен с 6:0, 6:2 в груповата фаза на надпреварата. Ще съумее ли Гришо да зарадва отново феновете на спорта в България? Родителите на големия тенисист - Мария Димитрова и Димитър Господинов са в английската столица. Страхотна родна агитка подкрепя Григор Димитров. Сервис-гейм на 40 за Гришо за старт на мача - 1:0. Превъзходен Григор - нашият, осъществи брейк на 30! Резултат - 2:0. Подаване на 30 за Димитров! 3:0 - Гришо затвърди пробива! Зададе се маратонски сервис-гейм на Сок. Джак отрази възможност за брейк и спечели подаването си - 1:3. Последва още един дълъг гейм, а Сок съумя да пробие - 2:3. Получи се изключителен сблъсък, тенис на най-високо ниво, 1/2-финал на Заключителния Мастърс за 2017 година! Напрежението е огромно, а родната агитка вдъхва увереност на Григор Димитров по време на тежката битка. Подаване на 30 за Джак Сок и 3:3. Сервис-гейм на 40 за Гришо, нашият отново повежда в резултата - 4:3. На почивката между геймовете, телевизионните камери се спряха на дами и деца с български знамена! Емоционален момент за родния спорт! Григор Димитров играе в полуфинал на Заключителния Мастърс за сезона, а подкрепата към Гришо е прекрасна! Гейм на 15 за Сок и 4:4. Маратонски сервис-гейм на Григор, Джак Сок стига до пробив. 5:4 за американеца. Подаване на 15 за Сок и сет в полза на опонента на Гришо. От 0:3 и възможност за брейк пред Димитров, Джак стигна до обрат - 6:4. Бърз сервис-гейм за Григор в началото на втората част на срещата. Пробив за Гришо на 30 - 2:0! Напрежението в залата е огромно, ключови моменти в турнира. Сервис-гейм на 15 за Димитров - 3:0. Брейк за Гришо на 15! Този път Григор поведе с 4:0! Подаване за Димитров на 30 и 5:0. Пробив на 30 и 6:0 за Гришо! Резултатът в сетовете стана 1:1. Вече всяка секунда, всяка точка, можеше да е решителна за изхода на състезанието. Гришо удържа подаването си на старта на третата част на двубоя. Българинът отрази възможност за брейк и поведе с 1:0. Бърз сервис-гейм за Джак Сок и 1:1. Подаване на 30 за Димитров и 2:1! При едно от разиграванията мрежата помогна ключово на Григор. Още един експресен сервис-гейм за Джак и 2:2. Подаване на 30 за Гришо, геймът завърши с ювелирна точка! Публиката е на крака, бурни аплодисменти. Гордо развети български знамена! Григор играе извънземен тенис - 3:2. Съперникът на Димитров обаче също е изключително класен спортист. Гейм на 15 за Сок и 3:3. Сервис-гейм на нула за Гришо - 4:3. Зададе се ключов, маратонски гейм! Григор проби - 5:3!!! Подаване за Димитров, отново маратонска битка, над 9 минути игра в гейма и 6:3! 2:1 сета, велика победа! Григор Димитров се класира за финала на Заключителния Мастърс за кампанията! Гришо влиза в Топ 3 на тенис-ранглистата! Уникален български спортист!", "date": "2017.11.19", "title": "ИЗВЪНРЕДНО! Велик Григор! Спортна България ликува! След жестока драма - Димитров... (ОБНОВЕНА)"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B3%D1%80%D1%8A%D0%BC%D0%BD%D0%B0%D1%85%D0%B0-%D0%BB%D0%BE%D0%B2%D0%B5%D1%86-%D0%B2-%D0%BA%D0%BE%D1%80%D0%B5%D0%BC%D0%B0-news705885.html", "text": "Простреляха ловец по време на ловен излет вчера. Инцидентът станал в местност над село Никудин, община Струмяни. Сигнал на телефон 112 е подаден от колега на ранения. Той съобщил, че има прострелян в корема авджия, съобщи Струма.бг. Към мястото са тръгнали екипи на полицията и на Спешен център – Сандански.", "date": "2017.11.19", "title": "ТЕЖЪК ИНЦИДЕНТ! Гръмнаха ловец в корема"}
{"url": "http://pik.bg/%D0%B8%D0%BD%D1%82%D0%B5%D1%80%D0%B5%D1%81%D0%BD%D0%BE-%D0%B0%D1%80%D0%B0%D0%B1%D1%81%D0%BA%D0%B8%D1%8F%D1%82-%D1%81%D0%B2%D1%8F%D1%82-%D1%81%D0%B5-%D0%B7%D0%B0%D0%BF%D0%B0%D1%81%D1%8F%D0%B2%D0%B0-%D1%81-%D0%BE%D1%80%D1%8A%D0%B6%D0%B8%D0%B5-news705830.html", "text": "Според скорошен доклад относно разпространяването на въоръжение в арабския свят някои държави в региона са се превърнали в „горещи точки“ за нелегална интернет-продажба на огнестрелно оръжие, пише саудитският вестник Ащарк асвад, цитиран от Фокус. Според проучването на организацията „Служба ръчно оръжие“ в арабските държави се бележи ръст на продажбите на оръжие чрез мобилни апликации и социалните мрежи. 60% от търгуваното оръжие е произвеждано в САЩ, докато 25% в Европа. Проучването сочи, че тази година е имало 6000 сделки за продажба на оръжие в близкия изток през тази година, но е възможно цифрите да са по-високи. Според проучването голяма част от доставките включват дори и топлинно-насочвани ракети и противовъздушно оръжие.", "date": "2017.11.19", "title": "ИНТЕРЕСНО! Арабският свят се запасява с оръжие"}
{"url": "http://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%81%D1%80%D0%B5%D1%89%D1%83-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D0%BE%D0%B1%D1%8A%D1%80%D1%82-%D0%BC%D1%83%D0%B3%D0%B0%D0%B1%D0%B5-news705778.html", "text": "Десетки хиляди хора са се включили в протестите срещу управлението на президента на Зимбабве Робърт Мугабе, съобщава британският вестник Guardian, цитиран от Фокус. Събралите се граждани настояват за оставката на 93-годишния държавен глава, който управлява страната в продължение на почти четири десетилетия. В организирането на митинга участват ветерани от войните с Великобритания, като техен представител заяви, че те ще направят всичко възможно да не позволят на държавния глава да продължи да управлява. Мугабе бе под домашен арест след като в сряда срещу него бе извършен военен преврат.", "date": "2017.11.19", "title": "Десетки хиляди излязоха на протест в Зимбабве срещу управлението на Робърт Мугабе"}
{"url": "http://pik.bg/%D0%B2%D0%BE%D0%B9%D0%BD%D0%B0-22-%D1%86%D0%B8%D0%B2%D0%B8%D0%BB%D0%BD%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BE%D0%B1%D1%81%D1%82%D1%80%D0%B5%D0%BB-%D0%B2-%D0%B4%D0%B0%D0%BC%D0%B0%D1%81%D0%BA-news705861.html", "text": "Терористи са обстрелвали с гранатомети сирийската столица Дамаск и нейните околности, при което са ранени 22 цивилни, предава РИА Новости, цитирани от фокус. „Въоръжените групировки в Източна Гута изстреляха няколко снаряда, един от които падна в квартал „Ал Мучтахид“ в центъра на Дамаск, при което бяха ранени 17 души. Още един падна в района Сеида Зейнаб в покрайнините на столицата и петима бяха ранени“, съобщи източник от полицията. Той добави, че в резултат на обстрела са причинени значителни материални щети.", "date": "2017.11.19", "title": "ВОЙНА! 22 цивилни са ранени при обстрел в Дамаск"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D0%BF%D1%8A%D1%82%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%80%D0%B0%D0%B7%D0%BA%D1%80%D0%B8-%D0%B8%D0%BC%D0%B0-%D1%87%D0%BE%D0%B2%D0%B5%D1%88%D0%BA%D0%B0-%D0%B3%D1%80%D0%B5%D1%88%D0%BA%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D0%BC%D0%B8-news705826.html", "text": "Трудно е да се гадае дали водачът е заспал, дали е бил в добро здравословно състояние, дали нещо друго му е попречило, за да влезе в насрещното движение. При всички случаи има човешка грешка. Това каза в интервю за Фокус експертът по пътна безопасност Алекси Стратиев за катастрофата в района на ловешкото село Микре, в която загинаха 9 души. „Доколкото разбирам от медиите автобусът е навлязъл в насрещното движение. Ударът е бил жесток, последиците също“, посочи той. „Надявам се органите за разследване да открият причината за пътно-транспортното произшествие. По телевизията виждам, че автобусът е сравнително нов. Надявам се да няма техническа неизправност“, коментира Стратиев. „Явно има човешка грешка-било при проектиране, създаване на организация на движението в участъка или от водача. Това трябва да се намери от органите, разследващи произшествието“, заяви Алекси Стратиев. „Правилата за движение са еднакви за всички пътища. Стига да се спазват, много от катастрофите не биха се случили. Всеки водач трябва да разбере, че написаните правила касаят всички участници в движението“, обясни той. „Основно в пътното движение е спазването на правилата от всички участници, независимо дали са пешеходци, водачи или пътници, за да не се стига до такива трагични инциденти“, каза още Алекси Стратиев.", "date": "2017.11.19", "title": "ИЗВЪНРЕДНО! Експерт по пътна безопасност разкри: Има човешка грешка при катастрофата край Микре"}
{"url": "http://pik.bg/%D0%BA%D0%B5%D1%88%D0%B5%D1%80%D1%8E-%D1%85%D0%B0%D1%80%D0%B5%D1%81%D0%B2%D0%B0%D0%BC-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BD%D0%BE-%D0%BA%D0%B0%D0%BA-%D0%B4%D0%B0-%D0%BE%D1%81%D1%82%D0%B0%D0%BD%D0%B0-news705866.html", "text": "Нападателят на Лудогорец - Клаудиу Кешерю, намекна за напускане в края на сезона. Румънецът не играе често, но когато се появи на терена почти винаги е сред голмайсторите. Кешерю се разписа и срещу Локомотив (Пловдив), след което бе заменен четвърт час преди края на мача от Жоао Пауло, който също вкара на \"смърфовете\" за крайното 3:0. \"Не съм сигурен защо бях сменен. Искам да се забавлявам и наслаждавам на играта. Харесвам Лудогорец, но при тази ситуация няма как да остана. Вкарвам и след това съм резерва. Ще разговарям с ръководството за позицията си в отбора. Аз съм млад играч и няма да стоя на пейката, взимайки заплата. Ако не получа повече игрово време, ще премина в друг клуб\", заяви нападателят, цитиран от \"Спортал\".", "date": "2017.11.19", "title": "Кешерю: Харесвам Лудогорец, но как да остана?"}
{"url": "http://pik.bg/%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D1%81%D0%BA%D0%B0%D1%87%D0%B0%D1%82-%D0%BD%D0%B0-%D1%81%D0%B0%D1%89-%D0%BF%D0%BB%D0%B0%D1%88%D0%B0%D1%82-%D1%81%D1%8A%D1%81-%D0%B7%D0%B0%D0%BC%D1%80%D0%B0%D0%B7%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-news705874.html", "text": "Палестинците ще замразят връзките си със САЩ, ако страната изпълни заканата си да затвори офиса на Организацията за освобождение на Палестина във Вашингтон, предава AFP, като се позовава на информация от висшестоящ служител на организацията. Генералният секретар на ООП Саеб Ерекат публикува видеообръщение на профила си в социалната мрежа „Туирър“, в което официално обяви, че ако САЩ затворят офиса на организацията, тя „ще замрази всичките си комуникации със сегашната американска администрация“, допълва Фокус.", "date": "2017.11.19", "title": "Палестинците скачат на САЩ, плашат със замразяване на отношенията"}
{"url": "http://pik.bg/%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D0%BE%D1%87%D0%B8%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news705890.html", "text": "Генералният прокурор на Испания Хосе Мануел Маса почина в болница в столицата на Аржентина Буенос Айрес в събота, предава РИА Новости, като се позовава на съобщение от испанския премиер Мариано Рахой, публикувано на профила му в социалната мрежа „Туитър“. „Почина генералният прокурор Хосе Мануел Маса Мартин. Моите признания и благодарност за работата му за благото на държавата. Моите искрени съболезнования за семейството му, приятелите и другарите. Почивай в мир“, написа Рахой. Според съобщения в испанската преса, Маса е хоспитализиран в събота в Буенос Айрес, във връзка с получена инфекция. Той се е намирал в Аржентина, за да участва в Асамблея на прокурорите от ибероамериканските държави. Той беше на 66 години и беше назначен за Генерален прокурор на Испания през ноември 2016 година.", "date": "2017.11.19", "title": "Генералният прокурор на Испания почина в болница в Аржентина"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%B2-%D0%B0%D1%80%D1%81%D0%B5%D0%BD%D0%B0%D0%BB---%D0%B2%D0%B5%D0%BD%D0%B3%D0%B5%D1%80-%D0%BD%D0%B0%D0%BF%D0%B8%D1%81%D0%B0-%D1%88%D0%B5%D1%81%D1%82%D0%B8%D1%86%D0%B0-%D0%BD%D0%B0-%D0%B9%D0%BE%D0%B7%D0%B8%D0%BB-news705846.html", "text": "Наставникът на Арсенал - Арсен Венгер, коментира победата на своя тим срещу Тотнъм в дербито на 12-ия кръг на Премиър лийг, завършило 2:0 за \"топчиите\".. \"В едно дерби настойчивостта винаги играе важна роля. Днес имахме такава. Още повече, не искахме да се защитаваме 90 минути. Влияние оказа това, че Алексис Санчес не игра нито един мач през паузата, а Лаказет - само един.\". \"Йозил заслужи овациите си, защото помогна много в защита. Той не е специалист в това, но може да върши всичко, защото е умен играч\", завърши французинът, цитиран от \"Новспорт\".", "date": "2017.11.19", "title": "Радост в Арсенал - Венгер написа шестица на Йозил"}
{"url": "http://pik.bg/%D1%80%D0%B0%D0%B7%D0%BC%D0%B8%D1%80%D0%B8%D1%86%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BD%D0%B0%D1%87%D0%B0%D0%BB%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news705870.html", "text": "Президентът на Зимбабве Робърт Мугабе ще проведе среща с началниците на армията, които поеха контрол над страната, в опит да прекрати кризата, обхванала нацията, предаде AFP, цитирани от Фокус. „Президентът Робърт Мугабе ще се срещне с новоизбрания водач на силите за отбрана на Зимбабве в неделя, 19 ноември“, съобщават местни медии, цитиращи отец Фиделис Мукорони, католически свещеник, който посредничи в преговорите между Мугабе и армията.", "date": "2017.11.19", "title": "РАЗМИРИЦИ! Президентът на Зимбабве се среща с началниците на армията"}
{"url": "http://pik.bg/%D1%80%D0%B0%D0%BA%D0%B5%D1%82%D0%B0%D1%82%D0%B0-%D1%81-%D1%84%D1%83%D1%80%D0%BE%D1%80-%D0%B2-%D1%81%D0%BD%D1%83%D0%BA%D1%8A%D1%80%D0%B0-news705858.html", "text": "Рони О'Съливън успя да спечели \"Мастърс\" турнира в Шанхай, след като надделя на финала над Джъд Тръмп с 10-3 фрейма. Живата легенда на снукъра диктуваше изцяло събитията в този двубой и като цяло липсваше каквато и да било интрига в него. С успеха си във финала, Рони си осигури и 150 хиляди британски паунда от наградния фонд на турнира, докато неговият подгласник ще прибере половината на тази сума по сметката си. Това е 30-и ранкинг трофей за \"Ракетата\", като по този начин той се доближи само на 6 трофея от вечния рекорд на Стивън Хендри, който има 36 трофея, пише \"Гол\". Първата сесия завърши при резултат от 7-2 за О'Съливън, макар че той не успя да направи нито един сенчъри брейк по време на сесията за сметка на неговия опонент, който регистрира един такъв от 102 точки. Втората сесия започна ударно за \"Ракетата\" и той регистрира един сенчъри брейк от 108 точки още в първия фрейм от нея, а след това даде възможност на опонента му да спечели още един фрейм до края на мача.", "date": "2017.11.19", "title": "\"Ракетата\" с фурор в снукъра!"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D1%81%D1%80%D0%B5%D1%89%D0%B0-%D0%B7%D0%B0-%D0%BB%D0%B8%D0%B2%D0%B0%D0%BD-news705833.html", "text": "Според източници от президентството на Франция страната обмисля възможността да приеме среща на Международната група за подкрепа на Ливан, по време на която да се обсъди политическата криза в страната, предава Ройтерс, цитирани от Фокус. Източникът заяви, че все още няма официално решение по въпроса, както и на какво равнище да бъде срещата. Групата се състои Великобритания, Китай, Франция, Германия, Русия и САЩ – петте страни, които са постоянни членове на съвета за сигурност на ООН.", "date": "2017.11.19", "title": "Франция е готова да е домакин на среща за Ливан"}
{"url": "http://pik.bg/%D0%B1%D1%80%D0%B0%D1%82-%D0%B7%D0%B0-%D0%B1%D1%80%D0%B0%D1%82%D0%B0-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%B8-%D0%BA%D0%B0%D0%B4%D1%80%D0%B8-%D1%81-%D0%B4%D0%B2%D0%B5-%D0%BC%D0%BE%D0%BC%D1%87%D0%B5%D0%BD%D1%86%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%B8%D1%80%D0%B0%D0%BD-%D0%BF%D0%BE%D0%BA%D0%BE%D1%80%D0%B8%D1%85-news705781.html", "text": "Трогателно видео с две пострадали от адското земетресение в Иран момченца, грижовно помагащи си едно на друго, стана хит в социалните мрежи. Кадрите показват едно от братчетата, което помага на по-малкото да получи порция благотворителна храна. По непотвърдена информация, видеото е заснето в една от иранските провинции, най-силно пострадали от земетресението.", "date": "2017.11.19", "title": "Брат за брата: Трогателни кадри с две момченца, пострадали при земетресението в Иран, покориха нета (ВИДЕО)"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4---%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D1%81-%D0%B1%D0%BE%D0%BC%D0%B1%D0%B0%D1%81%D1%82%D0%B8%D1%87%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-news705803.html", "text": "Манчестър Юнайтед ще направи опит да привлече в редиците си през лятото на следващата година крилото на Реал (Мадрид) - Гарет Бейл, пише \"Гол\", позовавайки се на информация от Острова. Това ще бъде и трети опит на тима да привлече уелсеца, откакто той е на \"Сантяго Бернабеу\". Макар да пропусна 40 от последните 60 мача на \"кралете\", бързоногият футболист все още е апетитна хапка за грандовете от Висшата лига. \"Белия балет\" привлече уелсеца за рекордните 85 милиона паунда през 2013 година, а през 2016 година той подписа нов договор до 2022 година с тима. Смята се, че мадридчани ще поискат да си върнат инвестицията от трансферната сума, която вложиха в него преди няколко години. Не е изключено при определени обстоятелства и Тотнъм да се намеси в битката за неговия подпис. Отбелязва се, че е много вероятно този трети опит на Юнайтед да привлече Бейл да бъде успешен.", "date": "2017.11.19", "title": "Радост на \"Олд Трафорд\" - Ман Юнайтед с бомбастичен трансфер?"}
{"url": "http://pik.bg/%D0%B6%D0%B5%D0%BD%D1%81%D0%BA%D0%B8-%D0%BA%D0%B0%D0%BF%D1%80%D0%B8%D0%B7-%D0%B7%D0%B0-%D0%B4%D0%B0-%D0%B5-%D1%80%D0%BE%D0%BC%D0%B0%D0%BD%D1%82%D0%B8%D0%BA-%D0%BC%D1%8A%D0%B6%D1%8A%D1%82-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%B5%D1%81%D1%82%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-news705841.html", "text": "Първото най-романтично нещо за една двойка е съвместното хранене. Това показва проучване на Острова. Гледането на телевизия у дома е второто най-популярно романтично нещо, което могат да правят партньорите заедно. После следва дългата разходка. Класическите романтични жестове - букет и вечеря в изискат ресторант, съвременните жени поставят едва на четвърто и пето място. Внушителните 90 процента от участничките в допитването признават, че за да се прояви като романтик, партньорът им не трябва да пести средства.", "date": "2017.11.19", "title": "ЖЕНСКИ КАПРИЗ! За да е романтик, мъжът не трябва да пести средства "}
{"url": "http://pik.bg/%D0%B1%D1%83%D0%BA%D0%B0%D1%80%D0%B5%D0%B2-%D1%81-%D0%B2%D0%B0%D0%B6%D0%BD%D0%B8-%D0%B7%D0%B0%D0%B4%D0%B0%D1%87%D0%B8-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news705808.html", "text": "Изграждането на силно скаутско звено ще бъде приоритет в работата на Асен Букарев в Левски. Още с придобиването на клуба Спас Русев се опита да направи подобрения в това направление. През миналата есен главен скаут на \"сините\" бе Георги Чиликов, който зае поста с препоръка на Станимир Стоилов. Бившият нападател имаше няколко мисии в Южна Америка, Скандинавия и Португалия. След като нито един от набелязаните от него футболисти не бе привлечен, той напусна \"Герена\". Сега целта пред Букарев ще е да изгради мрежа, която да обхваща и привличането на таланти от страната в ДЮШ, и футболисти за първия отбор от чужбина, пише \"Тема спорт\".", "date": "2017.11.19", "title": "Букарев с важни задачи на \"Герена\""}
{"url": "http://pik.bg/%D0%B1%D0%B0%D0%B2%D0%B0%D1%80%D1%86%D0%B8%D1%82%D0%B5-%D1%81-%D0%BA%D0%BE%D0%BB%D0%BE%D1%81%D0%B0%D0%BB%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-news705844.html", "text": "Байерн Мюнхен потвърди интереса си към нападателя на Атлетико Мадрид Антоан Гризман. Спортният директор на \"баварците\" Хасан Салихамиджич говори по темата. За да откупи договора на французина, Байерн трябва да плати 100 милиона евро. \"Все още не е прието оконателно решение, трябва добре да помислим\", заяви Салихамиджич. Към 26-годишния Гризман интерес проявяват още Манчестър Сити и Барселона, пише \"Новспорт\"", "date": "2017.11.19", "title": "Баварците с колосален трансфер?"}
{"url": "http://pik.bg/%D0%BA%D0%B8%D1%82%D0%B0%D0%B9-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D0%BE%D0%B2%D0%B0%D0%BB%D0%BA%D0%B0-news705862.html", "text": "В съответствие със своята пътна карта китайската космонавтика планира през следващите 20 години да построи ракета за многократна утпотреба, свръхтежка ракета и космическа совалка, съобщи Лайф, цитирани от Дарик. Пътната карта бе публикувана от Китайската аерокосмическа научно-техническа корпорация. Първата цел ще е към 2020 г. да бъде готова ракета-носител \"Чанчжън\" от следващо поколение. Тази ракета понастоящем се разработва. Предназначението й е да се използва като евтина лека ракета за извеждане на сравнително неголеми спътници в ниска околоземна орбита. През 2025 г. е планирано да бъде разработен и изстрелян космически летателен апарат за многократна употреба, който може да кацне хоризонтално като самолет. Предвижда се за изстрелването в космоса да бъде използвана допълнителна степен. Като цяло проектът много напомня американска космическа совалка. Новият летателен апарат вероятно ще бъде използван и за космически туризъм. Проектът е много амбициозен, като се имат предвид сроковете за осъществяването му. Към 2035 г. е планирано да бъде създадена цяла линия ракети-носители за многократна употреба,а към 2040 г. се очаква голям технологичен скок и разработване на многократен носител с ядрена силова установка. Предполага се, че той ще бъде използван за достигане до астероиди и за осъществяване на мегапроекти, като построяване на космическа слънчева електростанция.", "date": "2017.11.19", "title": "Китай планира да построи космическа совалка"}
{"url": "http://pik.bg/%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%BA%D1%80%D0%B0%D1%81%D0%B8-%D0%B0%D0%BD%D0%B5%D0%B2-%D1%81%D1%8A%D1%81-%D1%81%D1%82%D0%B0%D0%B1%D0%B8%D0%BB%D0%B5%D0%BD-%D1%81%D1%82%D0%B0%D1%80%D1%82-news705849.html", "text": "Един от най-добрите ни биатлонисти - Красимир Анев, вече стартира новия сезон. Българинът се пусна в предварителното състезание в Шушен (Норвегия), което се провежда няколко дни преди първата надпревара от Европейската купа, започваща на 23 ноември на същото място. В генералната репетиция за сезона се пуснаха повечето от най-добрите състезатели в света, сред които топ националите на Франция, начело с Мартен Фуркад, на домакините, водени от братята Йоханес и Тарей Бьо, на Беларус, Италия, Германия и др. В изключителната конкуренция Анев се нареди на 32-ото място със само един грешен изстрел от 10. В надпреварата се включиха още Михаил Клечеров, който финишира 78-ми без грешка и Димитър Парталов – 124-и с 1 наказателен рунд. Победител стана доминаторът в биатлона от последните няколко сезона Мартен Фуркад, който само преди няколко седмици обяви, че има здравословни проблеми и страда от претоварване в тренировките. Явно обаче вече се е възстановил напълно и бе на познатото си високо ниво. Той бе най-бърз при мъжете, като завърши и без нито една грешка в стрелбата. На второ място се нареди норвежецът Ерленд Бьонтегорд, а трети е Йоханес Бьо, който обаче пропусна 2 мишени. При дамите победата е за Денизе Херман от Германия с една сбъркана мишена. Тройката допълниха Надежда Скардино и Ирина Крюко от Беларус, които минаха чисто през рубежа. Единствената българка в състезанието беше Стафани Попова, която през повечето време се подготвя в Норвегия. Тя успя да свали само 5 от 10-те мишени и завърши на 98-мо място в крайното класиране, пише \"Новспорт\".", "date": "2017.11.19", "title": "В Норвегия! Краси Анев със стабилен старт"}
{"url": "http://pik.bg/%D0%B8%D0%B4%D0%B2%D0%B0-%D0%BE%D1%89%D0%B5-%D1%81%D1%82%D1%83%D0%B4-%D0%BA%D0%B0%D0%BA%D0%B2%D0%BE-%D1%89%D0%B5-%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D0%B4%D0%BD%D0%B5%D1%81-%D0%B8-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-news705893.html", "text": "Ще духа слаб до умерен северозападен вятър. Максимални температури на въздуха: 12°-14°. Температурата на морската вода е 13°-14°. Вълнението на морето ще бъде 1-2 бала. Днес времето ще се задържи облачно, като валежи от дъжд ще има главно в източната половина на страната. В Северозападна България ще е почти без валежи . Вятърът ще се ориентира от Северозапад, ще се усили и с него ще започне да нахлува студен въздух . Минималните температури ще са между 5° и 10°, максималните - между 6° и 11°, съобщават от НИМХ. По Черноморието ще е облачно и дъждовно. През нощта срещу понеделник и в понеделник валежите ще продължат , а с продължаващото понижение на температурите, във високите полета на Западна България и в Предбалкана дъждът ще премине в сняг, но все още няма да се образува трайна и съществена снежна покривка. Още преди обяд в северозападните райони валежите ще спрат, а през нощта срещу вторник ще спрат навсякъде и през следващите дни вероятността за валежи е малка. Във вторник минималните температури ще са около и малко под 0°. Вятърът ще отслабне до умерен и временно ще се ориентира от запад-югозапад; облачността ще се разкъса и ще е променлива. Дневните температури ще се повишат. В сряда вятърът от северозапад отново ще се усили, ще има и повече облачност, но почти без валеж. В планините ще е облачно и мъгливо, с валежи от дъжд, над около 1700 метра – от сняг. Ще духа слаб до умерен запад-северозападен вятър. Максимална температура на височина 1200 метра около 4°, на 2000 метра – около минус 2°.", "date": "2017.11.19", "title": "ИДВА ОЩЕ СТУД! Какво ще е времето днес и в началото на седмицата"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D0%B0%D0%BA-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D1%81-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D1%82%D1%8F-%D0%B5-%D0%BD%D0%B0%D0%B9-%D0%BB%D0%BE%D1%88%D0%B8%D1%8F%D1%82-%D0%B3%D1%83%D0%B1%D0%B5%D1%89-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0-news705823.html", "text": "Президентът на САЩ Доналд Тръмп се присмя над своя съперник на президентските избори през 2016 г. Хилари Клинтън, призовавайки я да „продължи“ с живота си и ако иска, да се изправи отново срещу него на изборите през 2020 г., съобщава Вашингтон Екзаминър, цитиран от Фокус. „Хилари Клинтън е най-лошия и най-голям губещ на всички времена. Тя не може да се спре, което е добре за Републиканската партия. Хилари, продължавай напред с живота си и се опитай пак след три години“, написа Тръмп на страницата си в социалната мрежа „Туитър“. През последните седмици Клинтън обикаля САЩ, за да представя мемоарите си относно избирателната кампания „Какво се случи“ и по време на изказванията си е критична към президента. За момента тя не е изразявала желание да се кандидатира отново, но Тръмп вече на няколко пъти заяви, че се надява отново да се изпрати срещу нея на изборите през 2020 г.", "date": "2017.11.19", "title": "Тръмп пак се подигра с Хилари Клинтън: Тя е най-лошият губещ на всички времена"}
{"url": "http://pik.bg/%D0%B2%D0%B8%D0%BA%D0%B8-%D1%82%D0%BE%D0%BC%D0%BE%D0%B2%D0%B0-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%B3%D1%80%D0%B8%D1%88%D0%BE-news705804.html", "text": "Първата ракета на България при жените Виктория Томова коментира успехите на Григор Димитров на Финалите на ATP в Лондон. Томова сподели, че е концентрирана върху подготовката си и не гледа много от турнира в Лондон, но се радва на успехите на Григор. \"Винаги се радвам на българските успехи\", сподели Вики пред \"Спортал\" \"Надявам се успешният край на този сезон за него да даде тласък на целия български тенис през следващата година\", допълни тя.", "date": "2017.11.19", "title": "Вики Томова със силни думи за Гришо!"}
{"url": "http://pik.bg/%D0%BF%D0%BE-%D0%B6%D0%B8%D1%86%D0%B0%D1%82%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B0-%D0%BE%D0%B1%D1%81%D1%8A%D0%B4%D0%B8%D0%BB%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news705896.html", "text": "Президентът на САЩ Доналд Тръмп и френският лидер Еманюел Макрон са обсъдили в телефонен разговор  дестабилизиращата дейност на Иран и шиитската партия „Хизбулла“ в региона на Близкия Изток, съобщава ТАСС, цитирана от Фокус. Агенцията се позовава на изяавление от пресслужбата на Белия дом. „Президент Доналд Тръмп обсъди днес с президента на Франция Макрон ситуацията в Ливан и Сирия. Двамата президенти са се съгласили, че е необходимо сътрудничество със съюзниците в борбата с дестабилизиращата дейност на „Хизбулла“ и Иран в региона“, се отбелязва в документа.", "date": "2017.11.19", "title": "По жицата! Лидерите на САЩ и Франция са обсъдили ситуацията в Близкия Изток"}
{"url": "http://pik.bg/%D0%BF%D0%BE-%D1%82%D1%8A%D0%BC%D0%BD%D0%B0-%D0%B4%D0%BE%D0%B1%D0%B0-%D0%B4%D0%B6%D0%B8%D0%B3%D0%B8%D1%82-%D0%BF%D1%80%D0%B5%D0%B3%D0%B0%D0%B7%D0%B8-%D0%BC%D1%8A%D0%B6-%D0%BD%D0%B0-%D0%BF%D1%8A%D1%82%D1%8F-%D0%B5%D0%BB%D1%85%D0%BE%D0%B2%D0%BE-%D0%B3%D0%BA%D0%BF%D0%BF-%E2%80%9E%D0%BB%D0%B5%D1%81%D0%BE%D0%B2%D0%BE%E2%80%9C-news705928.html", "text": "Тялото на 60-годишен мъж е открито на пътя Елхово-ГКПП „Лесово“, по първоначална информация човекът е блъснат от автомобил. Това съобщиха за Агенция „Фокус“ от пресцентъра на ОДМВР-Ямбол. Служители на ОДМВР-Ямбол изясняват обстоятелствата около инцидента. Тази сутрин в 4,15 часа от тел. 112 в полицията е постъпил сигнал, че на главен път I-7 на около 2 км от ГКПП „Лесово“ в посока Елхово на платното има лежащ човек. Отзовалите се на сигнала служители са установили на мястото починал около 60-годишен мъж. По първоначални данни мъжът е ударен от пътно превозно средство, чийто шофьор е напуснал местопроизшествието. Към момента продължава провеждането на процесуално-следствени действия по случая.", "date": "2017.11.19", "title": "ПО ТЪМНА ДОБА! Джигит прегази мъж на пътя Елхово-ГКПП „Лесово“"}
{"url": "http://pik.bg/%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BC%D0%BE%D0%B4%D0%B5%D0%BB%D0%B8%D0%B5%D1%80-%D0%BF%D0%BE%D1%87%D0%B8%D0%BD%D0%B0-%D0%B2-%D0%BF%D0%B0%D1%80%D0%B8%D0%B6-news705907.html", "text": "На 77-годишна възраст в Париж от сърдечна недостатъчност почина известният моделиер от тунизийски произход Аззедин Алая, съобщава Le Point. През 1950 година Алая пристига от Тунис във Франция, където стартира кариерата си на асистент в Christian Dior. Малко след това обаче е уволнен. След това сътрудничи с Guy Laroche и Thierry Mugler. Първата си собствена колекция Алая представя в края на 60-те години на миналия век, а модната си къща основава през 1980 година. През 1983 година открива и първия си бутик в САЩ. През 1984 година Аззедин Алая получава наградата на Министерството на културата на Франция за дизайнер на годината. Дрехи на Алая са носили Мишел Обама, Мадона, Наоби Кембъл, марийон Котияр и други знаменитости.", "date": "2017.11.19", "title": "Известен моделиер почина в Париж"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%BB%D1%8A%D1%81%D0%BD%D0%B0-%D0%B2-%D0%BA%D0%BE%D0%BB%D0%B5%D0%B4%D0%BD%D0%B0-%D1%80%D0%B5%D0%BA%D0%BB%D0%B0%D0%BC%D0%B0-%D0%BD%D0%B0-%D0%BA%D0%BE%D0%BA%D0%B0-%D0%BA%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B8--%D0%B2%D0%B8%D0%B4%D0%B5%D0%BE-news705617.html", "text": "За разлика от Юлияна, която се криеше като партизанин от хората и медиите, Деси Банова - новата изгора на бившия президент Росен Плевнелиев, може да се похвали, че са я виждали в цели 90 страни по света! Синоптичката на Нова телевизия снима като статист в рекламен клип за Кока-Кола, който бе в обръжение около Коледните и Новогодишни празници преди седем години. Тогава световноизвестната марка за безалкохолни напитки за пръв път в историята на компанията засне Коледния спот в страната ни. Част от снимките бяха направеди в студио \"Бояна\", в Борисовата градина и в къщата на водещата Наталия Симеонова. В българското видео, естествено, Дядо Коледа бе българин - ролята изпълни Иван Петрушин. А сред популарните лица около добрия старец бяха настоящата президентска половинка, която влиза в своето професионално амплоа - това на водеща, и актьорът Дидо Манчев - в ролята на собственик на магазин. Специално участие взе и певицата Нора Караиванова. В българското видео, естествено, Дядо Коледа бе българин - ролята изпълни Иван Петрушин. А сред популарните лица около добрия старец бяха настоящата президентска половинка, която влиза в своето професионално амплоа - това на водеща, и актьорът Дидо Манчев - в ролята на собственик на магазин. Специално участие взе и певицата Нора Караиванова.", "date": "2017.11.19", "title": "ПЪРВО В ПИК! Жената на Росен Плевнелиев лъсна в Коледна реклама на Кока-Кола (СНИМКИ + ВИДЕО)"}
{"url": "http://pik.bg/%D0%B2%D0%BE%D1%82-%D0%B2-%D1%87%D0%B8%D0%BB%D0%B8-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news705910.html", "text": "В Чили се провеждат избори за наследник на настоящия президент Мишел Башелет, предава ВВС, цитирани от Фокус. Кандидатите са осем, като за фаворит е сочен милиардерът-консерватор Себастиан Пинера, президент на страната между 2010 и 2014 г. Кандидатът на социалистите Алехандро Гуилие се смята за негов основен съперник. Според социологическите проучвания, Пинера има преднина, макар и да няма да успее да събере повече от 50% от гласовете, което означава, че в страната най-вероятно ще се проведе балотаж.", "date": "2017.11.19", "title": "Вот! В Чили се провеждат избори за президент"}
{"url": "http://pik.bg/6-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0%D1%82%D0%B5-%D1%81-%D0%BF%D0%BE-%D0%BC%D0%BB%D0%B0%D0%B4-%D0%BC%D1%8A%D0%B6-news705906.html", "text": "Обикновено тенденцията в една връзка е жената да бъде по-млада от мъжа, но нещата се променят. Има толкова много плюсове да имаш партньор, който е по-малък от теб. Даваме ви топ 6 добри причини, които абсолютно си заслужават вниманието ви, както и младите момчета, разбира се. Младите мъже са по-енергични, по-бързо се възбуждат и винаги искат страстен секс и то веднага. Какво по-хубаво от това... Това е безспорен факт. За всеки мъж е скрита мечта да прелъсти по-възрастна жена, затова той ще направи всичко по силите си, за да ви спечели, съобщава \"АйУомън\".. Няма да има безсмислени спорове и конфликти, защото вие ще командвате и смело ще взимате решения, а той ще ви подкрепя във всичко. Това не значи, че ще е безотговорен, а напротив – ще уважава решенията ви, тъй като имате повече опит. Обикновено, когато мъжът е по-млад, той държи да запази тази връзка стабилна и да бъде максимално отдаден, затова и не се оглежда за по-секси гаджета. Разбира се, не разчитайте само на това, а го дарявайте с грижи и любов, за да се чувства значим и желан. Доста често мъжете приемат жената до себе си като даденост, но когато имате по-младо гадже това няма да се случи. Той ще ви цени и уважава, ще ви се възхищава и ще ви кара да се чувствате като неговата кралица. Ако не сте опитала, няма как да знаете... Това е нещо, което може да направите преди 30, защото след това ще знаете, че си е заслужавало.", "date": "2017.11.19", "title": "6 причини да излизате с по-млад мъж"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D0%BF%D1%80%D0%B8%D0%B5%D1%82-%D0%B8-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D0%B5-%D0%B6%D0%B5%D0%BB-news705923.html", "text": "Вторият човек в ГЕРБ изтъкна, че \"това нещо, което опозицията прави най-добре, е да прави компромати\". \"Вие изповядвате евроатлантически ценности, но във всеки момент може да се превърнете в жертва... Ето от това вие най-много трябва да се пазите\", обърна се Цветанов към присъстващите в залата. Той благодари за сътрудничеството между ГЕРБ и фондация \"Ханс Зайдел\" и изтъкна ценните качества на евродепутатите, излъчени от Партия ГЕРБ. Цветанов отбеляза, че България и Румъния са единствените европейски държави, които влизат през 2007 г. с дефицит в дадени сектори. \"Точно затова ние полагаме в момента усилия и се направи много. За пръв път докладът на ЕК няма заложена препоръка, която да бъде изпълнена за следващите 12 месеца. България и Румъния са държавите, които заедно трябва да вървят напред и да се преборят за Шенгенското пространство\". Цветанов не пропусна да похвали емоционалната победа на Григор Димитров и заяви, че е изгледал мача му с огромно вълнение и гордост. Цветан Цветанов изтъкна още, че за да има стабилно правителство, трябва да има работещ парламент. \"Народните представители са тези, които понасят много неудачи от вражеската обстановка, която създават колегите от БСП\". Той отбеляза, още, че \"премиерът Борисов е навсякъде приет и навсякъде е желан гост\". Председателят на ПГ на ГЕРБ и зам.-председател на партията Цветан Цветанов участва в Националния форум на Предприемачи ГЕРБ \"За стабилна политика и развита икономика\", който се провежда в хотел \"Рила\" в курортния комплекс \"Боровец\". \"Важно в момента е да говорим за политическата агресивност на нашите опоненти. Те бяха много превъзбудени след президентските избори, които ние загубихме. Президентските избори нямат нищо общо с парламентарните. Много бяха тежки срещите, които провеждахме в страната преди парламентарните избори. Днес, връщайки се от дистанцията на времето, мога да кажа, че взехме правилното решение\", каза зам.-шефът на ГЕРБ. \"Надеждата на БСП, че могат да имат управленски мандат на чело с Корнелия Нинова няма да ги напусне. Това е психическото разстройство на една политическа партия,  което няма да могат да преодолеят през целия наш 4 годишен мандат, защото ГЕРБ ще изкара мандата си до докрай\", подчерта Цветанов. \"ГЕРБ е номер 1, и ГЕРБ ще остане номер 1. Ние показваме видимите резултати от свършеното\", заяви в заключение Цветан Цветанов.", "date": "2017.11.19", "title": "ЕКСКЛУЗИВНО В ПИК TV! Цветан Цветанов: Премиерът Борисов е навсякъде приет и навсякъде е желан гост (ОБНОВЕНА) "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D0%B1%D0%B8%D1%80%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B7%D0%B0-%D0%B7%D0%B0%D1%87%D0%B5%D1%81%D1%82%D0%B8%D0%BB%D0%B8%D1%82%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%81%D0%BD%D0%B8%D0%BC%D0%BA-news705938.html", "text": "Заради зачестилите пътнотранспортни произшествия в отсечката Ловеч - Ябланица министър-председателят Бойко Борисов свиква среща, на която да му докладват мерки и предложения за намаляването им. На извънредното съвещание днес ще присъстват министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията ще участват още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ. За последните години пътнотранспортните произшествия в този участък са стотици. Единственият начин „триъгълника на смъртта“ да се премахне е спешното изграждане на магистрала „Хемус“ от Ябланица към Ловеч. Но докато стане това, премиерът Борисов ще настоява за повече камери и полицейски патрули, за се избегнат жестоките катастрофи.", "date": "2017.11.19", "title": "ИЗВЪНРЕДНО И ПЪРВО В ПИК! Премиерът Борисов събира министри за зачестилите катастрофи (СНИМКИ)"}
{"url": "http://pik.bg/%D0%BD%D0%B0%D0%B4-30-%D0%B4%D1%83%D1%88%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B8-%D0%BE%D1%82-%D0%BF%D0%BB%D0%B5%D0%BD-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news705914.html", "text": "Афганистански и чуждестранни специални части са атакували затвор в южната провинция Хелманд и са освободили от плен най-малко 30 души, държани от талибаните, предава Reuters, цитирани от Фокус. Сред освободените има четири деца на 12-годишна възраст, както и двама полицейски служители. 20 души са били арестувани от талибаните заради това, че са помагали на правителството или са били членове на семействата на афганистански полицаи и военни. Талибаните заявиха в официално свое изявление, че спасените хора са престъпници, обвинени в грабежи, отвличания и други престъпления.", "date": "2017.11.19", "title": "Над 30 души освободени от плен в Афганистан"}
{"url": "http://pik.bg/%D0%B1%D1%8A%D1%80%D0%B7%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D0%BF%D0%B8%D0%BF%D0%B0%D1%85%D0%B0-%D0%B8%D0%B7%D1%80%D0%BE%D0%B4%D0%B8%D1%82%D0%B5-%D1%83%D0%B1%D0%B8%D0%BB%D0%B8-%D1%81-%D0%B1%D1%80%D0%B0%D0%B4%D0%B2%D0%B0-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-%D0%BC%D1%8A%D0%B6-%D0%BF%D1%80%D0%B8-%D0%BE%D0%B1%D0%B8%D1%80-%D0%B2-%D0%B4%D0%BE%D0%BC%D0%B0-%D0%BC%D1%83-news705972.html", "text": "Спипаха изродите, убили мъж при обир в дома му. Окръжната прокуратура във Варна задържа за срок до 72 часа двама мъже, привлечени като обвиняеми за грабеж, придружен с убийство Под ръководството на Окръжната прокуратура във Варна и с денонощните усилия на служители от ОД на МВР са установени и задържани извършителите на тежко криминално деяние. За срок до 72 часа с постановление на прокурор от Окръжната прокуратура във Варна в ареста са 29-годишният Ивелин М. и 27-годишният Ангел П. от Вълчи дол. Двамата са привлечени като обвиняеми за грабеж, придружен с убийството на 59-годишен самотно живеещ мъж във варненското село Войводино. Престъплението по член 199, ал 2, т 2 от НК се наказва с лишаване от свобода за срок 15-20 години, доживотен затвор или доживотен затвор без замяна. Тежкото криминално престъпление било извършено на 16 срещу 17 ноември 2017 г. в дома на 59-годишния мъж. Сигналът бил подаден преди обяд на 17 ноември 2017 г. от съседка. Жената забелязала отворен прозорец на къщата на мъжа. Повикала го по име и след като той не се обадил, уведомила кмета на селото и полицията. Полицейски служители, повикани на местопроизществието, извършили оглед. При него тялото на самотния мъж било намерено вътре в дома му с наранявания от тъп предмет по тялото, главата и ръцете. Предприети били незабавно оперативно-издирвателни действия и под ръководството на прокурор - процесуално-следствени действия, които довели до разкриването на извършителите. Двамата младежи са проникнали в дома на 59-годишния мъж с намерението да извършат грабеж. Те са били усетени от собственика на имота, който се е опитал да им окаже съпротива. С това се обясняват и нараняванията по ръцете на жертвата. Окръжната прокуратура във Варна ще внесе искане във Варненския окръжен съд за вземане на постоянна мярка за неотклонение спрямо извършителите.", "date": "2017.11.19", "title": "БЪРЗО РАЗСЛЕДВАНЕ! Спипаха изродите, убили с брадва в главата мъж при обир в дома му"}
{"url": "http://pik.bg/%D0%BB%D1%83%D0%B4-%D0%BA%D1%8A%D1%81%D0%BC%D0%B5%D1%82-%D1%82%D0%BE%D0%B2%D0%B0%D1%80%D0%BD%D0%BE-%D1%80%D0%B5%D0%BC%D0%B0%D1%80%D0%BA%D0%B5-%D1%81%D0%B5-%D0%BE%D1%82%D0%BA%D0%B0%D1%87%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D1%8A%D1%82%D1%8F-%D0%B7%D0%B0-%D0%B1%D0%BE%D1%82%D0%B5%D0%B2%D0%B3%D1%80%D0%B0%D0%B4-%D0%BF%D0%BE-%D1%87%D1%83%D0%B4%D0%BE-%D0%BD%D1%8F%D0%BC%D0%B0-%D0%B6%D0%B5%D1%80%D1%82%D0%B2%D0%B8-news705974.html", "text": "Ремарке на товарен автомобил се е откачило в движение на пътя София-Ботевград, в района на яз. \"Бебреш\". Това съобщиха за ПИК от пресцентъра на МВР. Вследствие на случилото се няма пострадали хора и разпилян товар на пътното платно. Очаква се да дойде екип на „Пътна помощ“, за да изтегли ремаркето, а до тогава полицаи регулират движението.", "date": "2017.11.19", "title": "ЛУД КЪСМЕТ! Товарно ремарке се откачи в движение на пътя за Ботевград! По чудо няма жертви!"}
{"url": "http://pik.bg/%D0%BD%D0%B5%D0%BF%D1%80%D0%B0%D0%B2%D0%B8%D0%BB%D0%BD%D0%B0-%D0%BC%D0%B0%D0%BD%D0%B5%D0%B2%D1%80%D0%B0---%D0%B5%D0%B4%D0%BD%D0%B0-%D0%BE%D1%82-%D0%B2%D0%B5%D1%80%D1%81%D0%B8%D0%B8%D1%82%D0%B5-%D0%B7%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%BA%D1%80%D0%B0%D0%B9-%D0%BC%D0%B8%D0%BA%D1%80%D0%B5-news705940.html", "text": "Една от водещите версии за катастрофата при Микре е неправилна маневра , каза директорът на ГД \"Национална полиция\" Христо Терзийски. За да се потвърди или отхвърли обаче тази версия, ще бъдат направени медицински и технически експертизи . Терзийски се включи във възпоменателна служба в памет на загиналите от пътнотранспортни произшествия. За поредна година България отбелязва Световния ден за възпоменание на жертвите от пътнотранспортни произшествия, определен с решение на Генералната асамблея на Организацията на обединените нации.", "date": "2017.11.19", "title": "Неправилна маневра - една от версиите за касапницата край Микре"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%86%D0%B2%D0%B5%D1%82%D0%B0%D0%BD-%D0%B8%D0%B2%D0%B0%D0%BD%D0%BE%D0%B2-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D0%BA%D0%B8%D0%BB%D1%8A%D1%80%D1%8A%D1%82-%D0%B4%D1%83%D1%85%D0%BD%D0%B0%D0%BB-%D0%B2-%D1%81%D1%8A%D1%80%D0%B1%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news706026.html", "text": "Показното убийство на 25-годишният Роберт Величков до кафене „Малибу” в града Перник е било извършено по хулигански подбуди. Това заяви говорителят на главния прокурор Румяна Арнаудова. Полицията смята, че убиецът е 31-годишният Цветан Иванов. В деня на убийството обаче той избягал от България през Сърбия и сега според разследващите е в страна от ЕС, така че ще бъде обявен за издирване с европейска заповед за арест. Иванов е от Плевен, но е живял в Перник без официална регистрация. За него се знае, че е правил опит за самоубийството, бил е агресивен, злоупотребявал с алкохол. Преди убийството килърът загубил пари в казино. В нощта на убийството си разменили обидни реплики с Величков, след което Иванов отишъл до дома си, взел незаконен пистолет, върнал се и убил мъжа, с когото се скарал. „Отхвърлена е версията за преразпределяне на наркопазара“, добави главният комисар на МВР Младен Маринов и поясни, че убийството е по хулигански подбуди.", "date": "2017.11.19", "title": "ИЗВЪНРЕДНО! Цветан Иванов е убиецът на наркодилъра в Перник! Килърът духнал в Сърбия! (СНИМКА)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8---%D0%BF%D1%80%D0%BE%D0%B2%D0%B0%D0%BB-%D0%B7%D0%B0-%D1%80%D0%BE%D1%81%D0%B8-%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81%D0%B8%D0%BD%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news705993.html", "text": "Витоша и Левски не се победиха в мач от 16-ия кръг на Първа лига. Срещата завърши при резултат 0:0. \"Сините\" към момента заемат третото място в класирането на шампионата, Витоша се намира на последната позиция във временното подреждане. Равенството отдалечава подопечните на Делио Роси от Лудогорец в таблицата. \"Орлите\" досега имат 39 точки, Левски е с 29 пункта. ЦСКА е с 35 точки. Витоша пък е с 3 пункта. \"Сините\" стигнаха до дузпа в края на първото полувреме, а Жорди Гомес не съумя да реализира от бялата точка. Реферското отсъждане  бе дискусионно. Преди това, Мики Орачев също бе близо до гола, но не сполучи в завършващата фаза. Втората част на срещата предложи натиск на Левски, подопечните на Роси обаче не реализираха и така се стигна до нулевото равенство. Незадоволителен резултат за \"сините\" на Националния стадион \"Васил Левски\". Михаил Иванов; Николай Христозов, Йордан Върбанов, Радко Мутафчийски, Румен Гьонов; Отофе Пол, Кристиян Кочилов; Петко Цанков, Даниел Пеев, Ивайло Лазаров, Кристиан Узунов Старши треньор: К. Ангелов Божидар Митрев; Милош Цветкович, Давид Яблонски, Холмар Ейолфсон, Мики Орачев; Роман Прохазка, Жорди Гомес, Габриел Обертан, Васил Панайотов; Антонио Вутов, Сержиу Буш Старши треньор: Д. Роси Георги Давидов", "date": "2017.11.19", "title": "ИЗВЪНРЕДНО! На \"Васил Левски\" - провал за Роси и компания! \"Сините\"... (ОБНОВЕНА)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%82%D0%B5%D1%84%D0%B0%D0%BD-%D1%81%D0%BE%D1%84%D0%B8%D1%8F%D0%BD%D1%81%D0%BA%D0%B8-%D0%BF%D0%BE%D1%81%D1%80%D0%B5%D1%89%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B7%D0%B5%D1%82-news704333.html", "text": "Семейството на Стефан Софиянски е напът да се увеличи с още един член. Сърцето на най-малката му дъщеря Димана е пленено от италианец, който учи и се развива в сферата на дизайна. Тъй като работата на Паоло била ситуирана в Милано, а към момента любимата му живеела в Берлин, връзката им била от разстояние. При всеки удобен случай обаче двамата си разменяли посещения, а по празници задължително идвали в България. Последното им съвместно гостуване при бившия кмет на София било по време на тазгодишните великденски празници, а през декември месец младата двойка планирала отново да се прибере насам. За момента впечатленията на Софиянски и съпругата му от кандидат-зетя били положителни, като двамата не одобрявали единствено по-фриволното му отношение към жените. Като типичен италианец Паоло бил ценител на дамската красота и често се впускал в невинни флиртове дори с приятелките на Димана. При последното си гостуване на тъста и тъщата се заснел с цяла тумба изкусителни красавици на летището в столицата ни и констатирал в социалните мрежи, че определено българките са най-красивите жени. Наследничката на ексградоначалника обаче била широко скроена и не изтръпвала от ревност от поведението на приятеля си. Изнервяло я само чакането на заветното предложение за брак, защото връзката им вече прехвърляла три години. Родителите й също настоявали да имат брак, защото били патриархално настроени и не искали само тя да развали семейната традиция да се вдигат сватби. Най-голямата дъщеря на Стефан Софиянски – Елена, има зад гърба си два брака – със студентската си любов Иван Крусашки и с бизнесмена Лъчезар Йорданов. С последния се венчаха през лятото на 2014 г. на скромна плажна сватба край морето на къмпинг „Градина“, където той има собствен бар. Другата кака на Димана – Ива, пък каза „да“ на сина на Васил Божков през януари 2013 г. на пищна сватба в столичния хотел „Шератон“, а събитието бе уважено от 300 гости, които се почерпиха за здравето на младоженците за около 90 хиляди лева. Най-малката щерка на Софиянски по-скоро искала да последва примера на кака си Елена в избора на скромно тържество, но още чакала предложението от италианеца да стане официално.", "date": "2017.11.19", "title": "САМО В ПИК И \"РЕТРО\"! Стефан Софиянски посреща италиански зет"}
