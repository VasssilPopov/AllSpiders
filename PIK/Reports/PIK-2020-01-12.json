{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D0%BA%D1%80%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0-news897615.html", "text": "Пловдив предаде символично щафетата на инициативата Европейска столица на културата 2019 на следващите градове домакини - хърватския Риека и ирландския Голуей. Те ще получат и послание, пластика от сиенит от седмото тепе на Пловдив, разрушено преди години. Това се случи в Градския дом на културата \"Борис Христов\" точно година след старта на мащабното събитие. Фондация \"Пловдив 2019\" покани като организатор екип на Опера Пловдив, който чрез \"Четирите годишни времена\", четири мултимедии за четирите сезона, през които премина ЕСК, представи четирите платформи на програмата \"Сливане\", \"Трансформиране\", \"Възраждане\", \"Релаксиране\". Акцент в програмата бяха талантливи пловдивски деца - лауреати на музикални конкурси, и камерен оркестър на Опера Пловдив с гост-солист виртуозната Лия Петрова, която свири на уникална италианска цигулка Matteo Goffriller от 1690. Ценностите на инициативата към следващите Европейски столици на културата бяха предадени с помощта на универсалния език на класическата музика. Официалната церемония бе предшествана вчера и днес с поредица от безплатни инициативи от всички културни институции в града. В Градската художествена галерия е подредена изложба с нарисуваните усмивки на пловдивчани. Археологическият и Историческият музеи посрещаха гости за разнообразни изложби и беседи, фотографска изложба на преподаватели и студенти от АМТИИ и ученици от НХГ \"Цанко Лавренов\" и Национална гимназия за сценични и екранни изкуства краси Дома на културата \"Борис Христов\". По информация от фондация \"Пловдив 2019\" за програмата са заложени 50 000 лева за разлика от откриващата церемония, за която бяха похарчени 2 200 000 лева. По време на инициативата ЕСК участниците и гостите са надхвърлили един милион души, които са били част от 527 събития - театрални постановки, концерти, изложби и работилници, повечето от които бяха с вход свободен. Сподели:", "date": "2020.01.12", "title": "Пловдив закри Европейската културна столица"}
{"url": "https://pik.bg/%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BD%D0%BE%D0%B2%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8-news897515.html", "text": "Съединените щати и Китай се споразумяха да започнат преговори за реформи в двете страни и да се решат всички спорове между тях. По този начин Пекин и Вашингтон се връщат към формата от предишните администрации, който отговорниците по търговските въпроси в кабинета на Тръмп някога осмиваха, пише Wall Street Journal, цитирани от Reuters. Преговорите най-вероятно ще се водят от американска страна от министъра на финансите Стивън Манучин и от китайския вицепремиера Лю Хъ, твърдят служители на американската администрация и други запознати със случващото се, предава economic.bg. Очаква се споразумението между двете държави да бъде официално обявено на 15 януари, като част от подписването на първа фаза от търговската сделка между САЩ и Китай, която включва китайски покупки на американски стоки и някои реформи в китайската икономическа система. Сделката е първата „пълна пауза“ на продължаващата две години търговска война. Усилията на Манучин и Лю имат за цел обсъждането на проблемите между двете държави и ще са възможност представители от всички нива на двете правителства да се срещнат и да създадат по-здрави отношения. За разлика от това, търговските преговори включват ограничен брой участници от двете правителства. Преговорите за втора фаза на сделката между САЩ и Китай, ще се водят отделно от новото споразумение. „Това е напълно различен процес“ от търговските преговори, посочва представител на американската администрация. Сподели:", "date": "2020.01.12", "title": "САЩ и Китай започват нови преговори за реформи"}
{"url": "https://pik.bg/%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BC%D0%B8%D0%B3%D0%BE%D0%B2%D0%B5-%D0%BA%D0%B0%D0%BC%D0%B5%D1%80%D0%B8-%D0%B7%D0%B0%D1%81%D0%BD%D0%B5%D0%BB%D0%B8-%D0%B0%D0%BD%D0%B4%D1%80%D0%B5%D0%B0-%D0%BE%D1%82-%D0%B3%D0%B0%D0%BB%D0%B8%D1%87%D0%B5-%D1%87%D0%B0%D1%81%D0%BE%D0%B2%D0%B5-%D0%BF%D1%80%D0%B5%D0%B4%D0%B8-%D0%BA%D0%BB%D0%B0%D0%BD%D0%B5%D1%82%D0%BE-news897612.html", "text": "Кадри от охранителни камери са запечатали последните часове на убитото 18-годишно момиче от Галиче. Последният час, в който Андреа е заснета, е 21,36. Тя се прибира от магазина, след което се случва фаталното. Вчера сутринта роднина на момичето я е намерил с прерязано гърло в двора на къщата, в която живее. 17-годишен младеж от Галиче, известен като Аксел, е направил пълни самопризнания при разпита, продължил часове. Непълнолетният описал подробно как е влязъл в къщата през прозорец на приземен етаж, как пребил Андреа и как я умъртвил. Младежът е откраднал 300 лв. от Андреа. \"Червеното портмоне беше в нея, тя не отиваше без него никъде. Парите вътре бяха за сметка за вода”, заяви братовчедът на убитата 18-годишна ученичка. 17-годишният вече е бил регистриран за тежък побой над възрастен мъж. \"Имам деца, оставям ги, за да ходя в чужбина. Как може\", разкри съсед на момичето пред Нова телевизия, а друг сподели, че е в шок. Жители на Галиче казаха, че искат максимална присъда за младежа. По-рано днес дядото на 17-годишния разкри, че той е завършил само първи клас, а с Андреа не е имал отношения. Според възрастния мъж Аксел не е виновен. Сподели:", "date": "2020.01.12", "title": "ПОСЛЕДНИ МИГОВЕ: Камери заснели Андреа от Галиче часове преди клането"}
{"url": "https://pik.bg/40-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8-%D0%B3%D0%BD%D0%B5%D0%B7%D0%B4%D0%B0-%D1%89%D0%B5-%D0%BF%D1%80%D0%B8%D1%8E%D1%82%D1%8F%D0%B2%D0%B0%D1%82-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B8%D1%8F-%D1%86%D0%B0%D1%80%D1%81%D0%BA%D0%B8-%D0%BE%D1%80%D0%B5%D0%BB-news897573.html", "text": "Екип на Българското дружество за защита на птиците (БДЗП) приключи с инсталирането на всички 40 изкуствени гнезда, предвидени в рамките на проекта „Земя за царския орел“, предаде БГНЕС. Всички те са разположени във или в близост до защитени зони, част от Натура 2000, които са ключови за опазването на вида - „Сакар”, „Дервентски възвишения“, „Западна Странджа“, „Адата – Тунджа“, „Каменски баир“ и „Сините камъни – Гребенец“. Целта на поставянето им е да насърчи млади двойки орли да загнездят в незаети, но подходящи за размножаване територии, или да помогне на вече размножаващи се двойки да изберат безопасно гнездо, съобщават от Българското дружество за защита на птиците. Близо 20% от изкуствените гнезда стават дом на царските орли. Това е една от най-ефективните мерки за опазване на вида, тъй като строежът на ново гнездо е трудна и отнемаща много енергия задача, особено за младите двойки царски орли, които пристъпват за пръв път към размножаване. В идеалния случай в територията ще са наблюдавани млади скитащи птици. Дървото трябва да е високо и стабилно, за да може двойката спокойно да наблюдава околността, да излита с лекота и да набира височина. Инсталирането на едно гнездо отнема около ден, като предварително се изготвя основата от клони във формата на колело, което с помощта на алпийска техника се качва на дървото. Там се вплитат още клони, за да стане масивно и здраво. Достига диаметър от 1,5 до 2 метра, дебелина до 2 м и понякога тежи около 200 кг. То се използва от орлите понякога десетки години. Сподели:", "date": "2020.01.12", "title": "40 изкуствени гнезда ще приютяват застрашения царски орел"}
{"url": "https://pik.bg/%D0%B2%D0%B0%D0%B6%D0%BD%D0%BE-%D1%87%D0%B0%D1%81%D1%82-%D0%BE%D1%82-%E2%80%9E%D0%BC%D0%BB%D0%B0%D0%B4%D0%BE%D1%81%D1%82-1%E2%80%9D-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-13-%D1%8F%D0%BD%D1%83%D0%B0%D1%80%D0%B8-news897509.html", "text": "От „Софийска вода” временно ще прекъснат водоснабдяването в част от жк. „Младост 1“  в столицата на 13 януари (понеделник),  съобщиха от пресцентъра на дружеството, цитирани от „Фокус”. Във връзка с подмяна на сградно водопроводно отклонение до бл. 91Б в жк. „Младост 1“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 89, бл. 91Б вх. А и Б, бл. 91, заведение до бл. 89 вх. А, сервиз за гуми до бл. 91А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 89 вх. В. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Сподели:", "date": "2020.01.12", "title": "Важно: Част от „Младост 1” остава без вода на 13 януари"}
{"url": "https://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B8%D1%80%D0%B0%D0%BD-%D1%81%D1%8A%D0%B7%D0%B4%D0%B0%D0%B2%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B3%D1%80%D1%83%D0%BF%D0%B0-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news897622.html", "text": "Иранското правителство създава специална работна група, която да разследва обстоятелствата при катастрофата на украинския самолет „Боинг“ 737, заяви първият вицепрезидент на Иран Есхак Джахангири, цитират думите му агенция Fars и TACC \"Създава се работна група за разследване на самолетната катастрофа под ръководството на министъра на пътищата и градското развитие, която ще включва министрите на отбраната и логистиката на въоръжените сили, правосъдието, външните работи, вицепрезидента по правни въпроси, ръководителя на Фонда за загинали и ветерани и официален представител на правителството,\" каза той. Според Джахангири „работната група ще отговаря за разследването на причината за инцидента, както и за взаимодействие със семействата на жертвите“. В събота Генералният щаб на иранските въоръжени сили разпространи изявление, в което признава, че украинският самолет е бил свален по грешка. Според командира на въздушнокосмическите сили на Корпуса на стражите на Ислямската революция (КСИР) бригаден генерал Амир Али Хаджизаде системата за противовъздушна отбрана на страната е взела украинския самолет за крилата ракета. Сподели:", "date": "2020.01.12", "title": "Правителството в Иран създава работна група за разследване на самолетната катастрофа"}
{"url": "https://pik.bg/%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%B8%D0%B7%D1%81%D0%B8%D0%BF%D0%B2%D0%B0%D1%82-%D1%85%D1%80%D0%B0%D0%BD%D0%B0-%D0%B7%D0%B0-%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8%D1%82%D0%B5-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B6%D0%B8%D0%B2%D0%BE%D1%82%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news897580.html", "text": "Властите в Австралия изсипаха храна от хеликоптери, предназначена за животни, засегнати от горските пожари. Над два тона сладки картофи и моркови полетяха над няколко природни парка в щата Ню Саут Уелс. Храната е за животни, чиито хабитат е бил опожарен и към момента гладуват. Едно от най-засегнатите животни откъм храна е валаби – вид торбесто от семейството на кенгуруто. На кадри, уловени от „Ройтерс“, се вижда как прегладнялото животно бързо достига до морковите и се храни. Австралийските пожари продължават повече от 3 месеца. В огнената стихия, обхванала почти цялата страна, загинаха 28 души, изгоряха над 2000 имота и милиони хектари земя. Само в Ню Саут Уелс са опустошени около 5 млн. хка, смятат учени. Повече от 800 млн. животни пострадаха или загинаха в пожарите. Сподели:", "date": "2020.01.12", "title": "Хеликоптери изсипват храна за бедстващите в Австралия животни (СНИМКИ)"}
{"url": "https://pik.bg/%D0%BE%D1%82-%D0%B1%D0%B0%D0%B1%D1%85-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%BB%D0%BE%D0%B2%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D0%BA%D1%80%D0%B8%D1%8F%D1%82-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BC%D1%8A%D1%80%D1%82%D0%B2%D0%B8-%D0%B4%D0%B8%D0%B2%D0%B8-%D1%81%D0%B2%D0%B8%D0%BD%D0%B5-news897534.html", "text": "Спряно е транспортирането на животни около свинекомплекса в село Брестак, община Вълчи дол, където утре ще започне умъртвяването на 40 000 животни заради африканската чума, съобщава БНР. „Всеки ден се вземат проби от животните в другите три свинекомплекса във Варненска област, проверяват се и частните стопанства”, обяви във Варна директорът на Агенцията по храните Паскал Желязков. Той призова ловците да не крият информация за мъртви диви свине. \"Всеки ден се увеличават все повече и повече случаите на положителни проби от диви свине – добави Желязков. - Ловците и други хора, които намират умрели свине, те ни ги докладват заради това да не им се спре ловът, но тъй като се дават 150 лева на намерена умряла свиня или част от нея, сега ще завалят вероятно проби от намерени в природата диви свине\". Сподели:", "date": "2020.01.12", "title": "От БАБХ с призив към ловците да не крият информация за мъртви диви свине"}
{"url": "https://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BF%D0%BE-%D0%B1%D0%BE%D1%80%D0%B1%D0%B0-%D0%BE%D1%82%D0%BD%D0%B5%D1%81%D0%B5-%D1%81%D1%8A%D0%BF%D0%B5%D1%80%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%BD%D0%B0-%D1%81%D0%B8%D0%BB%D0%B5%D0%BD-%D1%82%D1%83%D1%80%D0%BD%D0%B8%D1%80-%D0%B2-%D1%82%D1%83%D1%80%D1%86%D0%B8%D1%8F-news897520.html", "text": "Националът по борба в свободния стил Георги Вангелов (категория до 57 кг) се окичи със злато на силния турнир по борба \"Яшар Догу\" в Истанбул, съобщава БНР. На финала Вангелов победи узбека Абдулаев с технически туш - 10:0. Преди това той постигна 3 успеха - технически туш над туркменистанеца Сеидов, после се справи с двама азери - Ибрахимов с 10:3 и Кашалов - 2:2. Другият ни финалист Ахмед Магамаев претърпя поражение с 0:4 от Салим Яшар (Турция) в категория 86 кг и остана със сребро. До решаващата битка натуралиизираният у нас дагестанец също регистрира 3 победи - стартира с технически туш над турчина Кагрикан, а после преодоля азерите Нурмагомедов с 10:7 и Хасанов с 11:7. При жените Евелина Николова  (53 кг) записа победа с туш над Фикрие Гок (Турция), но след това загуба също с туш и от норвежката Силдже Кипър. На старта в категорията поражение претърпя и Сезен Белберова (53) след 0:3 от Зейнеб Йетки (Турция). Сподели:", "date": "2020.01.12", "title": "Национал по борба отнесе съперниците си на силен турнир в Турция"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BA%D0%BE%D1%88%D0%BC%D0%B0%D1%80%D0%B8%D1%82%D0%B5-%D1%81%D0%B0-%D0%BF%D0%BE%D0%BB%D0%B5%D0%B7%D0%BD%D0%B8-news897466.html", "text": "Изследване сочи, че между 55 и 85% от хората се оплакват от нощни събуждания, дължащи се на кошмари. Доскоро не се знаеше защо се наблюдават тези прекъсвания на съня. Учените знаеха само, че кошмарите се появяват по време на етапа на бавен сън или пък при фазата на дълбокия сън. Ново изследване на Университета в Женева установи любопитни факти за кошмарите. Учените са наблюдавали мозъчната активност по време на фазите на съня и са установили, че кошмарите задействат определена част от мозъка на човека. Изследването разкрива още, че преди събуждане хората, които са имали кошмар, са по-подготвени да се справят със страховити ситуации, сравнено с хората, които са имали приятни сънища. Дали това не е научната цел на лошите сънища? Да ни помогнат да преодоляваме своите страхове и тревоги в реалния живот? За първи път установихме връзка между страха, когато сънуваме, и онези части от мозъка, които се активират, когато усещаме страх в будно и заспало състояние, казва ученият Лампрос Перограмирос. Изследването открива, че кошмарите често задействат части от мозъка, които отговарят за усещането, регулирането и реагирането на страха. Колкото по-дълго един човек усеща страх в сънищата си, по-малко амигдалата и инсулата се активират, когато същият човек се сблъска с негативни ситуации в реалния живот, обяснява Вирджини Стерпенич. Учените вярват, че кошмарите може да се възприемат като упражнение, което ни помага да се справяме с нещата, които ни плашат в живота. Те ни подготвят за опасностите в реалността. Сподели:", "date": "2020.01.12", "title": "УЧЕНИ УСТАНОВИХА: Кошмарите са полезни"}
{"url": "https://pik.bg/%D1%85%D0%B8%D0%B7%D0%B1%D1%83%D0%BB%D0%B0-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D1%80%D0%B0%D0%BA%D0%B5%D1%82%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8-%D1%81%D1%80%D0%B5%D1%89%D1%83-%D0%B1%D0%B0%D0%B7%D0%B8-%D0%BD%D0%B0-%D1%81%D0%B0%D1%89-news897613.html", "text": "Иранската ракетна атака срещу две бази в Ирак, в които са разположени американски войници, е само началото на отмъщението за убийството на иранския топ генерал Касем Солеймани, каза днес лидерът на ливанската екстремистка групировка \"Хизбула\", цитиран от Асошиейтед прес. Хасан Насрала посочи, че иранската ракетна атака е била само един \"шамар\" за САЩ, такъв, който изпраща послание. Ограничените ирански удари, нанесени в началото на тази седмица, не предизвикаха жертви и очевидно са само демонстрация на сила, отбелязва АП, цитира БТА. Според лидера на \"Хизбула\", който е тясно свързан с Иран, тези удари са били само \"първа стъпка по дълъг път\", който ще доведе до изтеглянето на американските сили от региона. \"Американците трябва да премахнат базите си, войниците и офицерите си и да ги отведат от нашия регион. Ние говорим за начало на нова фаза, за нова битка, за нова ера в региона\", каза Насрала в 90-минутна реч, предавана по ливанската телевизия, по случай навършването на една седмица от убийството на Солеймани от американски дрон в Багдад. Сподели:", "date": "2020.01.12", "title": "\"Хизбула\" пое отговорност за ракетните удари срещу бази на САЩ"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%82%D1%80%D0%BE%D1%84%D0%B5%D1%8F-%D0%BE%D1%82-%D0%B0%D1%82%D0%BF-%D0%BA%D1%8A%D0%BF-%D1%81-%D0%BA%D0%B0%D0%BC%D0%B5%D0%BB%D0%B8%D1%8F---%D0%BD%D0%BE%D0%BB%D0%B5-%D0%B7%D0%B0%D0%BF%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%B8%D0%B4%D0%B5%D0%BE-news897606.html", "text": "Сърбия отпразнува по интересен начин трофея от АТП Къп. Новак Джокович пусна на живо в Инстаграм видео, в което се вижда празничната обстановка в съблекалнята на балканците. Ноле и неговите съотборници “избухнаха” от радост, когато прозвуча българската песен “Луда по тебе” на Камелия. Джокович поздрави всички българи и всички дружно запяха на български. Сподели:", "date": "2020.01.12", "title": "УНИКАЛНО: Джокович празнува трофея от АТП Къп с Камелия - Ноле запя на български (ВИДЕО)"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BE%D0%B1%D0%B2%D0%B8%D0%BD%D0%B8-%D0%B8%D1%80%D0%B0%D0%BD-%D0%B2-%D0%BB%D1%8A%D0%B6%D0%B8-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-news897538.html", "text": "Премиерът на Израел Бенямин Нетаняху обвини Иран в лъжи по повод на катастрофиралия самолет на Международните авиолинии на Украйна и изрази съболезнования за жертвите на трагедията, предава РИА „Новости”, цитирана от „Фокус”. „Иран излъга. Както лъгаха за своята секретна ядрена програма, сега лъжат за украинския самолет. От самото начало са знаели, че са го свалили. Те знаеха, че той е бил свален неволно, но са излъгали умишлено. Те измамиха целия свят - каза Бенямин Нетаняху. - Това напълно противоречи на начина, по който трябва да действа една цивилизована държава, и ние изказваме съболезнования на жертвите на измамата и небрежността на Иран“. Сподели:", "date": "2020.01.12", "title": "Премиерът на Израел обвини Иран в лъжи по повод катастрофиралия самолет"}
{"url": "https://pik.bg/%D0%B2-%D0%BF%D1%8A%D0%BB%D0%BD%D0%B0-%D1%82%D0%B8%D1%88%D0%B8%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D0%BA%D1%80%D1%8A%D1%81%D1%82%D0%B8-32-%D0%B1%D0%B5%D0%B1%D0%B5%D1%82%D0%B0-news897579.html", "text": "Папа Франциск кръсти днес 32 бебета, включително две двойки близнаци, в Сикстинската капела във Ватикана, предаде Асошиейтед прес. Той се изненада от това, че бебетата са останали спокойни, докато изчакват да им дойде редът да бъдат кръстени тази сутрин под прочутите фрески на Микеланджело на тавана. Кръщенетата, извършвани от папата веднъж годишно в капелата, където се избират папите, обикновено са шумни, предаде БТА. Подготвяйки се за хор от ревящи бебета, Папа Франциск се пошегува в кратката си проповед: \"Концертът все още не е започнал\". Но дори когато папата поливаше децата с вода, като символ на пречистването от грехове, и изчиташе имената им, децата останаха напълно спокойни, както и любопитните им по-големи братя и сестри. Сподели:", "date": "2020.01.12", "title": "В ПЪЛНА ТИШИНА: Папата кръсти 32 бебета"}
{"url": "https://pik.bg/%D1%81%D1%8A%D0%B4%D0%B5%D0%B1%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D1%88%D0%BE%D1%84%D1%8C%D0%BE%D1%80-%D0%B2%D1%8A%D1%80%D1%82%D1%8F%D0%BB-%D0%B1%D0%B8%D0%B7%D0%BD%D0%B5%D1%81%D0%B0-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B1%D0%B0%D0%BD%D0%B5%D0%B2%D0%B8-news897406.html", "text": "Шофьор е бил назначен за подставено лице във фирмите на Николай Банев. Това стана ясно в съдебната зала по делото срещу бизнесмена, съпругата му Евгения и майка му Мария. Те са подсъдими като престъпна група за длъжностни присвоявания, данъчни престъпления и пране на пари, припомня столичен всекидневник. В показанията си шофьорът Венцислав Генов сподели, че не разбира нищо от бизнес, но се съгласил да стане управител на \"Партнърс Комерс\" - едно от дружествата на милионерската фамилия. Като такъв подписвал документи под давлението на юристи. С негов параф е прехвърлена тузарската семейна къща на офшорка. През това време Генов взимал заплата за шофьор от туристическото дружество \"Русалка\". Служителят започнал работа в холдинга през далечната 1994 г. на длъжност пазач. Банев го харесал и го назначил за личен шофьор. Преди няколко години Генов напуснал поради неразбирателство, но после пак се върнал. Задачите му били да поддържа лимузината и да купува храна. Сподели:", "date": "2020.01.12", "title": "СЪДЕБНИ РАЗКРИТИЯ: Шофьор въртял бизнеса на семейство Баневи"}
{"url": "https://pik.bg/%D0%B7%D0%B0%D0%BA%D1%8A%D1%81%D0%B0-%D0%B3%D0%BE-%D1%81%D1%8A%D1%81-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%B2%D0%BB%D0%B0%D0%B4%D0%B8-%D0%B2%D1%8A%D1%80%D0%B3%D0%B0%D0%BB%D0%B0-%D1%81%D0%B5-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0-%D0%BB%D0%B5%D0%BA%D1%83%D0%B2%D0%B0%D1%82-%D0%B3%D0%BE-%D1%81-%D1%82%D0%BE%D0%BA-news897567.html", "text": "Големи мъки преживя Влади Въргала в първите дни на 2020-а. Култовият актьор и режисьор се парализира отляво и се наложи да пускат ток през него, за да го излекуват, пише столичен седмичник. „В новогодишната нощ се изкъпах и излязох. Да, ама съм се простудил и се схвана цялата лява половина на тялото ми. Рамото дори ми се беше вдигнало с 4 сантиметра нагоре, ходех изкикерчен. Веднага посетих д-р Стивън Нинов. Той ми направи процедура с ток, игли и лазер и ме оправи. Благодарение на него ще се състоят плануваните представления на спектакъла ми „Мемоарите на един Въргал”, иначе щях да ги отлагам”, сподели славният кукувец. И допълни, че следващото му излизане пред публика с хитовата постановка ще е на 11 януари в салона на театър „Сълза и смях”. Сподели:", "date": "2020.01.12", "title": "ЗАКЪСА ГО СЪС ЗДРАВЕТО: Влади Въргала се парализира, лекуват го с ток"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D1%81%D0%BE%D0%BB%D1%83%D0%BD-%D0%B0%D1%82%D0%B8%D0%BD%D0%B0-news897601.html", "text": "Протести заляха магистралата Солун - Атина. Гърците не искат да настаняват мигранти в близост до домовете им. Правителството започна да  прехвърля мигранти от островите, което рязко засили недоволството на гърците. За часове остана затворена централната магистрала Солун - Атина в района на град Ламия. Километри достигна колоната от автомобили и тирове. По примера на фермерите с трактори и жива верига жителите от селата около град Ламия затвориха символично магистралата в двете посоки в знак на протест срещу настаняването на мигранти. Час след началото на блокадата затвориха и обходните пътища. По програма на правителството се изнасят част от мигрантите от Егейските острови и ги настаняват във вътрешността на страната. \"Няма да допуснем да превърнете селата ни в нова Мория\", заявиха протестиращите пред телевизионните камери, като припомниха за хилядите мигранти на остров Лесбос. От утре стартират и протести от жителите на всички Егейски острови, засегнати от мигрантската криза. Те са в готовност да блокират дори пристанища и летища. В цялата страна расте напрежението срещу настаняване на мигранти поради увеличаващата се престъпност. В същото време гърците не отказват прием на бежанци с деца. Сподели:", "date": "2020.01.12", "title": "Протест срещу мигрантите в Гърция блокира магистралата Солун-Атина"}
{"url": "https://pik.bg/%D0%BA%D1%80%D1%8A%D0%B2%D1%82%D0%B0-%D0%BD%D0%B0-%D0%B0%D0%BA%D1%81%D0%B5%D0%BB-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B4%D1%8F%D0%B4%D0%BE%D1%82%D0%BE-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%BE%D1%82-%D0%B3%D0%B0%D0%BB%D0%B8%D1%87%D0%B5-news897566.html", "text": "Нагло и нечленоразделно пред камерите и микрофоните на медиите проговори дядото на убиеца на Андреа. 18-годишното момиче бе жестоко изнасилено и убито в ромската махала на село Галиче. Андреа бе намерена изнасилена и с прерязано гърло. Според данните убиецът е непълнолетният А.О, известен сред съселяните си като Аксел. Арестуваният за убийството на момичето е криминално проявен, а от 10 години не е ходил на училище. Вчера сутринта роднина на момичето го намери с прерязано гърло в двора на къщата, в която живее. \"Моят внук не е някой рецидивист. Не знам защо се стигна дотук. Родителите му са в чужбина, аз си ги гледах. Не е имал взаимоотношения с Андреа. Смятам, че е невинен. Той е завършил само първи клас - не са имали отношения\", каза пред БНТ дядото на момчето, обвинено за убийството на 18-годишната ученичка. Жител на Галиче заяви, че според него вината е във възпитанието и всичко идва от родителите. Съседи на Андреа настояват за най-тежката присъда за убиеца - доживотен затвор, други пък предложиха линч. Тази сутрин бе намерено и оръжието на убийството, а обвиняемият е направил пълни самопризнания. Сподели:", "date": "2020.01.12", "title": "КРЪВТА НА АКСЕЛ: Проговори дядото на убиеца от Галиче"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D1%80%D0%B5%D0%B6%D0%B8%D0%BC%D0%B8%D1%82%D0%B5-%D0%BD%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%B3%D1%8A%D0%BD%D1%8F-%D0%B2-%D0%B8%D0%B4%D0%BB%D0%B8%D0%B1-%D0%B8-%D0%B2-%D0%BB%D0%B8%D0%B1%D0%B8%D1%8F-%D1%81%D0%B5-%D1%81%D0%BF%D0%B0%D0%B7%D0%B2%D0%B0%D1%82-news897542.html", "text": "Режимите на прекратяване на огъня в Либия и в Идлиб влязоха в сила от 00.01 ч. на 12 януари. Въведените в двата региона примирия представляват важна стъпка за установяването на мир и стабилност. От момента на прекратяване на огъня страните се стараят да спазват примирието. С изключение на един-два случая ситуацията остава спокойна, е посочено в изявлението на турското министерство на отбраната. Подкрепяното от ООН правителство на Либия обяви днес, че е приело примирие, за което призоваха Русия и Турция, след като главните му противници обявиха прекратяване на огъня няколко часа по-рано, предаде ДПА. Ръководителят на либийското правителство на националното съгласие в Триполи Файез Сарадж обяви прекратяване на огъня от полунощ на 12 януари. Правителството отбелязва, че има \"легитимното право на самозащита в отговор на атака или агресия, които биха могли да бъдат осъществени от другата страна\". Основният противник на либийското правителство на националното съгласие - либийската национална армия на маршал Халифа Хафтар - обяви, че е съгласна да премине към прекратяване на бойните действия и операции в Западна Либия, която включва и столицата Триполи, от полунощ днес, в съответствие с вчерашния призив, отправен от Москва и Анкара, допълва БТА. Режимите на прекратяване на огъня на територията на зоната за деескалация в сирийската провинция Идлиб и в Либия, въведени по инициатива на Русия и Турция, като цяло се спазват, съобщи днес турското министерство на отбраната, цитирано от ТАСС и турската телевизия СиЕнЕн-Тюрк. Сподели:", "date": "2020.01.12", "title": "Турция: Режимите на прекратяване на огъня в Идлиб и в Либия се спазват"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D1%81%D0%B5-%D0%BF%D1%80%D0%BE%D1%81%D1%82%D0%B8%D1%85%D0%B0-%D1%81-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%8F-%D0%B1%D0%B5%D1%80%D0%BE%D0%B5-%D0%BF%D0%B5%D1%82%D0%BA%D0%BE-%D0%BF%D0%B5%D1%82%D0%BA%D0%BE%D0%B2-news897536.html", "text": "Хиляди граждани се простиха днес с легендата на футболния отбор Берое и почетен гражданин на Стара Загора Петко Петков, съобщи „Фокус”, като се позовава на информация от пресцентъра на Общината. Любимецът на поколения футболни фенове си отиде от този свят на 10 януари (петък) на 73 години. Дълга опашка от негови почитатели се изви пред сградата на Държавна опера - Стара Загора, където бе поклонението. Да отдаде последна почит към легендарния нападател дойде кметът Живко Тодоров. Тук бяха и заместниците му Иванка Сотирова и Красимира Чахова и общински съветници. За поклонението в Стара Загора пристигнаха Михаил Касабов, изпълняващ длъжността председател на Българския футболен съюз, заместникът му Антон Попов и бившият президент Валентин Михов. Сред хилядите дошли да изпратят легендата в последния му път бяха още Димитър Димитров - Херо, Емил Костадинов, Ваня Джаферович. Дойдоха съотборниците на Петко Петков, бивши и настоящи футболисти, феновете на Берое, както и много граждани, любители на красивата игра и майсторството на Петко Петков. Венци и съболезнователни адреси изпратиха министърът на спорта Красен Кралев, президентът на БФС, Община Стара Загора, областният управител, футболни формации и др. Членовете на фен клуб „Берое” запалиха факли в знак на почит към големия футболист и издигнаха плакат с надпис „Легендите не умират”. „Отиде си легендата на старозагорския футбол и на Берое. Животът му бе изцяло посветен на любимата игра, дълги години той радваше любителите на футбола с изключителната си техника и себераздаването си на терена. След това като треньор мъдро ръководеше по-младите и щедро раздаваше от своя опит и талант. В дългия си професионален път той бе пример за всеотдайност, воля и неподражаемо майсторство. Всички старозагорци помнят заслугите му за победите на любимия Берое, на когото той никога не изневери. Емблемата на Берое Петко Петков остава ненадминат рекордьор по отбелязани голове за отбора на „зелено-белите“, двукратен голмайстор на „А“ група, носител на множество награди. Той заслужено бе удостоен и със званието „Почетен гражданин на Стара Загора“! Със своя достоен живот Петко Петков ще остане завинаги в сърцата ни! Една звезда се качи на небето... Поклон!” , написа кметът на Общината Живко Тодоров. Сподели:", "date": "2020.01.12", "title": "Хиляди граждани на Стара Загора се простиха с легендата на футболния Берое Петко Петков"}
{"url": "https://pik.bg/%D1%81%D0%B5%D1%80%D0%B8%D0%BD%D0%B0-%D1%83%D0%B8%D0%BB%D1%8F%D0%BC%D1%81-%D1%81-%D0%BF%D1%8A%D1%80%D0%B2%D0%B0-%D1%82%D0%B8%D1%82%D0%BB%D0%B0-%D1%81%D0%BB%D0%B5%D0%B4-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-news897503.html", "text": "Бившата номер 1 в световмната ранглиста при тенисистките Серина Уилямс от Съединените щати спечели първа титла, откакто стана майка, съобщгават световните агенции, цитирани от БТВ. 38-годишната американка триумфира на турнира в Оукланд, а трофеят е първи за нея от три години насам. За последно Уилямс спечели титлата на Откритото първенство на Австралия през 2017 г. Носителката на 23 титли от Големия шлем победи на финала в Оукланд сънародничката си Джесика Пегула с 6:3, 6:4. Уилямс, която е в Тура вече четвърто десетилетие, загуби финалите на \"Уимбълдън\" през 2018-а и \"Ю Ес Оупън\" през 2019-а, като се отказа и от мача за титлата на \"Роджърс Къп\" преди няколко месеца. След победата Серина заяви, че ще дари парите от наградния фонд и екипа си в помощ на възстановяването от опустошителните пожари в Австралия. \"Играя от толкова дълго време и съм преминала през толкова много неща. Щастлива съм, че правя нещо, което обичам. Чувствам се късметлийка и съм благословена за това, че съм здрава и играя тенис\", каза американката. Откритото първенство на Австралия започва на 20 януари, а Серина Уилямс ще се опита да изравни рекорда на Маргарет Корт от 24 титли на сингъл от Големия шлем. Серина отпразнува победата си на корта заедно със своята дъщеря Олимпия. Американката бе в осмата седмица на своята бременност, когато спечели титлата в Мелбърн. Сподели:", "date": "2020.01.12", "title": "Серина Уилямс с първа титла след раждането"}
{"url": "https://pik.bg/%D1%86%D0%B2%D0%B5%D1%82%D0%BB%D0%B8%D0%BD-%D0%B9%D0%BE%D0%B2%D1%87%D0%B5%D0%B2-%D0%BE%D0%B1%D1%8F%D1%81%D0%BD%D0%B8-%D1%81-%D0%BA%D0%B0%D0%BA%D0%B2%D0%BE-%D0%B5-%D0%BE%D0%BF%D0%B0%D1%81%D0%B5%D0%BD-%D0%B8%D1%80%D0%B0%D0%BD-news897600.html", "text": "\"Действията на американската страна с убийството на генерал Сюлеймани се разглеждат в два контекста – до каква степен може да се извърши такава атака от държавата, която настоява за върховенство на закона. Това е нарушение на международното право. Реакцията на много държави беше красноречива. Имаше много дипломатически совалки, които доведоха до потушаване на напрежението и не се стигна до ескалация. Вторият контекст е – какво постигна тази атака? Дали сигурността е по-голяма. Въпросът сега е как ще вървят процесите в Близкия изток.\" Това коментира бившият вътрешен министър и председател на ДАНС Цветлин Йовчев по Нова тв във връзка с убийството на иранския генерал Сюлеймани и последвалата атака на американската база от страна на Иран. \"Иран очевидно разполага с оръжие, което е заплаха. Ударите по американските бази бяха демонстрация на сила. Всичко беше изпълнено панически. Свалиха самолет. Започнаха да стрелят по всичко, което видят\", каза още Цветлин Йовчев. „Ако след първите дни след убийството на Сюлеймани Иран излезе като печеливша страна, в следващия момент след свалянето на самолета, нещата се обърнаха. Считам, че това наистина е станало погрешка. Не са спрели полетите. Трябвало е те да бъдат спрени, а летището затворено, коментира още той. „Американската атака беше породена от вътрешни фактори. Спря да се говори за импийчмънт. Това се харесва на американските избиратели. Те обичат твърдата ръка“, каза още Йовчев. Според него напрежението в Близкия изток е предпоставка за нова мигрантска вълна към Европа. \"Твърде е възможно и Сирия да бъде засегната. Влиянието на Иран в шийтските общности е много голямо. Възможно е и други държави в региона да се дестибилизират. Сигурността на България зависи от НАТО“, категоричен бе той. Сподели:", "date": "2020.01.12", "title": "Цветлин Йовчев обясни с какво е опасен Иран"}
{"url": "https://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D1%80%D0%BE%D0%B1%D0%BE-%D0%BA%D0%BE%D1%82%D0%BA%D0%B0-news897457.html", "text": "На международното изложение за потребителска електроника в Лос Анджелис (CES) китайската компания „Elephant Robotics” представи котка робот, която може да бъде дресирана. Това съобщи порталът „TechCrunch”, цитиран от „Дарик”. Роботът „MarsCat” е напълно автономен и може да бъде персонализиран чрез фини допълнителни настройки. Той реагира на допира и гласа на собственика и отговаря на даденото му име. Робокотката може да играе с различни предмети. Авторите на проекта са сигурни, че страдащите от алергия или твърде заетите хора, които нямат възможност да обърнат много внимание на жив домашен любимец, ще оценят приспособлението. Роботът все още не е в свободна продажба, но на уебсайта на компанията може да бъде поръчан за 700 щатски долара. „MarsCat” е първият продукт на „Elephant Robotics” за домашна употреба. Основаната през 2016 г., компания произвежда роботи за изпълнение на функции в промишлени предприятия. Сподели:", "date": "2020.01.12", "title": "Китайска компания показа робо-котка"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D1%8A%D0%B6%D1%8A%D1%82-%D0%BD%D0%B0-%D0%B3%D0%B0%D0%B2%D0%B0%D0%B7%D0%BE%D0%B2%D0%B0-%D0%B1%D1%8F%D0%B3%D0%B0-%D0%BE%D1%82-%D0%BD%D0%B5%D1%8F-%D1%81%D0%BD%D0%B8%D0%BC%D0%BA%D0%B0-news895319.html", "text": "Сватбата е все по-далеч от сгодената Биляна Гавазова. Напоследък мъжът на журналистката все по-често предпочита да е извън нейната компания. Вместо да вечеря с половинката си и детето им, Тодор изкарвал вечерите си в един големите софийски молове, научи „Ретро“. Годеникът на репортерката на Би Ти Ви обикалял безцелно из коридорите на търговския център в продължение на часове. Очевидци разкриват, че Тодор нервно и без посока крачел между магазините, но не поглеждал нито витрините, нито пък влизал в тях. „Изглежда сякаш всеки път чака някого. Все е вторачен в телефона си, но в крайна сметка си тръгва сам. Сигурно се крие от жена си и така избягва семейните скандали“, коментират шеговито служители в мола. В същото време кариеристката Гавазова е потънала в работа и рядко има възможност за семейни разходки. Тъй като задълженията ѝ в телевизията са предимно сутрин и до ранния следобед, именно времето привечер тя отделяла за мъжа си и сина им. Защо обаче Тодор предпочита да се шляе сам, докато у дома го чака вечеря, остава загадка. Мълвата, че двамата ту се събират, ту се разделят, непрекъснато битува в кулоарите на телевизията. При участието в предаването „Търси се“ самата Биляна призна, че е получила годежен пръстен от бащата на детето си, но до желаната от нея сватба така и не се стигнало. Всяка година Тодор я заблуждавал, че ще минат под венчилото, но винаги изскачали спънки или не можели да заделят достатъчно пари от семейния бюджет за тържеството, което Гавазова си представяла още от ученичка. Първо двамата купили жилище, после тръгнали да го обзавеждат и спестяванията им бързо се стопили. Битовизмите внасяли известно напрежение между двойката, но въпреки това журналистката не сваляла лъскавия годежен пръстен от Тодор и не си позволявала да флиртува с колеги, макар интересът на ергените в Би Ти Ви към нея да бил завидно голям. Сподели:", "date": "2020.01.12", "title": "ДРАМА В ПИК И \"РЕТРО\": Мъжът на Гавазова бяга от нея (СНИМКА)"}
{"url": "https://pik.bg/%D0%B8%D0%BD%D0%B4%D0%B8%D1%8F-%D0%B2%D0%B7%D1%80%D0%B8%D0%B2%D1%8F%D0%B2%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D0%BD%D0%B5%D0%B1%D0%BE%D1%81%D1%82%D1%8A%D1%80%D0%B3%D0%B0%D1%87%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%8F-news897544.html", "text": "Властите в Южна Индия разрушиха в събота два небостъргача с луксозни апартаменти намиращи се до езеро, тъй като са построени в нарушение на екологичните закони, съобщи BBC. Собствениците на апартаменти във високите комплекси наблюдаваха имплозиите (взрив, насочен навътре), които разрушиха за секунди техните домове и инвестиции в щата Керала. Върховният съд нареди разрушаването миналата година, след като бе установено, че те са построени в нарушение на правилата за защита на крайезерната площ. Още два небостъргача предстои да бъдат разрушени днес. Общо 343 апартамента трябва да бъдат разрушени, те са дом на около 2000 души. Това е най-голямото разрушаване на жилищни сгради в Индия. Шамсудийн Карунагапали каза пред AFP, че съпругата и децата му не могли да гледат разрушаването на сградите, тъй като е \"прекалено болезнено е да гледат как мечтите им се сриват пред очите им. Сподели:", "date": "2020.01.12", "title": "Индия взривява луксозни небостъргачи заради нарушена екология"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-news897447.html", "text": "Председателят на Европейския съвет Шарл Мишел и турският президент Реджеп Ердоган са обсъдили отношенията между Турция и Европейския съюз и съвместни действия за намаляване на напрежението в Близкия изток и Либия. Това става ясно от прессъобщение, разпространено от Европейския съвет след срещата им, съобщават световните агенции, цитирани от БНР. Евросъюзът разбира турските опасения за сигурността по отношение на Североизточна Сирия, но настоява действията на Анкара да са в съответствие с международното право. Подкрепата на Европейския съюз за намиращите се в Турция над 4 млн. бежанци продължава, се отбелязва още в съобщението. Председателят на Европейския съвет е повторил, че Брюксел напълно подкрепя Кипър по отношение на сондажите в Източното средиземноморие. Шарл Мишел е изразил загриженост във връзка със сключеното неотдавна между Либия и Турция споразумение за признаване на морските юрисдикции. Визитата е първа на такова ниво, откакто новите ръководители на Европейския съвет и на Европейската комисия поеха своите постове в края на миналата година. Последното посещение на главата на Европейския съвет в Турция беше на Херман ван Ромпой през 2013 г. В началото на декември Турция беше посетена и от вицепрезидента на Еврокомисията Маргаритис Схинас и комисаря по вътрешните работи и миграцията Илва Йохансон. След приключване на срещата си с турския държавен глава, председателят на Европейския съвет Шарл Мишел отлетя за Египет, където ще се срещне с президента на страната Абдел Фатах ас Сиси. Сподели:", "date": "2020.01.12", "title": "Председателят на Европейския съвет се срещна с Реджеп Ердоган"}
{"url": "https://pik.bg/%D0%BC%D1%8A%D0%B6-%D0%BE%D1%82-%D0%BB%D0%BE%D0%BC-%D0%BF%D0%BE%D0%B4%D0%B0%D0%BB-%D1%84%D0%B0%D0%BB%D1%88%D0%B8%D0%B2-%D1%81%D0%B8%D0%B3%D0%BD%D0%B0%D0%BB-%D0%BD%D0%B0-%D1%81%D0%BF%D0%B5%D1%88%D0%BD%D0%B8%D1%8F-%D1%82%D0%B5%D0%BB%D0%B5%D1%84%D0%BE%D0%BD-%D0%B1%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D1%81%D1%8A%D0%B4%D0%B0-news897496.html", "text": "Мъж от Лом, излъгал на тел.112, че е блъснат от товарен камион, се отърва от солена глоба, съобщава „Конкурент”. За действията си А.А. бил наказан с глоба от 2 000 лева, която обжалвал в съда. От документите по делото става ясно, че на 22 юли миналата година мъжът съобщил, че бил блъснат от товарен камион в района на „Т-Маркет“ в града. След като от полицията получили сигнала веднага отишли на мястото на инцидента. Пред униформените мъжът заявил, че след като камионът го блъснал напуснал местопроизшествието. На А.А. обаче му нямало нищо. Въпреки това започнало разследване и скоро шофьорът на сочения за инцидента камион „Мерцедес“ бил намерен. Оказало се, че в района имало много свидетели, които дали показания, че сблъсък между автомобила и А.А. не е имало. Така на мъжа били съставени дава акта - за неправилно пресичане и за предаване на невярно и заблуждаващо съобщение на спешния телефон. Малко след това ломчанинът получил глоба в размер на 2 000 лв. за лъжата, подадена на тел. 112, която преди дни обжалвал в съда. След като магистратите се запознали с доказателствата преценили, че А.А. действително е извършил нарушението, за което е глобен. Лъжата му обаче била „маловажен случай”, от която няма причинени каквито и да е вреди. Освен това подобно нещо му се случвало за първи път. От съда счели, че вместо солената глоба е можело А.А. да получи само писмено предупреждение. Поради тези причини глобата била отменена, като незаконосъобразна. Решението може да се обжалва пред Административен съд - Монтана. Сподели:", "date": "2020.01.12", "title": "Мъж от Лом, подал фалшив сигнал на спешния телефон, бе изправен пред съда"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%BE%D1%82%D0%BE%D1%80%D0%B8%D1%81%D1%82-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D1%80%D0%B0%D0%BB%D0%B8-%D0%B4%D0%B0%D0%BA%D0%B0%D1%80-news897539.html", "text": "Инцидент с фатален край помрачи седмия етап в рали \"Дакар\" между Рияд и Уади ад Дауасир, съобщават световните агенции, цитирани от БТВ. 40-годишният мотоциклетист Пауло Гонсалвеш катастрофира и загуби живота си, a по първоначални данни става въпрос за инфаркт. Организаторите съобщиха, че са получили информация за тежка катастрофа, а осем минути след нея медицинският хеликоптер е бил на мястото, където португалецът се е ударил. \"Всички участници и хора, свързани с \"Дакар\", изказват съболезнования за смъртта на Гонсалвеш\", съобщиха организаторите. Португалецът участваше в рали \"Дакар\" за 13-и път, като най-доброто му класиране е второ място при мотоциклетите през 2015 г., когато бе победен от Марк Кома. Смъртният инцидент е 29-и в историята на надпреварата. Сподели:", "date": "2020.01.12", "title": "Трагедия: Моторист загина на рали \"Дакар\""}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%82%D0%B5%D1%85%D0%B5%D1%80%D0%B0%D0%BD-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BF%D0%BE%D0%B4%D1%81%D1%82%D1%80%D0%B5%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5-news897495.html", "text": "Посланикът на Великобритания в Иран Роб Макеър е бил арестуван за кратко по подозрения, че се опитал да организира и провокира радикални разрушителни действия по време на протеста срещу правителството на аятолах Хаменей. Лондон определи това като грубо и неоснователно нарушение на международното право, Вашингтон настоя за незабавно публично извинение от иранските власти, предаде Ройтерс. Дипломатът се е включил във възпоменателната проява за жертвите на катастрофата с украинския Боинг пред сградата на университета „Емир Кабир“ в Техеран, която прерасна в гневен антиправителствен протест с искания за незабавната оставка на иранския върховен лидер. Няколко часа по-късно посланикът е освободен, а Великобритания осъди ареста му, съобщен първо от агенция Tasnim.Арестът на нашия посланик в Техеран без основания и обяснения е грубо нарушение на международното право\", заяви британският министър на външните работи Доминик Рааб в свое изявление. Според иранската агенция дипломатът е присъствал и организирал действията на тълпите пред университета, подстрекавал ги е, ръководил е също някои радикални прояви, а в неделя ще бъде привикан във външното министерство да даде обяснения. \"Иранското правителство в момента е на кръстопът. То може да продължи похода си към статута на парий с цялата политическа и икономическа изолация, която води, или да предприеме стъпки за деескалация на напрежението и да се ангажира с дипломатически път напред“, заяви Рааб. По данни на агенция Ройтерс в събота в редица градове на Иран, както и в Техеран, са избухнали антиправителствени демонстрации, след като иранските въоръжени сили поеха отговорността за катастрофата с украинския самолет. На новината за ареста на британския посланик мигновено реагира и Държавният департамент на САЩ с призива иранските власти да се извинят публично. „Иранският режим арестува британския посланик в Иран. Това е нарушение на Виенската конвенция, а режимът има дълга история на погазването й. Ние призоваваме режимът официално да се извини пред Великобритания за нарушаването на нейните права и да уважава правата на всички дипломати“, написа в Туитър говорителката на Държавния департамент Морган Ортагус. Сподели:", "date": "2020.01.12", "title": "Британският посланик в Техеран арестуван за подстрекателство на антиправителствените протести"}
{"url": "https://pik.bg/%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B2-%D1%81%D0%B0%D1%89-%D0%B7%D0%BD%D0%B0%D0%B5%D0%BB%D0%B8-%D1%87%D0%B5-%D0%B1%D0%B0%D0%B7%D0%B0%D1%82%D0%B0-%E2%80%9E%D0%B0%D0%B9%D0%BD-%D0%B0%D0%BB-%D0%B0%D1%81%D0%B0%D0%B4%E2%80%9C-%D1%89%D0%B5-%D0%B1%D1%8A%D0%B4%D0%B5-%D0%B0%D1%82%D0%B0%D0%BA%D1%83%D0%B2%D0%B0%D0%BD%D0%B0-news897498.html", "text": "Военните сили на САЩ във военновъздушната база „Айн ал Асад“ в Ирак научили за предстоящото нападение два часа и половина преди иракските военни да започнат ударите по военните обекти. Това съобщи руското издание „Коммерсантъ”, цитирано от „Фокус”. Медията се позовава на информация на CNN. До 23:00 ч. на 7 януари местно време повечето военни са напуснали базата или се скрили в бункери. И по-рано беше съобщено, че САЩ са предупредени за предстоящата ракетна атака на Иран срещу американските бази в Ирак малко преди атаката, но не беше споменато точното време на получаване на предупреждението. По данни на медии, американското разузнаване е „прихванало разговори“ между Иран и Ирак, и Вашингтон знаел, че ударите се готвят на 8 януари. По-късно за подготовката на атаката предупредили и властите на Ирак. На 8 януари Иран изстреля 15 ракети по две военни бази на САЩ. Така Техеран отговори на убийството в Багдад на иранския генерал Касем Сюлеймани. В отговор САЩ обявиха въвеждането на нови санкции срещу Иран. Сподели:", "date": "2020.01.12", "title": "Военните в САЩ знаели, че базата „Айн ал Асад“ ще бъде атакувана"}
{"url": "https://pik.bg/%D1%86%D0%B0%D0%B9-%D0%B8%D0%BD%D0%B3%D0%B2%D0%B5%D0%BD-%D0%B1%D0%B5-%D0%BF%D1%80%D0%B5%D0%B8%D0%B7%D0%B1%D1%80%D0%B0%D0%BD%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%82%D0%B0%D0%B9%D0%B2%D0%B0%D0%BD-news897501.html", "text": "Президентът на Тайван Цай Ингвен бе преизбрана на поста за нов мандат на фона на напрежението с Китай, който има териториални претенции към острова, предаде „Франс Прес”, цитирана от БТА и БНР. „Тайванците показаха на света до каква степен обичат свободния и демократичен начин на живот, както и своята страна“, каза Цай в изявление пред журналисти, в което обяви победата си. Тя призова Китай да прекрати заплахите си срещу Тайван и изрази надежда, че властите в Пекин ще разберат, че Тайван е една демократична страна и че тайванското демократично избрано правителство няма да се подаде на заплахите. Цай Ингвен каза, че отхвърля модела на Пекин за управление на Тайван, визирайки модела \"Една страна, две системи\", използван и за Хонконг и Макао.  Тя освен това спомена протестиращите в Хонконг, като каза, че е уверена, че „нашите приятели в Хонконг ще са доволни от решението, взето от тайванците на тези избори“. Нейният опонент от опозицията Хан Куоюй призна поражението си. „Обадих се на президента Цай, за да я поздравя - заяви той. - Тя спечели нов четиригодишен мандат“. Встъпването на Цай в длъжност ще бъде на 20 май. Окончателните данни от преброяването на бюлетините показват, че Цай Ингвен печели с 57,1% от гласовете, а Хан - 38,6%. Това означава, че Цай е получила подкрепата на 8,1 милиона гласоподаватели, с 1,3 милиона повече в сравнение с предишните президентски избори през 2016 г. Резултатите от изборите в Тайван показват още, че управляващата ДПП запазва мнозинството си в парламента. Партията на Цай получава 61 от 113 места в еднокамарния парламент. Това е по-слаб резултат от изборите през 2016 г., когато ДДП спечели 68 места. Гоминдан печели 35 места, с 3 повече от тези на изборите през 2016 г. Останалите места се поделят между по-малки партии и независими кандидати. Сподели:", "date": "2020.01.12", "title": "Цай Ингвен бе преизбрана за президент на Тайван"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D1%81-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BD%D0%B8%D0%BD%D0%BE%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D1%81%D1%8A%D0%BD%D1%83%D0%B2%D0%B0-%D1%87%D0%B5-%D1%89%D0%B5-%D1%81%D1%82-news897502.html", "text": "\"Кампанията на Нинова е в типичния нейн стил \"пайсе АЗ идааа\"... Отново започна да сънува, че ще стане премиер\", написа в профила си във фейсбук анализаторът Боян Чуков. Поводът са последните й изказвания против правителството. Нинова усети, че американците са яко против \"Балкански/Турски поток\" и пак се еуфоризира. Отново започна да сънува, че ще стане премиер. Отново бе окуражена от това, че янките ще започнат да клатят Борисов. Затова през следващите седмици ще наблюдаваме шоуто \"вот на недоверие\". Единственият шанс на Нинова да стане премиер е американците да свалят от власт Борисов и да я сложат да седне на премиерския стол. Кампанията на Нинова е в типичния нейн стил \"пайсе АЗ идааа\"... Сподели:", "date": "2020.01.12", "title": "ПЪРВО В ПИК! Боян Чуков с унищожителен коментар за Нинова: Отново започна да сънува, че ще стане премиер"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%E2%80%9E%D0%B3%D0%B0%D0%B7%D0%BF%D1%80%D0%BE%D0%BC%E2%80%9D-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D1%80%D0%BE%D0%B8-%D0%BF%D0%BE-%D0%B0%D0%BA%D1%82%D0%B8%D0%B2%D0%BD%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D1%81%D0%BB%D0%B5%D0%B4-%D0%B7%D0%B0-news897543.html", "text": "България започна да работи по-активно върху изграждането на газоразпределителна мрежа след критики от страна на руския президент Владимир Путин. Това заяви в интервю за руската обществена телевизия президентът на компанията „Газпром“ Алексей Милер, цитиран от TACC и „Фокус”. Путин заяви по-рано, че България умишлено забавя изпълнението на проекта „Турски поток“. Българският премиер Бойко Борисов, коментирайки изявлението на руския лидер, обясни за дългите тръжни процедури, които са забавили процеса. По-късно Борисов увери, че строителството ще приключи навреме - до 31 май. \"Виждаме, че нашите български партньори в момента работят много по-интензивно от преди\", каза Милер. В същото време министърът на енергетиката Александър Новак изрази увереност, че България ще изпълни задълженията си. \"Днес работата е в разгара си, в голям мащаб. Ние сме уверени, че българските колеги ще изпълнят задълженията си и ще изградят своята част\", каза Новак. Сръбският президент Александър Вучич подчерта, че страната му е приключила своята част от работата си и сега чака строителството да приключи от българска страна. \"Всичко сме изградили, но все още чакаме българите, когато те завършат газопровода в своята страна\", заявни Вучич. Премиерът Борисов от своя страна каза, че България изгражда своята газоразпределителна мрежа и е готова за получаване на голямо количество газ от Русия и Азербайджан. \"България изгражда своята газоразпределителна мрежа. И колкото повече газ идва от Русия и Азербайджан, толкова повече можем да транспортираме по нашия газопровод през България. Готови сме за това\", каза той. „Турски поток“, който стартира на 8 януари, минава по дъното на Черно море от Русия до брега на Турция. Следва сухопътната транзитна линия до границата със съседните страни, откъдето сега газът се изнася за Гърция, България и Северна Македония. В бъдеще (след приключване на изграждането на цялата инфраструктура) газът ще достига до Сърбия и Унгария. Капацитетът на газопровода с дължина 930 км е 31,5 милиарда кубически метра газ годишно. Сподели:", "date": "2020.01.12", "title": "Президентът на „Газпром”: България строи по-активно продължението на „Турски поток“ след забележката на Владимир Путин"}
{"url": "https://pik.bg/%D0%BD%D0%B5%D0%B4%D1%8F%D0%BB%D0%BA%D0%BE-%D0%BD%D0%B5%D0%B4%D1%8F%D0%BB%D0%BA%D0%BE%D0%B2-%D0%BD%D0%B5-%D0%BC%D0%BE%D0%B6%D0%B5-%D0%BD%D0%B5%D0%BD%D0%BE-%D0%B4%D0%B0-%D0%BE%D0%BF%D0%B5%D1%80%D0%B5-%D0%BF%D0%B5%D1%88%D0%BA%D0%B8%D1%80%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B0-%D0%B1%D0%BE%D1%81%D0%BE%D0%B2%D0%B5%D1%82%D0%B5-%D0%B0-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9-news897488.html", "text": "Не ми харесва Нено да опира пешкира за всички. Той сам ли е пресушил язовира? Ясно, че с негов подпис са подавани свръхколичества промишлена вода на “Стомана” насред бедствието, но все пак някой му ги е подавал тези документи да ги подпише. Ако обичат, всички по веригата да си понесат последствията - ВиК, Басейнова дирекция, общински и областни власти, експерти в министерството, зам.-министри по ресора...И босовете в сянка на “Стомана” и местната Топлофикация, разбира се, които парадират с близостта си с всяка власт. Ще има още обвиняеми - и от МОСВ, и от други ведомства, успокояват почитаемите прокурори. Пак така ли ще ги арестуват? От кабинета директно в камионетката? За назидание, да е доволна тълпата? Какво правим в момента - удовлетворяваме примитивните инстинкти, атавистичните въжделения да бъде отчетен поне един арестуван министър, или търсим справедливост? Браво за дързостта на прокурорите, но показното правосъдие не е правосъдие. Човекът осъден още преди да застане пред съда. Окепазен за цял живот. А мишоците по веригата се спотайват. Нено е идеалната изкупителна жертва. Мисля си - Нено да беше проблемът на държавата. В хазарта не се ли водят едни пунически войни, не се ли плашат с убийства? Нещо там се възцари затишие май. Преговори ли текат, откупува ли се някой? Замълча се и около прословутия имунитет на Елена Йончева. Уж все го искат, все им го дават, но не се е стигнало до мярка за неотклонение вече близо година. Заради пасивната прокуратура нахалницата не само не си получава заслуженото, ами се и фука, че осъдила премиера... А босовете с изпрани биографии на банкери и застрахователи? А тарикатите от \"Позитано\", дето разграбиха националното богатство в качеството си на сини приватизатори? И колко още, мястото няма да стигне, ей. Затова: дайте по-кротко с Нено. Защо лежи, нали подаде оставка, кому е нужна тази публична вендета? Не съм най-големият разбирач в правото, но ми се вижда несправедливо, лишено от чисто човешка логика. Моралът винаги е над закона, нали? Сподели:", "date": "2020.01.12", "title": "Недялко Недялков: Не може Нено да опере пешкира за всички. А босовете? А имунитета на Елена Йончева? А крадците от \"Позитано\"?"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-%E2%80%9E%D1%82%D1%80%D0%B8%D1%84%D0%BE%D0%BD-%D0%B7%D0%B0%D1%80%D0%B5%D0%B7%D0%B0%D0%BD%E2%80%9C-%D0%BA%D1%80%D0%B0%D0%B9-%D0%B2%D0%B0%D1%80%D0%BD%D0%B0-news897507.html", "text": "Започва укрепването на свлачището „Трифон Зарезан” край Варна, съобщава радио „Фокус-Варна”. Следствие на финансова подкрепа от 15 млн. лв. от МРРБ през 2020 година започва работа за решаване на още един дългогодишен проблем на Варна – укрепване на свлачището на „Трифон Зарезан“. С реализацията на проекта ще бъде възстановен панорамният път Варна - Златни пясъци, който е много важен за туристическите комплекси на север от морската столица. Свлачищните процеси ще бъдат овладяни, ще бъде разтоварен и магистралният път за Златни пясъци. Сподели:", "date": "2020.01.12", "title": "Започва укрепването на свлачището „Трифон Зарезан“ край Варна"}
{"url": "https://pik.bg/%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%B2-%D1%81%D0%B2%D0%B8%D0%BD%D0%B5%D1%82%D0%B5-%D0%B2%D1%80%D1%8A%D1%85%D0%BB%D0%B5%D1%82%D1%8F-%D0%B8-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE-news897506.html", "text": "Три случая на африканска чума са констатирани при диви прасета във Варненско. Това съобщи в ефира на Радио „Фокус“ – Варна д-р Златина Димова, директор на Областна дирекция по безопасност нахраните във Варна. Тя посочи, че пробите са се оказали положителни при три диви прасета, открити в Шкорпиловци, Приселци и в полето на Шерба, на 9 януари във Варненско. Предстои горските на обходят районите, а заразените животни да бъдат загробени по места. Категорично не се касае за ново огнище на чума. 5 000 свине майки и 35 000 малки ще бъдат евтаназирани и загробени. На 8 януари бе открито огнище на африканска чума по свинете в най-големия свинекомплекс във Варненско, намиращ се в село Брестак. Там се отглеждат близо 40 000 животни. От 9 януари е забранено и движението на свине от и към животновъдни обекти и кланици на територията на цялата страна. Д-р Златина Димова допълни, че на 13 януари предстои и провеждането на епизоотична комисия в Областна управа – Варна. Сподели:", "date": "2020.01.12", "title": "Африканската чума в свинете връхлетя и Варненско"}
{"url": "https://pik.bg/%D0%BF%D0%B0%D0%B2%D0%B5%D0%BB-%D0%B3%D0%BB%D0%BE%D0%B1%D0%B0-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-2020-%D0%B3-news889497.html", "text": "Болезнени промени очакват Русия. От 2020 година започва 30-годишен цикъл. Съществуващият модел на власт ще отиде в миналото. Нов политически модел на управление очаква страната. Това прогнозира известният руски астролог Павел Глоба. Според него догодина ще завърши кризисния период за Русия, започнал през 2014 г.  Положителните промени очакват страната през следващите 30 години, но те ще бъдат много болезнени. Новият политически модел на управление няма да бъде наложен след революция, но със сигурност ще има промени, прогнозира астрологът. Той прогнозира, че значението на нефта и газа ще отслабне, високите технологии и научните открития ще излязат на преден план. Според руското издание прогнозата му за Украйна е доста оптимистична. През 2020 г. дългосрочната война в източната част на Украйна ще приключи, но областите Луганск и Донецк вероятно ще станат част от Русия. Това ще стане нова отправна точка в установяването на нови дипломатически отношения между Русия и Украйна. Съдбата на Крим е определена. Полуостровът ще остане в Русия, прогнозира Глоба. През 2020 г. в САЩ ще има президентски избори. Може новият президент да отмени санкциите срещу Русия. Великобритания ще ускори излизането си от Европейския съюз, пророкува астрологът. Според него Китай ще запази лидерството си в световната търговия и до 2027 г. Сподели:", "date": "2020.01.12", "title": "Павел Глоба с разтърсващи разкрития какво ще се случи в света през 2020 г."}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BF%D1%80%D0%B5%D0%B4%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%8F-%D0%BD%D1%8F%D0%BC%D0%B0%D1%88%D0%B5-%D0%BD%D0%B0-%D0%BA%D0%B0%D1%80%D1%82%D0%B0%D1%82%D0%B0---%D1%82%D0%BE%D0%B9-%D1%85%D0%BE%D0%B4%D0%B8-%D0%BF%D0%BE-%D1%82%D1%8A%D0%BD%D1%8A%D0%BA-%D0%BB-news897518.html", "text": "“България никога не е била като малка страна, припозната от който и да е. Страната я нямаше на картата, на диаспората на международния терен и стана известна, когато Бойко Борисов започна да се занимава успешно с международна дейност. И днес сме фактор и сме на световната карта и това е благодарение на Бойко Борисов.” Това заяви пред БНТ депутатът от ГЕРБ Вежди Рашидов, който е бивш министър на културата. Според него Борисов е доказал, че е \"изключително талантлив човек, защото ходи върху тънък лед - с Турция, Америка и Русия\". \"Борисов ходи върху жарава в интересите на българската държава. Ние забравихме ли годините, кога нямаше парно за детските градини и Илия Павлов даде безвъзмездно газ, защото беше председател на \"Топенерджи\". Искаме ли това да се върне, не е ли добре да имаме топли къщи и детски градини\", анализира Рашидов. Рашидов смята, че премиерът може да бъде провален само от най-близките му - \"Защото много порасна за разлика от тези, които са близко до него\". \"Грешки ще има, на мен ми е трудно един министър да бъде така унижаван, но стана ясно, че имаме силен прокурор, който тръгва с летящ старт, нали това искахме?\", коментира Рашидов ареста на министъра на екологията Нено Димов по обвинение в умишлена безстопанственост, довела до безпрецедентната водна криза в Перник. Сподели:", "date": "2020.01.12", "title": "ЕКСКЛУЗИВНО! Вежди Рашидов: Преди Борисов България я нямаше на картата - той ходи по тънък лед и жарава"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%BE%D0%B8-%D1%81%D0%B5%D0%B3%D0%B0-%D1%81%D0%B0-%D0%BB%D1%8A%D0%B2%D0%BE%D0%B2%D0%B5-%D0%BD%D0%BE%D0%BC%D0%B5%D1%80-1-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%89%D0%B5-%D0%B7%D0%B0%D0%B8%D0%B3%D1%80%D0%B0%D0%B5-%D0%BB%D0%B8-%D0%BA%D0%B0%D0%B7%D0%B8%D0%B9%D1%81%D0%BA%D0%B8-%D0%BE%D1%82%D0%BD%D0%BE%D0%B2%D0%BE-%D0%B7%D0%B0-%D1%80%D0%BE%D0%B4%D0%B8%D0%BD%D0%B0%D1%82-news897480.html", "text": "- Ооо, определено - да. Имайки предвид какво показаха момчетата. Мисля, че - да, няма да бъде пресилено ако го кажем. - В крайна сметка, в един отбор може да има 14 състезатели и след като Пранди е избрал това да бъдат волейболистите явно няма защо да търсим други варианти. Както се казва - в България като се обърне колата, пътища много. Дали присъствието, или отсъствието на някои там е щяло да помогне, или да попречи - можем само да гадаем. В крайна сметка не ни достигна това, че поне лично мое мнение - мача с Германия го стартирахме малко по-неуверено от предишните 3 срещи. След това влезнахме в играта, започнахме дори на моменти да натискаме много германския отбор, но този първи гейм, който смея да твърдя, че беше най-слабата ни част от целия турнир, в крайна сметка се оказа решаващ. - Точно така. Двата отбора започнаха по коренно различен начин. Бундестимът стартира срещата страшно агресивно, много натиснаха още от първата точка. Докато нашият състав започна малко по-пасивно. В течение на мача нещата се обърнаха. На моменти дори ние бяхме абсолютен доминант на терена, но в крайна сметка точно този първи гейм, който така загубихме, не ни достигна може би инерцията във втората част, може би там малко ни трябваше шанс. Ако бяхме затворили втория гейм в наша полза  - нещата щяха да изглеждат по коренно различен начин. Но това е. Аз мисля, че момчетата показаха много, много хубава игра. Аз лично не съм наблюдавал тимът ни да играе така в няколко поредни срещи отдавна. - Волейболът е колективен спорт. Аз много не обичам да давам индивидуални оценки на състезателите. Но самият факт, клубовете, за които се състезава Цецо - мисля, че са достатъчно показателни за класата, която той притежава. - В крайна сметка - това си е негово решение. Позицията, която зае Матей и аргументите, които изтъкна преди години, когато се отказа да играе за националния ни отбор - дали са се променили във времето, или не. Това само той може да го каже и да го покаже. Не мисля, че който и да дойде на ръководна длъжност в българската федерация по волейбол, ако един играч не иска да се състезава, или пък съответно ако желае да се състезава може нещо да се промени. - Да, така е. Всеки един състезател в зависимост от физическото му състояние - дали има травми, дали се чувства достатъчно мотивиран да прави такова нещо... Защото може би най-големият проблем при по-възрастните играчи е точно това, че в един момент вече губиш мотивацията да се състезаваш за националния отбор. Пренасищаш се от състезания. Това е пак казвам - лично решение. Има хора, които на 35 години още горят и искат да играят. А има и такива, които на 30 просто вътре в себе си не могат да намерят причина, за да го правят. Така, че - да. Ние имаме състезатели на много високо ниво, които със сигурност могат да помагат. Могат да помагат дори не толкова според мен в игра, отколкото като присъствие. Защото ние винаги сме говорили, че младите при нас, тези надежди, които имаме към по-млади таланти, по някой път те не могат да се трансформират, да продължат кариерата си. Един опитен състезател е изключително важен за точно тези млади момчета. Защото един треньор може да обяснява с милиони думи нещо и този млад волейболист да не го разбере. А някой по-възрастен и по-опитен играч с една демонстрация може да му го обясни много по-добре. Така, че - да. Аз винаги съм бил на мнение, че всеки, който има желание, трябва да бъде включен по някакъв начин в процеса. Дали като тренировка, дали като присъствие само, дали като някаква част от щабовете. - Разбира се. Точно така е. Те са състезатели със страшно много опит. Играли са в различни първенства, играли са много време в представителния ни тим. Те са имена в актуалния волейболен свят. Така, че според мен тяхното присъствие, ако пак подчертаваме - ако те имат желание, би било само от полза. - Ние имаме потенциал. Дали ще можем да го реализираме и да извлечем максимума от състезателите, с които разполагаме - това вече зависи от много фактори. Не е достатъчно просто да имаш играчи. Това е една цяла система, която трябва да действа по оптимален начин, за да може в крайна сметка да постигаме резултатите, които искаме. Само състезатели - не е достатъчно. - За мен, Пранди е добър треньор. В годините, може би едни от най-добрите представяния, които имаме са под негово ръководство. Така, че мое лично мнение е, че ако той желае - неговото място е като селекционер на националния ни тим. - Колкото и банално да звучи - ще пожелая на всички да бъдат здрави, да бъдат щастливи доколкото могат. Да продължават да бъдат толкова ентусиазирани, наблюдавайки не само волейбола, въобще спорта като цяло, защото спортът е един социален феномен, който обединява, който мотивира, който въодушевлява хората. Така, че - бъдете здрави и се наслаждавайте на това, което имаме. Да, понякога може да искаме много повече от това, което имаме, но в крайна сметка трябва да се съобразяваме и с ресурсите. Ресурси не само финансови, но и човешки - като специалисти и т.н. - Въпреки, че в последните години този феномен - словенският спорт... Словения е малка държава по население, аз самият за първи път преди 2 години стъпих в Словения и бях учуден - те колко малка държава са, а какъв спорт имат. Защото Словения не говорим само за волейбол, те и в други спортове направиха много добри резултати. - Така е. Така е. Пак казвам - цялостната система, която е в спорта - трябва да работи по перфектен начин. Не е достатъчно само да имаш състезатели, или само да имаш треньори, или само да имаш финанси, или само да имаш база. Цялото това нещо, ако се използва по перфектен начин, ще има един толкова положителен ефект, точно както го правят в Словения в момента. - Да, абсолютно. Сподели:", "date": "2020.01.12", "title": "САМО В ПИК: Кои сега са \"лъвове\" номер 1 на страната, ще заиграе ли Казийски отново за родината, от какво има нужда волейболна България? Евгени Иванов-Пушката с горещ коментар"}
{"url": "https://pik.bg/%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B8-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F-%D0%B4%D0%BD%D0%B5%D1%88%D0%BD%D0%B8%D1%82%D0%B5-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B0%D1%82-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%82%D0%B8-%D0%B2-%D0%BE-news897489.html", "text": "Бившият външен министър Соломон Паси коментира пред БТВ как дроновете са се превърнали в оръжия от ново поколение и как се използват те. Коментарът му идва на фона на американската операция, при която с дрон бе убит иранският генерал Сюлеймани. „Дроновете са транспорта на бъдещето – с тях ще се пренасят лекарства, пратки, може да се доставят пици и други храни – анализира Паси. – Парадоксално е, че дроновете, които са в пъти по-опасни от автомобилите вече, нямат никаква регулация в момента. Опитахме от Атлантическия клуб да въведем такава, но не стана. За съжаление хората се сещат да урегулират нещо, когато вече е късно. Светофарите, например, са се появили след първата фатална катастрофа във Великобритания. Дори и в САЩ в момента няма регулация за дроновете. Още преди 10 години предложихме приемането на Закон за космическите дейности. Това са изключително рисковани дейности, като всеки физически факултет реално може да направи уред - сателит, който да падне някъде и да нанесе вреди. После няма да има виновни, защото няма регулации. Не бих казал, че дроновете ще бъдат в основата на следващ мащабен конфликт. По-скоро бих казал, че може той да е на терена на генетиката. Разработваме един генно-токсичен детектор. Той може да се носи от всеки и човек да си извади след евентуален удар уреда и той да му покаже дали удара може да доведе до някакво генетично увреждане. Киберпростпранството също може да се превърне в терен на следваща мащабна война. Имаше една мащабна кибератака върху иранските ядрени централи. За тази атака се смята, че е тръгнала от Израел. Сега Иран си признаха вината за сваления украински самолет. Допускам, че там са в силен стрес след убийството на генерал Сюлеймани. Човешка грешка се случва навсякъде, не че оправдавам иранската страна. Иначе, един от най-големите рискове около новите технологии е, че се подмладяват участниците. Трябва да ни плаши, че потенциалната възраст рязко спада. Всички дронове са играчка в ръцете на 4 - 6 до 10 годишни деца. И няма никакъв проблем тези деца, които на 12 - 13 години се превръщат в професионални геймъри, да стават потенциално много опасни бойци. Тези дронове няма да се управляват от казармата, а от вкъщи. Така може да се използват тези деца, ако не са контролирани. Те може да станат опасни масови убийци и да доведат до Трета световна война”. Сподели:", "date": "2020.01.12", "title": "Соломон Паси със смразяващи предсказания: Днешните тийнейджъри може да бъдат превърнати в опасни масови убийци"}
{"url": "https://pik.bg/%D0%BA%D0%BD%D0%B8%D0%B3%D0%B0-%D0%BD%D0%B0-%D1%88%D0%B5%D0%BA%D1%81%D0%BF%D0%B8%D1%80-%D0%BE%D1%82-1623-%D0%B3-%D1%89%D0%B5-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0-%D0%BD%D0%B0-%D1%82%D1%8A%D1%80%D0%B3-news897297.html", "text": "Рядка книга от 1623 г., която събира произведения на Уилям Шекспир, ще излезе на търг през април, обявиха от аукционната къща \"Кристис\", предава Reuters . Очаква се книгата, наречена \"Комедии, истории и трагедии\", да бъде продадена за между 4 и 6 млн. долара, каза аукционерът. Известна като „Първо фолио“, книгата е една от шестте пълни копия в частни ръце. Книгата се продава от частния колеж по либерални изкуства Милс, в Оукланд. Според аукционната къща \"Кристис\", рекордната аукционна цена на „Първо фолио“ е почти 6,2 млн. долара, платена през 2001 г. Сподели:", "date": "2020.01.12", "title": "Книга на Шекспир от 1623 г. ще се продава на търг"}
{"url": "https://pik.bg/%D0%BA%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B8-%D0%B2%D1%8A%D0%BB%D0%BD%D0%B0%D1%82%D0%B0-%D0%BE%D1%82-%D0%BF%D0%BE%D0%B6%D0%B0%D1%80%D0%B8-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news897472.html", "text": "Защо се стигна до климатичната криза и вълната от пожари в Австралия. Ситуацията коментира пред БТВ климатологът Зорница Спасова от Националния център за обществено здраве. „Климатичната криза най-сериозно се вижда в Австралия, където в момента продължава сезон на горски пожари – анализира Зорница Спасова. - Там климатът е такъв. Тази година обаче пожарите започнаха много по-рано – октомври и ноември. В случая имаме комбиниране на няколко фактора, като сред основните е сушата, която в Австралия вече продължава трета година. 2019 година е рекордна като високи температури досега там. Рекордна от 1910 година насам, откакто се водят метеорологичните наблюдения в Австралия. Температурата е по-висока с 1,52 градуса над нормалното. Има доста поредици от горещи вълни - дни с до над 45 градуса. Най-сухата година досега е там. Почти за цялата територия на Австралия има изключително засушаване. Натрупват се серия от фактори, които може да се обвържат към климатичните промени. Реално по-голямата част от пожарите в Австралия не са предизвикани от човешка намеса, а от сухи бури. А климатичните промени увеличават честотата на тези сухите бури. Климатичните промени увеличават този горещ сезон в Австралия с по 15 – 20 дни годишно. 2019 година е втората най-гореща година в историята изобщо в света след 2016 година. Статистиките сочат, че за 2019 година са се случили 15 екстремни метеорогични събития, всяко от които е струвало милиарди долари като щети. Прогнозите са, че тези аномалии ще се увеличават с всяка следваща година. По оценки между 8 и 11 години имаме възможност да въздействаме, след това става прекалено късно. Сподели:", "date": "2020.01.12", "title": "Климатолог разкри защо се стигна до климатичната криза и вълната от пожари в Австралия"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%BD%D0%BE%D0%B2%D0%B8-%D0%B7%D0%B0%D1%82%D0%B2%D0%BE%D1%80%D0%B8-%D0%B2-%D0%B5%D0%B2%D1%80%D0%BE%D1%81-%D0%B8-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news897423.html", "text": "Турция ще изгражда нови затвори в Еврос и на границата с България. Затворите ще бъдат оборудвани с най-съвременна техника за наблюдение, предава \"Труд\". Турция строи затвори в Еврос, подобно на тези в Североизточна Сирия. Според Militaire.gr, Анкара планира да монтира техника за наблюдение, обхващаща разстояние от около 400 километра, а персоналът ще разполага с нови бронирани превозни средства за своите патрули. Според информация вече е пуснато оборудване за военни служители и включва термални камери за наблюдение. Сподели:", "date": "2020.01.12", "title": "Турция изгражда нови затвори в Еврос и на границата с България"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%E2%80%9E%D0%B1%D0%BE%D0%B8%D0%BD%D0%B3%E2%80%9D-%D1%81%D0%B8-%D1%82%D1%80%D1%8A%D0%B3%D0%B2%D0%B0-%D0%BE%D1%82-%D0%BF%D0%BE%D1%81%D1%82%D0%B0-%D1%81-62-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news897467.html", "text": "Отстраненият главен изпълнителен директор на „Боинг”  Денис Мюлънбърг ще получи 62 млн. долара в акции и пенсионни начисления, но няма да получи компенсация за предсрочно прекратяването на трудовия си договор. Това става ясно от документи на самолетостроителят, цитирани от БТА и Нова телевизия. 62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет „737 MAX” и не възстанови репутацията си сред авиокомпаниите и регулаторните органи. Освен това Мюлънбърг губи 14, 6 милиона долара. Председателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва „Боинг”. През ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара. От март полетите на „737 MAX” са забранени. Двете катастрофи в Индонезия и Етиопия в рамките на пет месеца отнеха живота на 346 души. „Боинг”  публикува в четвъртък стотици изключително неудобни вътрешни съобщения, съдържащи критики за разработването на модела „737 MAX”. Сподели:", "date": "2020.01.12", "title": "Шефът на „Боинг” си тръгва от поста с 62 млн. долара"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%B0%D1%85%D0%B0-386-%D0%B2%D0%BE%D0%B4%D0%B0%D1%87%D0%B8-%D1%81-%D0%BF%D1%80%D0%B5%D0%B2%D0%B8%D1%88%D0%B5%D0%BD%D0%B0-%D1%81%D0%BA%D0%BE%D1%80%D0%BE%D1%81%D1%82-news897422.html", "text": "386 водачи са засечени да шофират с превишена скорост при полицейска акция в Пловдив. Това съобщи говорителят на Областната дирекция на МВР, цитиран от \"Фокус\". 24-часовата акция „Скорост“ се проведе на територията на ОДМВР - Пловдив, за периода от 08,00 часа на 10 до 08,00 часа на 11 януари. Служители на „Пътна полиция“ са заснели с мобилни камери 386 водачи, шофирали с превишена скорост, като 14 от нарушителите са се движили със скорост от 90 до 99 км/ч в населено място. При 33-ма засечената скорост е била между 81 и 90 км.ч. Най-голям е броят на нарушителите, които не спазват скоростния режим, позволен в населено място, със заснета скорост между 61 и 70 км в час. Заснетите водачи в този скоростен диапазон са 183-ма. Най-високата отчетена скорост в населено място е установена от „Пътна полиция“ на територията на Районното управление на МВР в Карлово - 103 км/ч. На територията на Районно управление на МВР - Първомай, е засечена скорост от 100 км/ч, а в Пловдив - 99 км/ч. Сподели:", "date": "2020.01.12", "title": "САМО В ПЛОВДИВ: Снимаха 386 водачи с превишена скорост"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B0%D0%BD%D0%B4%D1%80%D0%B5%D1%8F-%D0%BE%D1%82-%D0%B3%D0%B0%D0%BB%D0%B8%D1%87%D0%B5-%D0%B8%D0%B7%D0%B2%D0%B5%D1%80%D0%B3%D1%8A%D1%82-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D0%BF%D1%8A%D0%BB%D0%BD%D0%B8-%D1%81%D0%B0%D0%BC%D0%BE%D0%BF%D1%80%D0%B8%D0%B7%D0%BD-news897471.html", "text": "Само за няколко часа полицията успя да разкрие тежкото криминално престъпление във врачанското село Галиче, съобщи агенция BulNews. Тази нощ пълни самопризнания е направил убиецът на 18-годишната Андрея Асанова, която беше заклана събота нощта в къщата си. Още вчера криминалистите започнаха да работят с двамата братовчеди А.О. и Д.О., и докато ги разпитвали подозренията се засилили към първия, а вторият бил освободен. Така след дълги часове разпити 18-годишният Ангел О. не издържал и направил пълни самопризнания в полицията в Бяла Слатина. През цялото време обаче се държал „железно“ и правел всичко възможно да заблуди разследващите. Веднага след като се сринал той завел ченгетата и им показал къде е скрил ножа, с който е извършено престъплението. На място разказал с подробности и как е заклал красивата Андрея. Убиецът е съсед на своята жертва и се ползва с лошо име в селото. Младежът е склонен към безпричинно насилие, като преди време е нанесъл побой на възрастен мъж. Разкриването на убийството е в резултат на непрекъсната работа на полицията в Бяла Слатина и колегите им от Враца и София. Цял ден вчера хората наблюдавали процесулно-следствените действия на органите на реда, като през повечето време заподозреният Ангел бил с тях. Още преди обед на местопрестъплението пристигнали директорът на полицията във Враца Янко Янколов и шефът на районното управление в Бяла Слатина Красимир Йончев, които пряко ръководили издирването на извършителя. Цяла нощ техните подчинени, подпомагани от колеги от столицата, са правили огледи вътре в къщата и около нея. Извършителят на кървавото престъпление Ангел О. е задържан за 24 часа в районното управление в Бяла Слатина. Сподели:", "date": "2020.01.12", "title": "ИЗВЪНРЕДНО: Разкриха убиеца на красивата Андрея от Галиче. Извергът направил пълни самопризнания след цяла нощ разпити"}
{"url": "https://pik.bg/%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D1%85%D0%B0%D0%BB%D0%B8%D1%84%D0%B0-%D1%85%D0%B0%D1%84%D1%82%D0%B0%D1%80-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%B8%D0%BC%D0%B8%D1%80%D0%B8%D0%B5-news897470.html", "text": "Либийските сили на маршал Халифа Хафтар обявиха примирие, започващо в 00:00 часа местно време днес, ако това бъде прието от техните противници. Това е заявил говорителят на Хафтар Ахмед Мисари в изявление, цитирано от „Ройтерс” и БНР. Турция и Русия призоваха враждуващите страни в Либия да обявят прекратяване на огъня на фона на продължаващите сблъсъци и въздушни удари. Командир от войските на Хафтар съобщи по-рано тази сутрин, че сили на международно признатото правителство в Триполи няколко пъти са нарушили режима на спиране на огъня. Те, според командира, са използвали всички видове оръжия, включително артилерия. По-рано говорител на армията на Хафтар се закани със суров отговор , ако противниковата страна не спази  примирието. Маршал Хафтар, който от април води офанзива за завземане на Триполи, базата на противниците му, обаче  четвъртък вечерта обяви продължаване на военните операции, приветствайки същевременно „инициативата на президента Владимир Путин“. В сряда ръководителят на правителството в Триполи Файез ас Сарадж приветства призива за прекратяване на огъня, без обаче да каже дали ще се съобрази с него. Анкара заедно с Италия и Катар подкрепят правителството в Триполи, докато източното правителство на Хафтар се ползва с подкрепата на Русия, Йордания, Обединените Арабски емирства и други ключови арабски страни. Сподели:", "date": "2020.01.12", "title": "Либийските сили на Халифа Хафтар обявиха примирие"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%B5-%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%BD%D0%BE%D0%BD%D0%B0-%D0%B9%D0%BE%D1%82%D0%BE%D0%B2%D0%B0-news897477.html", "text": "Късно вечерта в петък във Враца се е самоубил Огнян Кръстев, който е брат на актрисата Нона Йотова, съобщи ексклузивно агенция BulNews. 70-годишният мъж е страдал от тежко заболяване, заради което напоследък болките били непоносими. По неофициална информация той се е гръмнал с незаконна пушка в апартамента си в един от блоковете „Химик“ срещу пожарната. Съседи обаче твърдят, че се е гръмнал с пистолет, който е бил даден преди много години като награда от министъра на МВР, без на този етап да е ясен поводът за това. Възрастният мъж е известен сред врачани като Софиянеца. Преди много години пристигнал да живее в града под Околчица заради работата си в „Химко“. Там той е бил технолог на производството в цех „Реформинг“. Отличавал се е с едрия си ръст. Бил е един от първите във Враца, които започнали да се занимават сериозно с културизъм. Починалият живеел разделен със съпругата си и двете си деца-момче и момиче, които се били изнесли в Поморие. По бащина линия е брат на популярната актриса Нона Йотова, но имат различни майки. На този етап погребението е отложено, за да може да пристигне в града опечаленото семейство. Сподели:", "date": "2020.01.12", "title": "ТРАГЕДИЯ: Самоуби се братът на Нона Йотова"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D1%80%D0%B0%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D0%BF%D0%B0%D0%B7%D0%B0%D1%8F%D1%82-%D0%BE-news897449.html", "text": "Пазете се от колеги, които ви завиждат и правят всичко възможно да ви злепоставят пред ваши нови делови партньори, с които още не сте се опознали. Денят ви поднася сериозни изпитания, но ви зарежда със сили, за да ги посрещнете достойно. Оптимизмът ви е гаранция за успех в начинанията. Ще ви предложат работа, която отговаря на мечтите ви, но бъдете внимателни, за да не се окажете с по-ниска заплата. Имате възможност да приемете допълнителна задача, която не пречи на текущите ви служебни задължения. Ще се справите бързо, ще си възвърнете самочувствието и не на последно място - ще получите пари. Разрешаването на натрупалите се в последните дни текущи делови проблеми ще ви донесе спокойствие и възможност да работите активно, дори и ако сте си взели работа у дома, където може и да срещнете разбиране от близките си. Резултатите от вече завършени задачи ви гарантират отлични приходи. Успехите ви са впечатляващи. Не допускайте проблеми на работното си място заради липсата на такт и нежелание да признаете правотата на колегите си. Използвайте деня и приключете със започнати и все още незавършени задачи, за да не създадете впечатлението, че сте безотговорни. Споделяйте и разказвайте само най-необходимото за служебните си планове, ако няма как да го премълчите пред познати и близки.  Всички разговори са успешни, ако сте предпазливи. На вашето работно място цари хармония. Избягвайте срещи с непознати хора, целящи да получат информация, свързана с професионалните ви планове. Бъдете упорити и аналитични към пропуските си, защото след изживяния миг на слава може да затънете в проблеми. Не  се опитвайте да превръщате в причина податливостта си на влияние и вашата отстъпчивост, които не са причина да отстъпите от принципите си. Над вас е надвиснала сериозна заплаха от провал на работното място. Не проявявайте егоизма си и не се опитвайте да блеснете със знания, за да не се изложите. Не реагирайте прибързано, каквото и да се случва около вас или със самите вас. Субективизма в оценките ви е във ваша вреда, защото ви обвързват с неподходящи, вместо с подходящи партньори. Не показвайте неприязънта си към хора, които ви унижават. С безразличие, ще ги притесните повече. Не бъдете заядливи и отмъстителни, защото те очакват точно това. Не усложнявайте отношенията с колегите си. Бъдете разумни  и не рискувайте. Завършете служебните си задачи. Приемете без колебание и притеснение сътрудничеството с хора на науката. Обмислете предстоящите промени, ако са свързани с професионалното ви развитие и извлечете максимална полза за себе си. Изпълнете отговорно и внимателно поставената ви за пореден път важна задача. Впечатляваща е активността ви, която ще ви донесе очакваните положителни резултати.  Не се доверявайте на злонамерени съветите на непознати хора, попаднали случайно около вас. Успехите, които жънете на работното място ви зареждат със задължителната доза оптимизъм, за да продължите уверено напред. Очаквайте приходи. Завистници ще ви натякват непрекъснато, че не заслужавате финансовите си успехи. Не им обръщайте внимание, защото ще решат, че сте виновни. Избегнете празнословията на работното място. Липсва ви хармония в отношенията с колегите, но няма как да я възвърнете с думите си. Грешките на работното място, недоразуменията и конфликтите в общуването с колегите ви, са породени от несъгласие с мнението им. Въпреки това работата ви спори и оставяте отлично впечатление в околните. Денят  позволява договаряне на финансиране за строеж, но се убедете че няма да ви натовари с непосилни клаузи. Сподели:", "date": "2020.01.12", "title": "САМО В ПИК: Топ астроложката Алена с ексклузивен хороскоп за неделя - Раците да се пазаят от недоброжелатели в службата, лъвете ще се радват на хармония"}
{"url": "https://pik.bg/%D0%BF%D1%80%D0%BE%D0%BB%D0%B5%D1%82%D1%82%D0%B0-%D0%B8%D0%B4%D0%B2%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D1%89%D1%8A%D1%80%D0%BA%D0%B5%D0%BB%D0%B8-%D0%B2%D0%B5%D1%87%D0%B5-%D1%81%D0%B0-%D0%B2-%D0%B1%D1%83%D1%80%D0%B3%D0%B0%D1%81-news897432.html", "text": "Не е за вярване, но първите предвестници на пролетта вече са тук. 24 щъркела кацнаха в Бургаските влажни зони и бяха уловени от обектива на фотографа Георги Недев. Може би все още пролетното време обърка птиците и те пристигнаха два месеца, преди да дойде баба Марта. Хората обаче вярват, че това е за добро и годината ще е плодородна. Щъркелите изпревариха с два месеца първа пролет, но бургазлии им се радват и смятат, че те са пратени от Бога по това време, за да има берекет през годината, пише Флагман. Сподели:", "date": "2020.01.12", "title": "ПРОЛЕТТА ИДВА: Първите щъркели вече са в Бургас"}
{"url": "https://pik.bg/%D0%B3%D1%83%D0%B8%D0%BD%D0%B5%D1%82-%D0%BF%D0%BE%D0%BB%D1%82%D1%80%D0%BE%D1%83-%D1%81-%D0%B8%D0%BD%D1%82%D0%B5%D1%80%D0%B5%D1%81%D0%B5%D0%BD-%D0%B1%D0%B8%D0%B7%D0%BD%D0%B5%D1%81---%D0%BF%D1%80%D0%BE%D0%B4%D0%B0%D0%B2%D0%B0-%D1%81%D0%B2%D0%B5%D1%89%D0%B8-%D1%81-%D0%B0%D1%80%D0%BE%D0%BC%D0%B0%D1%82-%D0%BD%D0%B0-%D0%B8%D0%BD%D1%82%D0%B8%D0%BC%D0%BD%D0%B8%D1%82%D0%B5-%D1%81%D0%B8-%D1%87%D0%B0%D1%81%D1%82%D0%B8-news897353.html", "text": "Гуинет Полтроу пусна за онлайн продажба свещ с аромат на интимните й части. Актрисата е оценила аромата на вагината си на 75 долара, а всеки желаещ може да го закупи от нейния онлайн магазин Goop. 47-годишната актриса е автор на свещта с наименованието „Тази мирише на моята вагина“, която се продава в нейния онлайн магазин. Актрисата разкрива, че ароматите на цитрус, бергамот и кедър допълват цялостния аромат на свещта. Според Полтроу свещта е създадена на майтап, както е написано и в описанието на продукта, което гласи: \"Тази свещ започна като шега между парфюмериста Дъглас Литъл и личния ми лекар - двамата работеха върху аромат, когато личният ми лекар избухна и каза, че комбинацията от ароматите \"Ъ-ъ ..... миришат на вагина. От шега, идеята се превърна в смешна, разкошна, секси и красива неочаквана комбинация на аромати\". При тестовия период свещта е била продадена за часове. Гуинет - която основа своя онлайн магазин през 2008 г. - често попада в хрониките за нестандартни предложения, след като преди време пусна за продажба златен вибратор на стойност 15 000 долара и вагинални нефритови яйца. Миналата година пък скандализира обществеността, след като предложи садо-мазо кожен костюм на стойност 786 долара, който върви в комплект с черен кожен камшик за 300 долара. Самата Гуинет засега няма планове изцяло да се откаже от актьорството, но смята да се съсредоточи върху налагане и разширяване на своя онлайн магазин, а не върху актьорската си кариера. „Никога не съм казвала, че се отказвам от актьорството. Но Goop е моята страст на пълен работен ден и това, че съм основател и изпълнителен директор на Goop е това, което правя по цял ден и искам да правя непрекъснато\", съобщи актрисата за американски медии. Сподели:", "date": "2020.01.12", "title": "Гуинет Полтроу с интересен бизнес - продава свещи с аромат на интимните си части"}
{"url": "https://pik.bg/%D1%81%D0%BB%D0%B5%D0%B4-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D0%BB%D1%8A%D1%81%D0%BD%D0%B0%D1%85%D0%B0-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B2%D0%BE%D0%B4%D0%B0%D1%82%D0%B0---%D0%B2-%D0%BE%D0%BC%D1%83%D1%80%D1%82%D0%B0%D0%B3-%D0%B6%D0%B8%D0%B2%D0%B5%D1%8F%D1%82-30-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0--news897484.html", "text": "Проблемите с водата лъснаха и в други градове след безпрецедентната криза в Перник. Оказа се, че има и други населени места, които с десетилетия живеят без живителна течност. Един от тези градове е Омуртаг, където няколко поколения живеят в постоянен воден режим. От 30 години водата се пуска за няколко часа сутрин и вечер. Затова и животът там е под часовник. На обяд никога не пускат вода. \"Сутрин и вечер по два часа имаме винаги, почти винаги по 2 часа\", казва Петър. Дневният разход на семейството на Петър Бончев е около 20 литра. Те живеят във високата част на Омуртаг, където водата идва последно и спира първо, съобщи Нова телевизия. Затова в къщата му винаги има подготвени туби с вода. Има бидони с канела, чрез които се мият чиниите. За пране и къпане се следи часовника. Имам бойлер на дърва, запалим, подгрява се докато дойде водата и за 2 часа се оправяме . Прането - знаем долу-горе кога ще има вода и когато има вода – тогава пускат прането, обяснява мъжът. За пиене - ходи с колата си до селски чешми - поне веднъж седмично. Проблемът с водата в Омуртаг е от десетилетия . Градът се захранва от извор в Сливенско, а водата идва по 45 километра тръби. От юли месец не е валял дъжд. Дебита на водоизточника, който нормално при влажна година е над 50 литра в секунда, в момента е 23 . И тръгвайки 23 литра от Кипилово в град Омуртаг пристигат около 16. Загуби по трасето. Отстраняват се своевременно. Но проблемът е, че като спрем трасето за отстраняване на авария, водата после пътува 11 часа, обяснява инж. Явор Миланов, който е управител на ВиК-Търговище. Най-големите загуби не са по водопровода от Сливенско до Омуртаг, а по тръбите вътре в града. През 2018 загубите в град Омуртаг са 72%. При население около 6000 човека на град Омуртаг, при норма 120 литра – това са 700 кубика на ден . В момента в град Омуртаг влизат около 1400 кубика на ден и тя не достига, казва инж. Миланов. Решението да има постоянно вода в града е в нова ВиК мрежа в града. Община Омуртаг през миналата година, ние сме го съгласували, има изготвен проект за подмяна на вътрешната водопроводна мрежа и се чака финансиране, обяснява управителят на ВиК. Според него реализацията на този проект ще отнеме около 2 години , а стойността му е около 12 милиона лева. Докато чакат реализирането на проекта, гражданите на Омуртаг поне няма да имат увеличение на водата и тя ще остане 2.20 за кубик. Сподели:", "date": "2020.01.12", "title": "След кризата в Перник лъснаха колосални проблеми с водата - в Омуртаг живеят 30 години на режим (СНИМКИ)"}
{"url": "https://pik.bg/%D1%81%D1%82%D0%B0%D1%80%D1%88%D0%B8%D0%BD%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BB-%D1%81%D0%BB%D1%83%D0%B6%D0%B5%D0%B1%D0%BD%D0%B8-%D0%BA%D0%BE%D0%BC%D0%BF%D1%8E%D1%82%D1%80%D0%B8-%D0%B3%D0%BB%D0%BE%D0%B1%D0%B8%D1%85%D0%B0-%D0%B3%D0%BE-%D1%81-1000-%D0%BB%D0%B5%D0%B2%D0%B0-news897437.html", "text": "Аминистративна глоба от 1000 лв. ще плати старшина от ямболското военно формирование 52 590, който е бил изправен пред Темида за неправомерно източване на данни от служебни компютри на личния си лаптоп, предава \"Монитор\". В хода на досъдебното производство било установено, че назначеният на длъжност „главен сержант на батальон“ Р.И. на три пъти през лятото на 2018 година е използвал служебните бази данни при щаба на 42-и механизиран батальон за да източи на личната си машинка„Amazon Kindle“ 77 файла с различна степен на поверителност. Експертите установили на същия таблет и 278 изтрити файла, чийто съдържание не могло да бъде възстановено. Шест от тези файлове са със същите имена, намерени на твърдите дискове. На таблета са открити и 9 (девет) файла маркирани с гриф за сигурност „За служебно ползване“ и 1 (един) файл с маркиран гриф за сигурност „Поверително“. Експертизата не е установила от кои автоматизирани информационни системи са копирани тези файлове, поради което не са били включени от прокурора в обвинението. Бил е открит и файл с име „analiz 2017.doc“ – Анализ на резултатите от подготовката на командирите, щаба и формированията от 42 механизиран батальон през учебната 2017 г., със съдържание, представляващо вероятно Държавна тайна“ съгласно I.5 от Приложение №1 към чл.25 от ЗЗКИ. В един от файловете е имало пълен списък на личния състав от военните формирования, участващи в състава на многонационална бойна група на ЕС „HELBROC BG“. В него са били записани трите имена на 161 военнослужещи с техните единни граждански номера и мобилни телефони, се казва в решението на сливенския военен съд от 7 януари т.г. Дейността на старшината по неправомерното източване на служебните компютри било прекратено по случайност на 10 август 2018 година от серж. Кристина Димитрова - началник отделение „Сигурност на информацията“, която забелязала маскираната с вестник машинка, която обаче към онзи момент не била включена. Поради добри характеристични данни и липса на нанесени имуществени щети старшина Р.И. е бил освободен от наказателна отговорност и се разминава само с административна глоба, решил съдебният състав в първото за т.г. публично заседание. Към глобата съдията е прибавил и 268 лв за направените от военните полицаи разходи, в полза на държавата е конфискуван лаптопа на униформения. Решението подлежи на обжалване в 15-дневен срок пред военно-апелативния съд. Сподели:", "date": "2020.01.12", "title": "Старшина източвал служебни компютри, глобиха го с 1000 лева"}
{"url": "https://pik.bg/%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-%D0%B2-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8---25-%D1%81%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-news897431.html", "text": "Сигнализират за остър недостиг на медицински сестри в детските градини. Институциите отчитат кризата с кадри като един от факторите за възникване на инциденти, предава Би Ти Ви. По данни на Българската асоциация на професионалистите по здравни грижи, средната възраст на работещите в детските заведения е 54 години. Близо 1/4 - са пенсионери. Преди 40 години медицинските сестри в България са били над 45 хил. През 2018 г. броят им се е свил до 30 хил. Сподели:", "date": "2020.01.12", "title": "Недостиг на медицински сестри в детските градини - 25% са пенсионери"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D1%81%D0%B0-%D1%81%D0%B2%D0%B0%D0%BB%D0%B5%D0%BD%D0%B8-%D0%BE%D1%82-%D1%80%D0%B0%D0%BA%D0%B5%D1%82%D0%B8-%D1%81%D0%BB%D0%B5%D0%B4-1983-%D0%B3-news897434.html", "text": "Свалянето на самолета на украинските авиолинии на 8 януари в Иран е поне петият случай след 1983 г., когато ракета поразява пътнически самолет, съобщи Асошиейтед прес. - През 2014 г. малайзийски самолет бе ударен с ракета в небето над Източна Украйна. Ръководеното от Нидерландия разследване установи, че ракетата е била изстреляна от проруските бунтовници, биещи се срещу украинската армия. Всички 298 души на борда загинаха. Обвинения бяха повдигнати на един украинец и трима руснаци, включително бивш офицер в руското разузнаване. - През 2001 г. заблудена ракета, изстреляна от украинските сили по време на военно учение, порази самолет на Сибирските авиолинии над Черно море. Загинаха всички 78 души на борда. Украйна постигна споразумение за компенсация с Израел. Много от жертвите бяха израелски граждани. - През 1988 г. американски военен крайцер свали ирански самолет, прелитащ над Персийския залив. Всички 290 души на борда загинаха. САЩ казаха, че са помислили пътническия самолет за военен. Правителството поднесе извинения и осем години по-късно се съгласи да изплати компенсации на семействата на жертвите. - През 1983 г. съветските сили свалиха самолет на Корейските авиолинии, след като машината се е отклонила от планирания маршрут и е навлязла в съветското въздушно пространство. Всички 269 пътници и членове на екипажа, включително конгресмен от Джорджия, загинаха. Инцидентът възпламени американско-съветските отношения, които и без това бяха обтегнати заради Студената война. Семействата на някои пътници получиха компенсации от авиопревозвача, след като заведоха дела в американски съдилища. Сподели:", "date": "2020.01.12", "title": "ЗЛОВЕЩА СТАТИСТИКА: Ето колко пътнически самолета са свалени от ракети след 1983 г."}
{"url": "https://pik.bg/%D0%B4%D0%B5%D1%82%D1%81%D0%BA%D0%B0-%D0%B8%D0%B3%D1%80%D0%B0%D1%87%D0%BA%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D1%82%D1%8A%D1%80%D0%BD%D0%BE%D0%B2%D0%BE-news897427.html", "text": "Детска игра е причинила пожар в апартамент на ул. „Слънце“ във Велико Търново, предава \"Труд\". Сигнал за инцидента е подаден в петък в 4:57 часа в Оперативния център в областния град. Изгорели са бяла и черна техника и са опушени стени. Пожарникарите са спасили 5 животни, които били в жилището. В нощта срещу събота е получен сигнал за пожар във вила в местността Стъклен в Свищов. Унищожени са 5 бр. бяла и черна техника, 70 кв.м покрив и са опушени 60 кв.м стени. Пожарът е посетен от Дежурна оперативна група при РУ Свищов, като причините за него са в процес на изясняване. Сподели:", "date": "2020.01.12", "title": "Детска играчка подпали апартамент в Търново"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%81%D0%BB%D0%BE%D0%BD%D0%BE%D0%B2%D0%B5-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D0%BF%D1%80%D0%B5%D0%B7-2019-%D0%B3-news897439.html", "text": "Рекорден брой слонове - 361 - са загинали в Шри Ланка през 2019 г., твърдят природозащитници. Това е най-високата цифра за мъртви слонове, откакто Шри Ланка обявява независимостта си през 1948 г., казват еколозите. Повечето животни са убити от хора. В Шри Ланка има приблизително 7 500 диви слона. Убиването им е незаконно, но животните често влизат в конфликт с местните селски общности. Слоновете са почитани в Шри Ланка, но някои стопани гледат на тях като на вредители. Саеева Чамикара, природозащитник от Движението за земна и селскостопанска реформа, каза пред Би Би Си, че около 85% от смъртните случаи сред слоновете през миналата година са причинени от човешка дейност. Той заяви, че селяните са използвали електрически огради, отрова и експлозиви, скрити като храна, за да убиват животните. През септември официални представители заявиха, че подозират, че седем слона, намерени мъртви в резерват, са били отровени от местните жители за да предпазят посевите си. Редакторът на Би Би Си за Югоизточна Адия Анбарасан Етираджан казва, че разширяването на селата и фермите в Шри Ланка е допринесло за намаляването на запасите от храна и вода за животните. Длъжностните лица обещаха да работят за разрешаването на конфликта, като поставят огради между слоновите местообитания и селските общности. Но Чамикара заяви, че правителството трябва да направи повече за подобряване на качеството на резерватите на животните, като например да се справи с проблема с инвазивните растения, които унищожават тревни площи, които хранят слоновете. \"Нашият план за развитие на селското стопанство не е екологичен. Имаме нужда от план за устойчиво развитие\", каза той. Влаковете също са отговорни за убийството на някои диви слонове по време на тяхната миграция. Десетки слонове се държат в плен в Шри Ланка, за да носят приходи от туризъм, а други са принудени да дефилират на местни фестивали. Сподели:", "date": "2020.01.12", "title": "Рекорден брой слонове са загинали в Шри Ланка през 2019 г."}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%87%D0%B5-%D0%B4%D0%BE%D1%81%D1%82%D0%B0%D0%B2%D1%8F-%D0%BE%D1%80%D1%8A%D0%B6%D0%B8%D1%8F-%D0%B2-%D0%BB%D0%B8%D0%B1%D0%B8%D1%8F-news897331.html", "text": "Турският външен министър Мевлют Чавушоглу обвини Франция, че доставя оръжия в Либия, предава ТАСС, цитирана от „Фокус”. „Има някои страни, които се опитват да попречат на призива на президентите на Турция и Русия за прекратяване на огъня в Либия - заяви Чавушоглу на пресконференция в Анкара. - Франция се опитва да саботира всяка инициатива, от която не е част. Доставяйки оръжие в Либия, Франция допринася за продължаване на хаоса“. Сподели:", "date": "2020.01.12", "title": "Външният министър на Турция обвини Франция, че доставя оръжия в Либия"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%BE%D1%82%D0%BE-%D0%B6%D0%BF-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-%D0%BF%D0%BE%D0%B4%D0%BA%D1%83%D0%BF-news897359.html", "text": "Шефът на сръбската жп инфраструктура и още трима души са задържани за приемане и даване на подкупи при отчуждаване на земи, съобщи сръбският вътрешен министър Небойша Стефанович, предаде агенция Бета. Директорът на „Железопътна инфраструктура на Сърбия“ М. Й., (роден 1961) и идентифициран от сръбски медии като Миролюб Йевтич, е заподозрян за приемане на подкуп от 10 000 евро. Той получил парите в помещения на държавната компания от посредник – член на Надзорния съвет на компанията „Ратко Митрович“ от Нови Сад с инициали Д.Б. (роден 1970 г.), който също е арестуван. Полученият подкуп е открит при задържането на М.Й. Той бил отплата за корупционни действия при отчуждаване на земи по планирано трасе за скоростна железопътна линия. Министър Стефанович каза, че има съмнения, че тази сума от 10 000 евро е само един от траншовете. Другите двама задържани са адвокати с инициали З. К. и В. К. Те са заподозрени, че са давали подкуп по договорка с Йевтич, за да фактурират по-скъпо услугите си и след това да си разделят част от получените за тях. Всички задържани са оставени в ареста за 48 часа, след което се очаква техният случай да бъде поет от прокуратурата за организираната престъпност, допълва БНР. Сподели:", "date": "2020.01.12", "title": "Шефът на сръбското жп задържан за подкуп"}
{"url": "https://pik.bg/%D0%B5%D1%82%D0%BE-%D0%B3%D0%BE-%D0%BA%D0%B0%D1%81%D0%B0%D0%BF%D0%B8%D0%BD%D0%B0-%D0%BE%D1%82-%D0%B3%D0%B0%D0%BB%D0%B8%D1%87%D0%B5-%D0%B2%D0%B8%D0%B6%D1%82%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D0%BC%D1%83-%D1%81%D0%BD%D0%B8%D0%BC%D0%BA%D0%B0-news897491.html", "text": "Първа снимка на касапина Аксел Олеков, който закла Андрея в Галиче, се появи, съобщи Булнюз. Припомняме, че вчера сутринта на телефон 112 е бил получен сигнал за убито момиче в циганската махала на селото. За тежкото престъпление бяха задържани двамата братя Аксел и Десислав Олекови. Докато криминалисти разпитвали двете момчета подозренията се засилили към първия, а Десислав бил освободен. Така след дълги часове разпити 18-годишният Аксел Олеков не издържал и направил пълни самопризнания в полицията в Бяла Слатина. През цялото време обаче се държал „железно“ и правел всичко възможно да заблуди разследващите. Веднага след като се сринал и признал за стореното, той завел ченгетата и им показал къде е скрил ножа, с който извършил престъплението. На място разказал с подробности и как е заклал красивата Андрея. Убиецът е съсед на своята жертва и се ползва с лошо име в селото. Тази сутрин извършителят на кървавото престъпление Аксел Олеков е бил преместен в ареста във Враца. Очаква се той да бъде оставен за постоянно зад решетките. Сподели:", "date": "2020.01.12", "title": "Ето го касапина от Галиче. Вижте ПЪРВАТА му СНИМКА"}
{"url": "https://pik.bg/%D0%B0%D1%80%D0%BC%D0%B0%D0%B3%D0%B5%D0%B4%D0%BE%D0%BD-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B3%D0%B0%D0%B4%D0%B0%D1%82%D0%B5%D0%BB%D0%BA%D0%B0-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B2%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-2020-%D0%B3-news895398.html", "text": "Известната гадателка Джини Диксън предсказва, че светът ще бъде ударен от Армагедон през 2020 г. Тя прави пророчеството си в своята книга от 1970 г. „Призив за слава”, предаде БГНЕС. Диксън е жената, предсказала убийството на американския президент Джон Ф. Кенеди през 1963 г. В книгата си Диксън пише: „Армагедон ще се случи през 2020 г., когато фалшивият пророк, Сатаната и Антихристът ще се надигнат и ще се борят срещу човечеството“. Мнозина обаче казват, че прогнозите на Диксън, която е починала през 1997 г., не винаги са били точни. Тя обявила апокалипсис и за 1962 г., а също и че ще бъде открит лек за рак през 1967 г. Сподели:", "date": "2020.01.12", "title": "АРМАГЕДОН: Известна гадателка предсказва края на света през 2020 г."}
{"url": "https://pik.bg/%D1%80%D0%B8%D1%88%D0%B0%D1%80-%D0%B3%D0%B0%D1%81%D0%BA%D0%B5-%D0%BF%D1%80%D0%BE%D0%BF%D1%83%D1%81%D0%BA%D0%B0-%D0%B0%D1%83%D1%81%D1%82%D1%80%D0%B5%D0%BB%D0%B8%D1%8A%D0%BD-%D0%BE%D1%83%D0%BF%D1%8A%D0%BD-news897357.html", "text": "Французинът Ришар Гаске ще пропусне Откритото първенство на Австралия по тенис. 33-годишният тенисист, който заема 60-то място в световната ранглиста, няма да вземе участие заради контузия на коляното, съобщава официалният сайт на ATP. Гаске, който е полуфиналист на три турнира от Големия шлем, получи травмата през октомври миналата година по време на турнира от сериите \"Мастърс\" в Париж и все още не се е възстановил. Сподели:", "date": "2020.01.12", "title": "Ришар Гаске пропуска Аустрелиън оупън"}
{"url": "https://pik.bg/%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81%D0%B8-%D0%BD%D0%B0%D0%BC%D0%B5%D1%80%D0%B8-%D1%80%D0%B0%D0%B1%D0%BE%D1%82%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-news897296.html", "text": "Херцогинята на Съсекс Меган Маркъл, е подписала договор с гиганта \"Дисни\" и ще озвучава анимационни филми, съобщава \"Таймс\", цитирана от „Дарик”. В замяна на ангажимента си към кинокомпанията, от \"Дисни\" са приели да направят голямо дарение на благотворителна организация, която се занимава със спасяване на слонове. Бившата актриса, която се отказа от актьорската си кариера през 2017 г., след като се сгоди за британския принц Хари, най-вероятно е подписала договора през ноември. Новината за сделката, обаче, идва след като двойката наскоро обяви плановете си да се оттегли като членове на Кралското семейство, и да замине на шестседмична почивка в Канада. По-рано тази седмица Хари и Мегън пуснаха съвсем нов свой уебсайт, в който обясняват новата политика на ПР на двойката. На сайта е описано и бъдещото развитие и финансиране на техните благотворителни организации. Бъдещото финансиране на двойката категорично забранява субсидиране от Кралския двор под каквато и да е форма, като вместо това те ще печелят пари чрез търговски сделки и благотворителна дейност. На новия сайт на двойката се отбелязва още, че Хари и Меган „ценят способността да печелят професионален доход, което в сегашната монархическа структура във Великобритания им е забранено да правят“, въпреки че те ще запазят имението си във Frogmore Cottage с разрешение на кралицата. Поддръжката на имението се финансира от данъкоплатците и е в размер на около 2 млн. паунда годишно. Сподели:", "date": "2020.01.12", "title": "Меган Маркъл си намери работа. Ето каква"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%82%D0%BE%D0%B2%D0%B0%D1%80%D0%BD%D0%B8-%D0%B2%D0%B0%D0%B3%D0%BE%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B5%D0%B7-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news897379.html", "text": "Министерството на вътрешните работи на Северна Македония съобщи, че 62 мигранти са били открити снощи при проверка на два товарни влака, пристигнали в град Гевгелия от Гърция, съобщава МИА, цитирана от БТА. Първият влак превозвал 42 мигранти: 38 мароканци, двама сирийци и двама алжирци. Мигрантите били открити при полицейска проверка, извършена съвместно с полицаи от Чехия и Австрия. По-късно при проверка на друг товарен влак от Гърция полицаите открили още 20 мигранти: осем пакистанци, седем афганистанци, трима мароканци и двама алжирци. Всички мигранти са прехвърлени в транзитен център в Гевгелия. Сподели:", "date": "2020.01.12", "title": "Откриха в товарни вагони мигранти през Северна Македония"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8-%D0%B8-%D0%B2-%D0%BD%D0%B5%D1%82%D0%B0-%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-news894406.html", "text": "Кечистът Александър Русев е българският спортист с най-много последователи в Инстаграм. Пловдивчанинът, който навръх Коледа навърши 34 години, изпреварва в социалната мрежа Григор Димитров и Димитър Бербатов. В Инстаграм Русев има 1 100 000 последователи, а в другите най-големи социални мрежи също е изключително търсен със 740 000 във Фейсбук, пише \"Телеграф\". Неговото царство обаче е Инстаграм, където само за последните две години трикратният носител на щатската титла се е сдобил с над 300 хиляди нови последователи. В това няма нищо случайно, защото американците имат най-много профили в Инстаграм - 116 милиона пред Индия (73 милиона) и Бразилия (72 милиона). Популярността на Русев нарасна главоломно благодарение на редовното му участие в шоутата на Световната кеч федерация. За целите на предаването звярът от ринга дори се разведе в ефир със своята съпруга, колежка и мениджър Лана, за която се ожени преди 3 години. Сексапилната блондинка може да се похвали с 3 600 000 последователи в Инстаграм, където напоследък пуска предимно кадри с новия си годеник от шоуто Боб Лашли. Любопитно е, че Русев, чието истинско име е Мирослав Барняшев, поддържа и още един профил- този на семейното куче померан, което кечистите наричат\" своя дъщеричка\". Малката Джой още няма годинка, но вече я следят 32 хиляди души в Инстаграм, където се мъдрят 75 нейни снимки и видеоклипове. Първата ракета на България диша във врата на Русев с 937 хиляди последователи и 398 публикации от всички точки на света. Първият пост на Димитров датира от 12 януари 2014 г. Феновете на Григор Димитров в Инстаграм се увеличават с по 1000 на ден, а най-харесваната му снимка има 134 000 лайка и на нея той ликува с най-ценната купа в кариерата си - от АРТ финалите в Лондон. Следва друг кадър със 107 678 лайка, който е точно от преди година и на него хасковлията украсява елхата в апартамента си в Монте Карло. Всяка от публикациите на Григор има средно по 53 580 харесвания и 480 коментара. Тези цифри са особено привлекателни за рекламодателите му, а Димитров не се спира - лице е не само на спортни стоки, но и на частни авиокомпании, хотели, сладоледи и напитки с витамини. Най-голяма част от последователите му са от САЩ и България. Статистиката сочи още, че в Туитър тенисистът има 467 300 последователи, а във Фейсбук 685 хиляди. Ежедневно активен в Инстаграм с 568 хиляди следващи го е Димитър Бербатов, който използва мрежата не само за да популяризира фондацията си и своята модна линия, но и за закачливи клипчета с двете си дъщери. Бербатов има най-много последователи във Великобритания и България, основно мъже на възраст от 25 до 34 години. Четвърти в класацията с 239 000 последователи е друг бивш национал по футбол - Благой Георгиев, прочул се не само с изявите си на терена, но и с бурния си личен живот. Настоящата му половинка Златка Райкова е още по-известна в Инстаграм и от него тъй като е следвана от 299 000 души. Такъв е случаят с Ники Михайлов, чиято половинка Николета Лозанова също го бие по популярност. Вратарят има 49 хиляди последователи, а приятелката му Николета Лозанова е истински хит в Инстаграм със 772 хиляди фенове от цял свят и над 2000 публикации. Подобна е ситуацията с Валери Божинов и Биляна Дол. В края на октомври профилът на нападателя беше хакнат и в момента не е активен, за което той сигурно съжалява, тъй като имаше сериозен контингент от 58 500 последователи. Покрай връзките си с известни хора от футболните среди, атрактивната сръбкиня Биляна е следвана от 153 000. Хакерска атака преживя и \"златното\" момиче от предишния ансамбъл Християна Тодорова. За да бъде възстановен профилът й, на бронзовата медалистка от игрите в Рио през 2016-та и бе поискан подкуп от 250 евро, който тя отказва да плати. Най-популярната гимнастичка в Инстаграм е Невяна Владинова с 38 500 последователи А след нея са най-добрата й приятелка Катрин Тасева с 30 800 и бившата звезда на ансамбъла Цветелина Стоянова с 28 400 последователи. 35-годишната спринтьорка Ивет Лалова е най-известната ни спортистка в Инстаграм със 131 хиляди последователи. Във Фейсбук по-популярна е Цветана Пиронкова с 265 хиляди харесвания на страницата си срещу 255 000 за Ивет. На невероятна известност в Инстаграм се радва и бившият състезател по културизъм и настоящ фитнес инструктор Лазар Ангелов. 35-годишният софиянец е истински модел за подражание на знаменитости и обикновени хора в целия свят, което му носи 5.8 милиона последователи и го прави превъплъщение на новия термин инфлуенсър. Почитателите копират не само физическата подготовка на Лазар, но и неговата прочута диета. Футболната суперзвезда Кристиано Роналдо е най следваната личност в световен мащаб. Неговата чудовищна популярност от 194 милиона последователи му носят повече пари от всичките му останали дейности, взети заедно. От останалите си занимания португалецът печели средно по 34 милиона долара годишно, а платените му Инстаграм постове му докарват 47.8 милиона долара. Истински внушителна обаче е печалбата на компаниите от негови публикации - до този момент тя възлиза на един милиард долара. Сподели:", "date": "2020.01.12", "title": "ЗВЕЗДИ И В НЕТА: Ето кои са най-популярните българи в социалните мрежи"}
{"url": "https://pik.bg/%D1%85%D0%B5%D0%BF%D0%B8-%D0%B5%D0%BD%D0%B4-%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F-%D0%BE%D1%82%D1%8A%D1%80%D0%B2%D0%B0-%D0%BF%D0%B0%D0%BD%D0%B4%D0%B8%D0%B7%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D1%82%D1%80%D0%B0%D0%BA%D1%82%D0%BE%D1%80-news897416.html", "text": "Бившия съпруг на фолк дивата Емилия - Красимир Димов - Бойса, отърва пандиза, след като се споразумя с прокуратурата за двегодишна условна присъда. Свиленградският съд е потвърдил споразумението. Известният плейбой се признал за виновен за кражбата на трактор\"Кубота\" за близо 90 хиляди лв. Присъдата му е с тригодишен изпитателен срок. Не подлежи на протест и обжалване, защото е споразумение с магистратите. Супер тракторът изчезна в края на август 2018 от нивите край село Студена, а на 28 септември Бойса беше арестуван и обвинен за изчезването. През този близо месец полицията откри машината във ферма край Тополовград, пише \"Телеграф\". Сподели:", "date": "2020.01.12", "title": "ХЕПИ ЕНД: Бившият на Емилия отърва пандиза за кражба на трактор"}
{"url": "https://pik.bg/%D1%81%D0%BB%D1%83%D0%B7-%D0%BD%D0%B0-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BE%D0%B4%D0%B8%D0%BD%D0%B8-%D0%B1%D0%B5%D1%88%D0%B5-%D0%BE%D1%82%D0%BA%D1%80%D0%B8%D1%82%D0%B0-%D0%B2-%D0%BA%D0%B5%D1%85%D0%BB%D0%B8%D0%B1%D0%B0%D1%80-news897307.html", "text": "Слузта е от лигавите гъби миксомицети - едноклетъчни организми, живеещи предимно в пръст или гниещо дърво. Те се хранят с бактерии и понякога се събират и образуват комплекс. Откриването на фосилизирана версия на слузести гъби е изключително рядко. Досега са известни само два такива примера - на 35 милиона и на 40 милиона години. Възможно е гущерът да е отчупил парче миксомицети и така да е запазил информация за бъдещите поколения в кехлибара. \"Фосилът предоставя уникална информация за продължителността на екологичните адаптации на миксомицетите\" - каза палеонтологът Александер Шмит от университета на Гьотинген, цитиран от БТА. Германски учени откриха слуз на 100 милиона години и крак от гущер идеално запазени в кехлибар от Мианма, съобщи Фокс нюз. Сподели:", "date": "2020.01.12", "title": "Слуз на 100 милиона години беше открита в кехлибар"}
{"url": "https://pik.bg/%D0%BA%D0%B0%D0%BA%D0%B2%D0%B0-%D1%89%D0%B5-%D0%B5-2020-%D0%B3-%D1%81%D0%BF%D0%BE%D1%80%D0%B5%D0%B4-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B7%D0%BE%D0%B4%D0%B8%D0%B0%D0%BA-news897386.html", "text": "2020 се очаква да ни донесе повече успехи, както и е перфектното време да започнем нови проекти. Тези 12 месеца ще са добри за бизнесмените и предприемачите. Действията ни през тази година ще са от изключително значение за бъдещето ни. В зависимост от това, в коя година сме родени, ние сме различно животно спрямо китайския календар, пише тялото.бг. Ето каква ще бъде тя, според китайския хороскоп: Плъх (1948, 1960, 1972, 1984, 1996, 2008, 2020) Тези, родени в годината на Плъха, ще се издигнат в кариерата си и ще осигурят стабилност за себе си и семейството си. Също така финансовото им състояние също ще се подобри, а инвестициите ще дадат резултат. Така че, не се колебайте да рискувате и да се включвате в различни проекти, ако нещата там ви изглеждат сигурни. Що се отнася до романтичния ви живот, хубаво е да обърнете повече внимание на близките и приятелите си. Опитайте се да бъдете позитивни през повечето време от годината и оценявайте връзките, които имате. По този начин ще заздравите взаимоотношенията си с другите. Бик (1937, 1949, 1961, 1973, 1985, 1997, 2009) Родените през годината на Бика пък ще претърпят сериозни сътресения в ежедневието си. Изненадваща промяна ще ви позволи да прецените кои неща наистина си струват и ще се насочите към тях. Всеки избор ще бъде емоционален и хората, родени през годината на Бика, трябва да се въоръжат с огромно търпение. Дишайте дълбоко и бройте до 10 преди да изкажете мнението си. Знаем, че ще ви бъде трудно да държите езика си зад зъбите, но понякога това е по-доброто решение, вместо да влезете в продължителна кавга с близките ви хора. Опитайте се да пренебрегнете себе си за благото на другите. Тигър (1938, 1950, 1962, 1974, 1986, 1998, 2010) Годината на Плъха е хубаво време за хората, родени в годината на Тигъра. Използвайте интуицията си по-често и най-вече разчитайте на нея за кариерното си развитие. Очакват ви невероятни проекти, които ще ви накарат да помислите сериозно над тяхното осъществяване и това ще ви помогне да се чувствате наистина значими в офиса. Връзките ви със семейството и приятелите ще бъдат по-добри от всякога, а тези от вас, които все още търсят любовта, по-добре да започнат да се оглеждат за нея. 2020 година е чудесното време за романтика. Заек (1939, 1951, 1963, 1975, 1987, 1999, 2011) Хората, родени през година на Заека ще претърпят невероятни промени в работата си. Не е изключено дори да ви се отвори и възможност за професионално пътуване. Извън офиса ще се срещнете с хора, които в последствие ще се превърнат в много близки за вас. Ще разберете, че може да им имате доверие и да разчитате на тях. Дракон (1940, 1952, 1964, 1976, 1988, 2000, 2012) За родените в година на Дракона, 2020-а ще бъде добра за романтика и приятелство. Според астролозите, всичко ще потръгне перфектно за вас в тези сфери. Социалните ви контакти ще се увеличават, а с тях идва и по-голямата възможност за запознанство с любовта. През последните няколко години, Драконите са работили усилено, но рядко са получавали това, което искат. Чувствали са се като в задънена улица и са си мислели, че постоянно тъпчат на едно място в кариерата си. През 2020 година всичко това ще се промени и ще се появят невероятни възможности, включително повишение или проекти, които сериозно ще ви заинтригуват. Змия (1941, 1953, 1965, 1977, 1989, 2001, 2013) Змиите също ще усетят подобрение през годината на Плъха. След няколко поредни години, в които давахте повече от себе си, най-накрая ще постигнете целите си през 2020-а. Хубаво е да включите и почивка в графика си, защото наистина я заслужавате. През тези 12 месеца, родените в годината на Змията, ще се чувстват по-уверени в себе си и все по-често ще започнат да изразяват емоциите си. Все пак имайте търпение, защото за хубавите неща се чака дълго. Кон (1942, 1954, 1966, 1978, 1990, 2002, 2014) Родените в година на Коня не трябва да забравят, че са способни на промяна. Според астролозите вие имате силата да превърнете предизвикателствата във възможности и да намерите търсените отговори. Само трябва да следвате интуицията си. Опитайте се да направите нещо необичайно за половинката си, с което да я изненадате. Така ще заздравите връзката си и ще внесете малко разнообразие в нея. Намалете темпото и си почивайте по-често, за да запазите доброто си здраве. Коза (Овца) (1943, 1955, 1967, 1979, 1991, 2003, 2015) Натоварена, но не и трудна година се очаква за родените в годината на Козата. Астролозите съветват да излезете от комфортната си зона, защото това ще ви донесе нови възможности в професионален план. Освен това, отдайте се на забавление през 2020 година и прекарвайте повече време със семейството и приятелите. Маймуна (1944, 1956, 1968, 1980, 1992, 2004, 2016) Родените в година на Маймуната ще се радват на по-лека 2020-а, в която ще могат да си починат и да си заредят батериите. През миналите 12 месеца те трябваше да се справят със ситуации, които бяха извън техния контрол, но сега упоритата им работа ще се отплати и ще постигнат баланс в отношенията си с другите. Петел (1945, 1957, 1969, 1981, 1993, 2005, 2017) 2020 ще бъде една чудесна година за тези, родени под знака на Петела. Те ще имат прекрасни възможности в професионален план и не трябва да се страхуват от смяна на работното място. Ако почувствате, че сте изправени пред труден избор, може да се обърнете към приятелите си, които са родени в годината на Бика. Ако сте жена, която търси любовта, може да се насочите към по-млади мъже. Това ще внесе малко разнообразие в живота ви и ще ви накара да се чувствате по-добре. Ако пък сте мъж, който все още не е намерил правилната дама, то може да я срещнете на някое обществено място. Така че, не се затваряйте вкъщи, а се отдайте малко повече на социален живот. Куче (1946, 1958, 1970, 1982, 1994, 2006, 2018) За тези, родени в година на Кучето, 2020-а ще бъде много по-стабилна в междуличностните отношения. Ще имате време да си починете и да се възстановите от прекалената работа, която ви засипа през 2019 година. Ценете времето, прекарано с приятели и роднини, защото именно те ще ви помогнат да отстраните проблемите си в ежедневието ви. Свиня (Прасе) (1947, 1959, 1971, 1983, 1995, 2007, 2019) 2020 година ще е вълнуваща за родените в година на Прасето. Към вас бавно пристигат вълнуващи проекти, както и финансово признание за упоритата ви работа. Представителите тук трябва първо да се погрижат за себе си, за да могат да са готови за любовта. Фокусирайте се върху това, което ви прави щастливи и ще намерите правилната си половинка. Сподели:", "date": "2020.01.12", "title": "Каква ще е 2020 г. според китайския зодиак"}
{"url": "https://pik.bg/%D0%B0%D1%8F%D1%82%D0%BE%D0%BB%D0%B0%D1%85-%D1%85%D0%B0%D0%BC%D0%B5%D0%BD%D0%B5%D0%B9-%D0%BF%D1%80%D0%B8%D0%B7%D0%BE%D0%B2%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F-%D1%89%D0%B0%D0%B1-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%BE%D0%BA%D0%BE%D0%BB%D0%BE-%D1%81%D0%B2%D0%B0%D0%BB%D0%B5%D0%BD%D0%B8%D1%8F-%D1%81%D0%B0-news897301.html", "text": "Fars, цитирана от \"Фокус\". Върховният духовен лидер на Иран аятолах Али Хаменей издаде заповед, адресирана до Генералния щаб на иранските въоръжени сили, за разследване на грешките и определяне на вината на участниците в ситуацията със сваления украински самолет, предава ТАСС , като се позовава на информация от агенция “Призовавам Генералния щаб на иранските въоръжени сили да проучи грешките на тази катастрофа и да определи възможната вина (на участниците)“, написа Хаменей. Освен това той „изказа дълбоки съболезнования на семействата на жертвите“. Духовният лидер „призова да бъдат предприети необходимите мерки, за да се предотвратят подобни инциденти. Сподели:", "date": "2020.01.12", "title": "Аятолах Хаменей призова Генералния щаб да разследва направените грешките около сваления самолет"}
{"url": "https://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D1%84%D0%B8%D0%BA%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8---%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8-%D0%BB%D0%B8-%D1%81%D0%B0-%D1%81-%D0%B3%D1%8E%D0%BB%D0%B4%D0%B6%D0%B0%D0%BD-news897419.html", "text": "Фики Стораро отхвърли писанията по негов адрес, че е разделен с жена си Гюлджан. \"Не съм разделен с жена си! Няма такава новина, това са глупости! Бях със семейството си на Нова година и преди това и сега съм с него.\" Така фолкзвездата Фики Стораро опроверга слуховете, че е разделен с жена си Гюлджан повече от месец и причината не била трети човек. Според слуховете семейството живеело разделено, във фейсбук фолкзвездата качвал само свои снимки и \"забравял\" жена си и детето. \"Фалшив е този т.нар. \"мой\" профил. Ние сме едно щастливо голямо семейство и не искам да се спекулира с това. Не искам да говоря за личния си живот. Когато имам нови музикални проекти, с удоволствие ще разкажа на всички. Семейството е тема табу и аз от много време насам не говоря за тях. При мен всичко е наред и съм щастлив. Точка.\" Това сподели Фики, който и преди Нова година, и след нея е бил плътно със семейството на баща си, по-малкия си брат, жена си и детето от Бъдни вечер до Нова година и след това. \"Бяхме във Велинград. Дори ще ви изпратя снимки, за да се уверите, че всички сме били заедно и всичко ни е наред. Повече няма и дума да говоря по въпроса\", още веднъж сподели най-успешният ни млад фолкпевец - Фики Стораро. Сподели:", "date": "2020.01.12", "title": "ОТ ПЪРВО ЛИЦЕ: Фики проговори - разделени ли са с Гюлджан"}
{"url": "https://pik.bg/%D0%B1%D1%83%D0%BC-%D0%BD%D0%B0-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news897293.html", "text": "207 души, основно деца, са пипнали варицела през декември. Това показват данните на здравната инспекция, цитирани от „Конкурент”. Шарката властва и през януари. По данни на образователните власти много деца са в домовете си, тъй като са болни. За декември 2018 година заболелите от варицела са били само 50. В последния месец на миналата година има и 9 регистрирани случая на морбили, девет са били и болните от скарлатина, а трима са пипнали туберкулоза. За целия декември на територията на област Монтана са регистрирани общо 297 заразни заболявания, срещу 137 за месец декември 2018 г., сочи статистиката на регионалната здравна инспекция. Има един случай на вирусен хепатит тип „А”, по един на хепатит – тип „В” и тип „С”. Регистрирани са 228 случая на дихателни инфекции, трима са заразени с Лаймска болест. Заболяемостта от грип и остри респираторни заболявания за периода е била 173 на 10 000 души. Сподели:", "date": "2020.01.12", "title": "Бум на варицела в Монтанско"}
{"url": "https://pik.bg/%D1%81%D0%B4%D1%80%D1%83%D0%B6%D0%B5%D0%BD%D0%B8%D0%B5-%D1%81%D1%8A%D0%B1%D1%80%D0%B0-%D0%BD%D0%B0%D0%B4-8-000-%D0%BB%D0%B2-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5-%D0%BA%D1%83%D1%87%D0%B5%D1%82%D0%B0-%D0%B8-%D0%BA%D0%BE%D1%82%D0%BA%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news897327.html", "text": "Сдружението „Приятели на животните“ във Велико Търново събра от благотворителни инициативи близо 8 200 лв., съобщава БНР. С парите ще бъдат подпомогнати инициативи за намаляване на броя на бездомните кучета и котки в града. От продажбата на сувенири и детски рисунки в края на миналата година великотърновското сдружение „Приятели на животните“ събра 8 185 лв., което е с близо 1 500 лв. повече от предходната година. По-голямата част от парите ще се използват за кастрации на улични котки, посочи председателят на организацията Радостина Герганова и допълни, че ще бъде подпомогнат и общинския приют за бездомни кучета в село Шемшево. „За ваксини, за обезпаразитяващи или за различни медикаменти. Направа на едно заграждение в рамките на приюта, където да могат кучетата да бъдат пускани свободно за разходка“, разясни Герганова. Финансиране ще получи и приютът за кучета в Разград. Сподели:", "date": "2020.01.12", "title": "Сдружение събра над 8 000 лв. за бездомните кучета и котки във Велико Търново"}
{"url": "https://pik.bg/%D0%BF%D1%80%D0%B5%D1%86%D0%B0%D0%BA%D0%B2%D0%B0%D0%BD%D0%B5-%D0%BB%D1%83%D0%BD%D0%B0-%D1%81%D0%B5-%D0%BF%D1%80%D0%BE%D1%81%D1%82%D0%B8-%D1%81-$-4-%D0%BC%D0%BB%D0%BD-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE---%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D0%BE%D1%82-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B8%D1%8F-%D0%B9-%D0%BB%D1%8E-news896050.html", "text": "Ексцентричната фолкаджийка Луна няма да се облажи от наследството на покойния си любовник - турския мултимилионер Мехмед Трапджъ, стана ясно в началото на новата година. Екстравагантната блондинка беше включена в завещанието на богаташа, отишъл си през 2016 г., след като за нашенката се предвиждаха акции, колекции от творби на изкуството и имоти на стойност близо $4 млн. Луна обаче не успя да се пребори в съда със семейството на баровеца и ще получи само символична сума. Касационният съд на Истанбул се е произнесъл на 28 декември в полза на фамилията на покойника, като за фолкаджийката е отредена сума от около $ 60 000. Според решението, тя \"отговаря на реалния й принос към благосъстоянието и добруването на автора на завещанието\". Мехмед Трапджъ издъхна от инфаркт в дома си в Истанбул на достолепната 88-годишна възраст преди повече от 3 години. За хората от най-близкия приятелски кръг на изпълнителката не е тайна, че именно агата отвъд Капитан Андреево беше дългогодишният й спонсор, който през последните няколко години й уреди живот на принцеса. Познанството между нашенката и турчина датира от близо 20 години и благодарение на него Луна стана напълно независима от звукозаписни компании и продуценти. Заради дългогодишната си топла дружба, изпълнителката на \"Луна президент\" съвсем заслужено получила място в завещането на Мехмед бей. Четирите деца на Трапджъ обаче не останаха никак доволни, че поредната любовница на баща им ще му смуче от парите. Чалга певицата вече е разговаряла с топ адвокати от Истанбул, които ще поемат обжалването на решението пред Върховния касационен съд. Тя е категорична, че ще получи заслуженото, но при всички положения делата ще се точат минимум още 2-3 години, пише \"Хотнюз\". Сподели:", "date": "2020.01.12", "title": "ПРЕЦАКВАНЕ: Луна се прости с $ 4 млн. наследство - ето колко от богатството на покойния й любовник турският съд отреди на чалга певицата..."}
{"url": "https://pik.bg/%D0%B0%D0%BD%D1%82%D0%B8%D1%80%D0%B5%D0%BA%D0%BE%D1%80%D0%B4-37-%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D0%B5%D1%86-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-27-%D0%BC%D0%B8-%D0%BF%D1%8A%D1%82-news897366.html", "text": "За 27-ми път кюстендилец влезе зад решетките, след като седна да шофира след употреба на наркотици. Районният съд в Кюстендил под председателството на съдия Николай Николов определи наказание от 3 месеца „лишаване от свобода“, което да се изтърпи при първоначален режим на изтърпяване „общ“, за 37-годишния кюстендилец Александър Райчев. Съдът одобри споразумението, подписано от прокуратурата и защитата на подсъдимия. Случката е от 19 ноември миналата година на ул. „Медковец“ в Кюстендил. Той е спипан от пътните полицаи, управлявал лек автомобил след употреба на наркотични вещества – метадон и опиати – престъпление по чл. 343б, ал. 3 от НК. Александър Райчев е осъждан 26 пъти, основно за кражби, като е излязъл от затвора на 17 септември 2019 година, уточнява \"Струма\". Сподели:", "date": "2020.01.12", "title": "АНТИРЕКОРД: 37-годишен кюстендилец влиза в затвора за 27-ми път"}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82-%D1%81%D1%8A%D0%B4%D0%B8-%D0%B0%D0%BF%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%83%D1%87%D0%B0%D1%81%D1%82%D1%8A%D0%BA-%D0%BE%D1%82-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D0%B8-%D1%87%D0%B8%D1%80%D0%BF%D0%B0%D0%BD-news897295.html", "text": "Адвокат Атанас Костов получава фиш от 650 лв. за шофиране с превишена скорост на 40 километров участък от автомагистрала „Тракия“ в района между Стара Загора и Чирпан, съобщава БТВ. Костов не е съгласен с наказанието и завежда първото съдебно дело срещу Агенцията за пътна инфраструктура (АПИ). Юристът често пътува по магистрала „Тракия“, за да се явява по дела в София и Пловдив, а в конкретния случай е имал случай в Стара Загора. 40 километров участък от автомагистрала „Тракия“ е изпитание за шофьорите. И за техните портфейли. Трасето в района между Стара Загора и Чирпан е трудно да се преминете без риск от морска болест, заради вълните по асфалта. Затова участъкът е с ограничение на скоростта от 90 км, въведено от АПИ през 2018 г. Направено е пълно обследване и са набелязани всички необходими мерки, за да бъдат отстранени  дефектите в компрометираната отсечка, казват от пътната агенция. Ремонтът на участъка от Стара Загора до Чирпан по автомагистрала „Тракия“ обаче така и не е започнал и е слабо вероятно да започне тази година, защото не са налични необходимите пари. „Стойността на ремонта се оценява на около 60 млн. лв.“, изчислява инж. Иван Досев- член на управителния съвет на АПИ. Междувременно отсечката продължава да бъде със скоростно ограничение от 90 км. Скорост, която над 8 000 шофьори не са спазили. И им е излязло солено. Адвокат Костов е един от тях. „В конкретния случай не съм забелязал знака за ограничението на скоростта“, признава адвокат Костов, който е разбрал за него едва след като е получил фиша. Според него обаче този знак е незаконен, защото по закон такова ограничение може да се въведе само при ремонт, но такъв не е започнал, нито планиран. Що се отнася до становището на АПИ, че не могат да ремонтират въпросния участък на магистралата, Костов е категоричен, че „няма как виновното поведение на българската администрация да ни бъде вменено на нас, след като сме платили данъци и винетки“. По закон АПИ са длъжни да осигуряват „скоростно и безопасно“ движение по пътната мрежа. „Въпросът е принципен”, категориченв е адвокат Костов. Той отбелязва, че е завел дело не заради глобата, а за състоянието на пътищата. Публикувал е иска на уебстраницата на кантората си, за да окуражи и други да си търсят правата, защото според него това е начинът да се променят нещата, защото „ние сме коректив на държавата“ и не трябва да се отказваме. Инициативата му получава голям отзвук онлайн. Според Костов искът му е доста добре мотивиран юридически и той е убеден, че може да спечели делото в съда. Сподели:", "date": "2020.01.12", "title": "Адвокат съди АПИ заради качеството на участък от пътя между Стара Загора и Чирпан"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%82%D0%B5-%D0%B7%D0%BE%D0%BD%D0%B8-%D0%BD%D0%B0-%D0%BB%D0%BE%D0%BC-news897330.html", "text": "В Лом е осигурен безплатен безжичен интернет в градските зони с обществена значимост, съобщава „Булнюз”. В края на 2018 г. общината спечели финансиране от 15 000 евро за безплатен интернет на обществени места от Европейската комисия по програмата WiFi4EU. През 2019 г. бе избрана инсталационна компания, която извърши доставката и монтирането на мрежата. WiFi системата е активна на главните улици \"Дунавска\" и \"Славянска\", централния площад \"Свобода\", в района на Дунавския парк и амфитеатъра, общинския пазар, НЧ \"Постоянство 1856\". Безплатният интернет се осигурява чрез 17 точки за достъп.  Те са обозначени с информационни табели с логото на програмата WiFi4EU. Община Лом ще поддържа новоизградената мрежа напълно активна за период от три години. Сподели:", "date": "2020.01.12", "title": "Безплатен интернет в градските зони на Лом"}
{"url": "https://pik.bg/%D1%81%D0%B2%D0%B5%D1%82%D1%8A%D0%BB-%D0%B4%D0%B5%D0%BD-%D0%B6%D0%B5%D0%BD%D1%81%D0%BA%D0%B8-%D0%BF%D1%80%D0%B0%D0%B7%D0%BD%D0%B8%D0%BA-%D0%B5---%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%87%D0%B5%D1%82%D0%B8%D1%80%D0%B8-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-news897414.html", "text": "Скорошната насилствена смърт на жестокия император Хелиогабал (203-212 г.) освободила християните от заплахата на едно, може би чудовищно гонение и всички били готови да си отдъхнат, когато на престола го заменил 16-годишния му братовчед Александър Север (205-238 г.), майката на когото, Юлия Мамея, решително покровителствала християните и била почитателка на знаменития християнски учител Ориген. Самият Александър имал еклектически убеждения: равнодушен към вярванията на другите, той не се придържал към един определен светоглед, поради което всред идолите на различните езически божества в дома си имал изображението и на Иисус Христос. Но тъкмо при Александър Север дошъл страшния час за мъченица Татяна. Поради малолетство на императора държавните работи били ръководени от административни сановници и пълномощници на сената, които по своя преценка прилагали неотменените закони за сигурността на държавата. Още били меродавни противохристиянските разпореждания на императорите Траян, Марк Аврелий и Септимий Север. Анонимният житиеписец на св. Татяна съобщава за жестоките разпоредби и преследвания на християнтие от управители и сановници като Улпиан, Виталий и Кай, които \"проливали християнската кръв като вода\". Без да гледат на знатното положение на Татяна и на нейния безукорен живот, тя била заведена в храма на Аполон, за да принесе жертва. Девойката не само отказала да стори това, но по нейна молитва идолът се сгромолясал и се разбил на парчета. След напразните увещания на градоначалника да се отрече от Христа младата Татяна била многократно подлагана на най-свирепи изтезания, като дори изболи очите й и рязали ивици от нейната снага. След всяко мъчение Бог извършвал чудо със Своята изповедница – тя се явявала на другия ден излекувана. Това привеждало в голямо смущение обърканите мъчители. Тези слуги на управителя били разколебани в правотата на своите господари, а молитвата на неустрашимата девойка била само една – Бог да докосне сърцата им и да ги обърне към Себе Си. И молитвата на светата мъченица била чута. Самите мъчители молили господаря си да спре мъченията над невинната римлянка. А когато ги осияла светлина от небето и те видели ангели да подкрепят страдащата девица, не могли да издържат повече. И осмината управителеви слуги коленичили пред Татяна и възкликнали: \"Прости ни служителко на истинския Бог!\" Разбира се, всички те веднага били предадени на смърт, като новоявени християни. Когато след целодневно мъчение отвели девойката в тъмницата, през цялата нощ тя, огряна от нетленна светлина, велегласно славословела Бога, пригласяна от небесни ангели, които лекували нейните страшни рани. И това чудо не трогнало мъчителя. На другия ден той отново я подложил на жестоки изтезания. Уморен от нейната несломимост, безсилният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете й. Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ постигнала и бащата на мъченица Татяна. - тя произлизала от знатно и богато римско семейство, което я възпитало от ранно детство в християнската вяра, макар нейният баща да бил три пъти прeфект на гр. Рим. Изцяло проникната от тази вяра, Татяна била посветена за дякониса и всецяло се отдала на милосърдие и непрестанна молитва. Тя се отказала от светски радости и се обрекла на целомъдрие и по този начин още повече засияла като достойна за мъченически венец. Сподели:", "date": "2020.01.12", "title": "СВЕТЪЛ ДЕН: Женски празник е - празнуват четири изключително красиви имена"}
{"url": "https://pik.bg/%D1%80%D0%BE%D0%B4%D0%BD%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%B7%D0%B0-%D0%BF%D1%8A%D1%82%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-news897303.html", "text": "Ученици от Професионалната гимназия по селско стопанство \"Свети Георги Победоносец\" в Суворово предлагат иновативни решения за пътна безопасност, съобщкава БНТ. Те са разработили система, която показва на другите шофьори, че автомобилът им има повреда. Гимназистите имат и разработка за предотвратяване на челни удари при изпреварване. Калин и съучениците му стигат до идеята за система, която да съобщава на другите шофьори, че колата им има проблем, след поредната новина за катастрофа заради техническа неизправност, например, спукана гума. „Натискаме първият бутон, този, и отзад се визуализира същата икона, която е и тук  - разяснява Калин. - Това няма да отнеме от вниманието на водача. Просто правиш така и няма да ти попречи по никакъв начин, както на нас така и колата зад нас”. Много от смърнотосните катастрофи стават заради челни удари при изпреварване. Гимназистите от Суворово предлагат решение, базирано на GPS технологията. Устройствата са евтини и лесни за ползване - учениците от Суворово са поръчали части по интернет и са ги сглобили сами, след като преподавателят им ги провокирал да измислят реално приложим продукт. „След всеки изминал час, защитавайки всяка една от тезите, от проблемите, те повярваха в проектите и тогава беше моментът, в който те се запалиха и всичко хвръкна в Космоса”, коментира преподавателят по иновации Владимир Иванов. Гл. инспектор Петко Камбуров, началник на сектор \"Пътна полиция\" - Варна: „Това въведение, лично мое мнение е, че със сигурност на някакъв по-късен етап ще бъде реализирано”, категоричен е главен инспектор Петко Камбуров, началник на сектор \"Пътна полиция\" – Варна. След учениците от Суворово на ход са законотворците. Сподели:", "date": "2020.01.12", "title": "Родни ученици предлагат иновативни решения за пътна безопасност"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%B3%D0%BB%D0%BE%D0%B1%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-news897282.html", "text": "Пътната полиция в Гърция масово налага глоби за неправилно паркиране, съобщава БНР.  Акцията е постоянна и е в цяла Гърция, уточняват от гръцкото вътрешно министерство. Само в Солун за по-малко от 16 часа са глобени над 1 400 нарушители – предимно за паркиране на тротоари, пешеходни пътеки, алеи за велосипедисти и дори на спирки на градския транспорт. Чести са случаите на нарушение и на забраната за движение в бус лентата, въпреки че глобата вече е 200 евро, съобщават от полицията. Наложени са глоби от по 2 000 евро за антирадар, припомнят още полицаите. Сподели:", "date": "2020.01.12", "title": "Масови глоби в Гърция. Ето за какво"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BF%D1%8A%D1%82%D0%B8%D1%89%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-%D0%BE%D1%82-%D1%81%D1%83%D1%82%D1%80%D0%B8%D0%BD%D1%82%D0%B0-news897494.html", "text": "От тази сутрин започна извършването на обработки със смеси срещу заледяване, като първите обработки са в планинските райони „Панчарево“ и „Витоша“, където има повече валежи. Това съобщиха от пресслужбата на Столична община. Към момента снегопочистваща техника обработва общински пътища в Пасарел, Железница, Бистрица и Плана, трасета на градския транспорт, опасни и стръмни участъци в планинските райони. Столичен инспекторат контролира дейността по извършване на обработките. Над 110 снегопочистващи машини са в готовност в активен режим. Извършва се и опесъчаване на пътищата в Природен парк „Витоша“ Драгалевци – Алеко и Бояна – Златни мостове. Към момента градският транспорт се движи по обичайните си маршрути. Екипи на дирекция „Аварийна помощ и превенция“ извършват обходи на терен в града и планината Витоша. Шофьорите трябва да карат с автомобили, оборудвани за движение при зимни условия и да шофират внимателно. Сподели:", "date": "2020.01.12", "title": "В София обработват пътищата срещу заледяване от сутринта"}
{"url": "https://pik.bg/%D1%82%D1%80%D0%B8%D0%BC%D0%B0-%D1%83%D0%B1%D0%B8%D1%82%D0%B8-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BF%D0%BB%D0%B8%D1%82-news897492.html", "text": "Трима мъже бяха застреляни при предполагаема атака за отмъщение в центъра на град Сплит, съобщи „Дойче Веле”, цитирани от БНТ. Хърватската полиция задържа двама мъже, след като в центъра на Сплит бяха убити трима души. Местните медии съобщиха, че стрелецът е отмъстил на наркодилъри, които са тормозели брат му, въпреки че няма официално потвърждение на тази информация. Полицейски сили бяха разположени в центъра на втория по големина град на Хърватия - Сплит, след стрелбата. Очевидец в популярния пристанищен град съобщи, че е чул стрелба. Впоследствие онлайн се появи видеоклип, показващ мъж, който се разхожда, носейки автомат. Кметът на Сплит Андро Кръстулович Опара потвърди, че извършителят е в ареста. „Такъв акт не е наблюдаван от десетилетия“, написа Опара във „Фейсбук”. По-късно полицията заяви, че са задържани двама души. \"Единият от тях е свързан с престъплението, докато вторият човек е свидетел\", се казва в изявление на полицията, цитирано от хърватския обществен оператор HRT. Макар че официалните власти не са публикували веднага подробности за стрелбата, няколко хърватски медии съобщават, че стрелецът е 26-годишен професионален моряк и че жертвите му са свързани с търговията с наркотици. Според сплитския всекидневник „Slobodna Dalmacija”, един от братята на стрелеца е имал дългове към хора, участващи в организирана престъпност, като членове на престъпни кланове впоследствие са заплашвали както задлъжнелия брат, така и предполагаемия стрелец. Една от жертвите на стрелбата е лежала три години в затвора за това, че през 2004 година ранява осемгодишно момиче с мотоциклета си и бяга от местопроизшествието. Сподели:", "date": "2020.01.12", "title": "Трима убити след стрелба в центъра на Сплит"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D0%BA%D0%B0%D0%B2%D0%B3%D0%B8-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%BE%D0%BF%D1%82%D0%B8%D0%BC%D0%B8%D0%B7%D1%8A%D0%BC-news897454.html", "text": "Луната е в знак Лъв до 16:08ч на 13 януари Периодът е изпълнен с повече оптимизъм, жизненост и ярки емоции. Увеличават се решителността и самоувереността. Денят предразполага към хазартност, лесно се харчат пари. В този период също лесно се вземат пари на заем(хората са по-щедри), но трудно се връщат. Хората са доста емоционални, а понякога импулсивни. Трудно ще се сдържат емоциите и чувствата. Поради това могат да възникнат конфликти. Също така днес е добър ден за всякакви творчески изяви. Луната в Лъв винаги вдъхновява хората. Уязвими са зрението, сърдечно-съдовата система, диафрагмата и гърбът. Избягвайте всичко, което напряга сърцето и не се преуморявайте. Продължава 18 лунен ден до 19:11ч на 12 януари (от 17:58ч на 11 януари) Символ на деня е огледалото. Самият лунен ден играе ролята на огледало за нас, където се отразява нашата истинска същност. Можете да видите своите отрицателни и положителни страни, тъй като всичко случващо се в този ден се явява като огледално отражение за нашата вътрешна същност, това, което сме отработили в своя живот. В този лунен ден символите и знаците са важни. Трябва да сте много внимателни, за да не пропуснете някой намек спуснат за вас от горе. Ако сте достатъчно умни, можете да разберете много и да получите важен урок за себе си. Всичко, което се случва днес, вие сами сте си го причинили. Няма случайности и особено в този ден. Вие сте предизвикали това, което се случва със своите действия и мисли. Ако нищо не се случи, значи всичко е наред. Живеете правилно. По принцип не се очакват специални опасности и проблеми. Бъдете внимателни, приятелски настроени и проявявайте доброта към другите. През този период не трябва да има прояви на егоизъм и егоцентризъм, дори в най-малки дози е недопустимо. Мислите не трябва да са отрицателни, бъдете благоразумни. Настройте се на положителна и доброжелателна вълна, проявете грижа, уважение и любов към другите хора. Не бъдете активни, по-добре да се отпуснете. Ако днес се появят кожни обриви или някои кожни заболявания, това показва, че вие не живеете според моралните закони. Полезно е да се почистят червата. Болест появила се днес може да бъде продължителна. По-малко да се спи. Стайните растения поливайте много умерено, тъй като в почвата остава много повече влага. Подстрижката ще увеличи вашата харизма, добре ще повлияе върху самочувствието и ще подсили вашите сили и здраве. Особено ще повлияе върху белите дробове. Луната е в намаляваща фаза. Косата може да бъде подрязвана, само ако искате да забавите растежа й и да укрепите корените на косата. Боядисване на косата - Не трябва да се експериментира с нови цветове. Следва 19 лунен ден от 19:11ч на 12 януари до 20:26ч на 13 януари 28 слънчев ден – Откажете се от всички важни дела. Да не се започва нищо ново. Хубаво е да изчистите всичко наоколо – жилището, тялото, да се борите с паразитите и други злини. Проявете внимание и загриженост към близките си. С благодарност приемайте всяка помощ. Добре е за уединение, медитации. Днес е съвпадът на Сатурн с Плутон – две от най-важните планети - Този аспект на дълбоката трансформация е глобален. Планетарният дует се свързва с промяната в остарелите структури и създаване на нови и по-жизнеспособни. Засяга и политическите системи като цяло в различните страни. Нещата няма да се случват веднага, но промените са неизбежни и са вече на старта. Аспекта засяга не само политическите, но и икономическите условия. Съединението на Сатурн и Плутон е близо до затъмнението, което подчертава значението на събитията от това време и вероятността от сурови сценарии. Тази двойка може да предизвика стрес, сложни събития, понякога трагични. Сподели:", "date": "2020.01.12", "title": "ЗВЕЗДИТЕ ГОВОРЯТ: Пазете се от кавги, днес е ден за оптимизъм"}
{"url": "https://pik.bg/%D0%BF%D1%81%D0%B8%D1%85%D0%BE%D0%BB%D0%BE%D0%B3-%D1%81-%D1%86%D0%B5%D0%BD%D0%B5%D0%BD-%D1%81%D1%8A%D0%B2%D0%B5%D1%82-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%B1%D0%BE%D1%80%D0%B8%D0%BC-%D1%81%D0%BB%D0%B5%D0%B4%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B0%D1%82%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D1%81%D0%BF%D0%BE%D1%80%D1%82-%D1%82%D1%80%D1%8F%D0%B1%D0%B2%D0%B0-news897490.html", "text": "Съществува ли следпразнична депресия и как да се преборим с подписнатото състояние след празничните дни. Тошко Тодоров от мездренското село Игнатица е категоричен пред БТВ, че две-три ракийки лекуват всякаква депресия бързо. В селото залагат още и на мурсалския чай, който помага за всичко. „Ако има мотика, няма да има депресия – казва леля Мария. - Като хванем мотиката и всичко лекува. Балканджиите са деянджии и на всичко издържат. Колкото и да са далече децата ни, всичко издържаме. На браздата, в градинките с животинките. Това е спасението”. Има ли следпразнична депресия и как да се справим със ситуацията след празниците коментира и психологът и психотерапевт Дора Прангаджийска. „Депресията е едно тежко състояние и е несериозно да говорим за депресия само след едни празници – категорична бе тя. - Депресия е много сериозно като диагноза. Говорим за едно подтиснато състояние. При всеки човек причините за подтиснатост са различни – биологични, социални и психични. Около празниците идва време на трескава подготовка за празника, блясък, голяма еуфория, движение в пълни магазини. Става дума за определен дял на системата ни, като се отделя хормона на щастието. Когато отмине този период е нормално тези хормони да започнат да спадат. Психиатри казват, че трябва да се вземе серотонин, но не го толерирам. За мен организмът ни е достатъчно интелигентен и сам знае как да се лекува. Необходимо е просто повече време за да влезе организма ни в релси. По празниците се променя социалната ни комуникация. Идват децата ни в дома, които живеят другаде, в чужбина. Това помага за отделянето на хормона на щастието. Период на очакване за хубави неща, за добро. Срещаме се с много приятели, които не сме виждали. Говорим за доброто, хубави пожелания се разменят. Цялата тази социална комуникация създава по-различен контекст. Когато това премине и децата ни си тръгнат, идват пустота, празнота. Необходим е един период за да приключим с това за да се върнем към нормалния живот. Този период не е толкова плашещ, ако не продължи повече от две-три седмици, до месец. След това, ако продължи, трябва да се потърси помощ.  Човек просто има нужда от време за естествено връщане към себе си. Всеки един цикъл завършва по естествен начин със затваряне към себе си. Еуфорията от празниците обаче пречи на това затваряне. Препоръчвам спорт, слънцето за възстановяване”. Сподели:", "date": "2020.01.12", "title": "Психолог с ценен съвет как да преборим следпразничната депресия: Спорт трябва"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BA%D0%B8%D1%82%D0%B0%D0%B9-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%BF%D1%8A%D1%80%D0%B2%D0%B8-%D1%81%D0%BC%D1%8A%D1%80%D1%82%D0%B5%D0%BD-%D1%81%D0%BB%D1%83%D1%87%D0%B0%D0%B9-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D0%BD-%D0%BE%D1%82-%D0%BD%D0%BE%D0%B2%D0%B8%D1%8F-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81-news897333.html", "text": "Епидемията от пневмония, която върлува в Централен Китай, доведе до първия смъртен случай, оповестиха китайските санитарни власти, цитирани от световните информационни агенции и „Дарик”. Става въпрос за заболяване, което вероятно е предизвикано от вирус, сходен с този на тежкия остър респираторен синдром. От 41 диагностицирани с новия коронавирус пациенти в град Ухан, който е с 11 млн. жители, един е починал, двама са приключили лечението си, а седем са в тежко състояние. Китайските власти по-рано оповестиха, че загадъчна форма на пневмония е засегнала 59 души в централната част на страната. Властите отбелязаха, че лабораторни тестове са дали възможност да бъдат изключени като причинители на заболяванията тежкият остър респираторен синдром, близкоизточният респираторен синдром, грипът, птичият грип и аденовирус. Следователно причинителят вероятно е нов коронавирус. Сподели:", "date": "2020.01.12", "title": "Властите в Китай потвърдиха първи смъртен случай, предизвикан от новия коронавирус"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BD%D0%B0%D0%B4-13-%D1%85%D0%B8%D0%BB-%D0%B4%D1%83%D1%88%D0%B8-%D0%BE%D1%82-%D0%B4%D0%BE%D1%80%D1%82%D0%BC%D1%83%D0%BD%D0%B4-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B8-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news897504.html", "text": "Над 13 000 души са евакуирани от град Дортмунд, провинция Северен Рейн-Вестфалия в Германия, предава МИА, цитирана от „Дарик”. Евакуацията се налага заради стари бомби, открити в близост до жилищни сгради. Смята се, че бомбите са от времето на Втората световна война, и са били хвърлени от съюзническите сили по време на войната. На гражданите е разпоредено рано тази сутрин да напуснат домовете си. Бомбите, някои от които се намират на около 500 метра от жилищни сгради, ще бъдат извадени и неутрализирани в късния следобед. Сподели:", "date": "2020.01.12", "title": "Евакуираха над 13 хил. души от Дортмунд заради бомби от Втората световна война"}
{"url": "https://pik.bg/%D1%80%D0%BE%D0%B1%D1%8A%D1%80%D1%82-%D0%B0%D0%B1%D0%B5%D0%BB%D0%B0-%D0%B5-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BC%D0%B0%D0%BB%D1%82%D0%B0-news897450.html", "text": "Робърт Абела ще е следващият министър-председател на Малта, предадоха световните агенции, цитирани от БНР. Той беше избран за лидер на управляващата Лейбъристка партия, което автоматично го направи и следващ премиер. Абела ще замени Джоузеф Мускат, който беше принуден да подаде оставка, след като разследването на убийството на журналистката Дафне Каруана Галиция уличи най-близкия му съветник. Юрист по професия, Абела спечели близо 57,9 процента от гласовете, изпреварвайки категорично съперника си и сегашен вицепремиер Крис Ферне. Мускат поздрави наследника си и каза, че ще му предаде поста в понеделник. В кратко изявление Абела каза, че се чувства смирен и очаква съвместната си работа с Ферне. В следобедните часове днес Абела ще произнесе първата си реч като партиен лидер на закриването на конгреса на Лейбъристката партия. Сподели:", "date": "2020.01.12", "title": "Робърт Абела е новият премиер на Малта"}
{"url": "https://pik.bg/%D0%BF%D0%B8%D0%BD%D0%B3%D0%B2%D0%B8%D0%BD%D0%B8-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BA%D0%B0%D0%BA-%D1%81%D0%B5-%D1%85%D0%BE%D0%B4%D0%B8-%D0%B2-%D1%81%D0%BD%D0%B5%D0%B3%D0%B0-%D0%B2-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D1%85%D0%B0%D1%80%D0%B1%D0%B8%D0%BD-news897474.html", "text": "Пингвини показват как се ходи в снега в китайския град Харбин, съобщават световните агенции, цитирани от БТВ. Петте пингвинчета са на възраст 2 години и живеят в един от най-студените градове в Китай. Там температурите могат да паднат до 35 градуса под нулата. Аквариумът, в който птиците живеят, ще им позволи да полудуват в снега през целия месец, като част от ежегодния Международен фестивал на лед и сняг в града. В Харбин в момента вали сняг, а температурата е около минус 7 до 8 градуса. Това е много добра температура за пингвините от Южния полюс, защото когато те са вътре в аквариума, температурата е около нула градуса и е близо до температурите през лятото на Южния полюс. Когато са навън по това време, на пингвините им е много приятно и тичат наоколо щастливи. Сподели:", "date": "2020.01.12", "title": "Пингвини показват как се ходи в снега в китайския град Харбин"}
{"url": "https://pik.bg/%D0%BC%D0%BE%D1%82%D0%BE-%D0%BA%D0%BE%D0%BB%D0%B5%D0%B4%D0%B0-%D0%B2-%D0%BF%D0%BB%D0%B5%D0%B2%D0%B5%D0%BD-%D1%81%D1%8A%D0%B1%D1%80%D0%B0-%D0%BD%D0%B0%D0%B4-13-000-%D0%BB%D0%B2-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0-news897322.html", "text": "Кампанията \"Мото Коледа\" в Плевен събра над 13 000 лв., което е най-големият ѝ успех от нейното създаване, съобщава БНР. С парите ще бъдат подпомогнати деца, които се нуждаят от лечение. Организаторите благодариха чрез социалните мрежи на всички плевенчани, които се отзоваха и подпомогнаха благородната инициатива. Мотористи от всички клубове зарадваха деца в неравностойно положение по Коледа. При отварянето на всички кутии стана ясно, че общо събраните пари са 13 628 лв., което прави тазгодишната кампания най-успешна. „Благодарим ви за доверието! Благодарим на всички, които ни потърсиха и пожелаха сами да се включат в кампанията – чрез поставяне на кутии, чрез лично събиране на средства, чрез идеи, организационна помощ. На всички участници и съпричастни на \"Мото Коледа\" Плевен – благодарим! Успяхме! Бъдете здрави и не забравяйте, че заедно можем повече! “, това написаха в социалните мрежи организаторите. Сподели:", "date": "2020.01.12", "title": "\"Мото Коледа\" в Плевен събра над 13 000 лв. за лечение на деца"}
{"url": "https://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0-%D0%B1%D0%BE%D0%BC%D0%B1%D0%B0-%D0%BF%D1%80%D0%B8-%D0%BE%D1%80%D0%BB%D0%B8%D1%82%D0%B5-news897319.html", "text": "След като се твърдеше, че Лудогорец проявява интерес към Алекс Сантана от Ботафого, сега българският шампион е свързван с друг футболист на бразилците, съобщава „Спортал”, като се позовава на информации в бразилските медии. Според данните, Лудогорец обмисля да подсили защитата си с Фернандо Костанца. 21-годишният бразилец играе на поста десен защитник и притежава италиански паспорт, което означава, че няма да заеме квота за чужденци извън Европейския съюз. Лудогорец обаче ще срещне конкуренция за подписа на бранителя в лицето на Фулъм и АПОЕЛ. За Ботафого Фернандо е изиграл 24 мача, два от които в бразилската Серия „А”. Сподели:", "date": "2020.01.12", "title": "Трансферна бомба при \"орлите\"?"}
{"url": "https://pik.bg/%D0%B3%D0%B0%D0%B2%D1%80%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%82%D0%B5%D0%BC%D0%B8%D0%B4%D0%B0-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D1%81%D1%82%D0%B0%D0%BD%D0%B0-%D1%83%D0%BB%D0%B8%D1%87%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82%D1%8A%D1%80-%D0%BD%D0%B0%D1%81%D1%80%D0%B5%D0%B4-%D0%B2%D0%B0%D1%80%D1%88%D0%B0%D0%B2%D0%B0-%D1%88%D0%B5%D1%84%D1%8A%D1%82-%D0%BD%D0%B0-%D0%B2%D0%BA%D1%81-%D0%BE-news897514.html", "text": "Скандалният съдия №1 у нас Лозан Панов унизи за пореден път позорно България и родната Темида пред света. Преди ден насред полската столица Варшава, забравяйки всякаква чест и морал, той се превърна в уличен протестър, маршируващ из тротоарите като обикновен битник. Съобщение със снимка за шокиращото му изпълнение публикува соросоидният правен сайт \"Де Факто\", където акцията на Панов е похвалена, защото бил проявил солидарност с колегите си от Полша. Няма и ред обаче, който да обяснява с какво право български магистрат, при това най-висшият съдия в държавата, е отишъл да протестира срещу чуждо правителство! Има ли легитимност изобщо Панов да присъства на подобни улични акции, да не говорим пък да държи табла с надпис \"България\" и да се представя от името на цялата ни съдебна власт? Позорът този път е нечуван, защото Панов май окончателно е забравил, че е положил клетва на първо място да брани честта на родината, законите и правото ни. Всякакви негови лични пориви може да следва, само след като хвърли оставка и отърве родната Темида от скандалното си участие в съдебната власт. Което трябваше отдавна да се случи и то с импийчмънт от Висшия съдебен съвет, който незнайно защо на няколко пъти му бе спестен. За такъв имаше поводи многократно именно заради подобни политически изцепки, на каквито няма право по закон. Той ги прави постоянно в България, но тъй като така и не му се потърси сметка, сега е отишъл да ни позори чак насред европейска столица. За капак на кадрите от уличния протест във Bapшaвa се вижда, че Лозан Панов скверни и съдийската тога, с която е облечен по време на тротоарния марш. И за да е пълен позорът - компания му правят друга скандална родна съдийка от соросоидните кръгове - Владислава Цариградска, апелативния магистрат Атанас Атанасов, както и провалената Нели Куцкова. Цариградска се прочу не по-малко позорно от Панов в последните месеци, след като лъсна фактът, че е женена за прочут ъндърграунд бос. ПИК разкри още през есента за топла връзка между соросоидния Съюз на съдиите в България и бандата на „Боксовете“ и Камен Балбузанов „Куката“ в Плевен, който пък е свързан и с Митьо Очите. Аферата лъсна покрай скандалното решение да бъде освободен убиецът на студента Андрей Монов - Джок Полфрийман, пуснат от шефа на ССБ и близък до Лозан Панов - Калин Калпакчиев. Връзката минава именно през съдия Владислава Цариградска-Бировска, която е инициаторът на обръщението, подписано от над 300 съдии в страната срещу съдийската колегия на ВСС и политическите реакции по казуса „Джок Полфрийман“, разкриваха тогава магистрати. В призива Цариградска-Бировска се оплакваше от заплаха за независимостта на съдиите, нарушен баланс между съд и прокуратура и какво ли още не. Зад това обаче лъсва фактът, че тя се опитва да влияе на прокуратурата и да нарушава баланса между двете колегии. Висшият съдебен съвет час по-скоро трябва да вземе отношение по скандалния казус с уличната проява на въпросните съдии в Полша, а още по-спешно да отърве Темида от позора Лозан Панов. Сподели:", "date": "2020.01.12", "title": "ГАВРА С БЪЛГАРИЯ И ТЕМИДА: Лозан Панов стана уличен протестър насред Варшава! Шефът на ВКС опозори държавата - мъкне се по тротоарите в тога с ъндърграунд съдийката Кака Владка и Нели Куцкова (СНИМКА)"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B7%D0%B0%D1%8F%D0%B2%D0%B8-%D1%87%D0%B5-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-%E2%80%9E%D0%BE%D1%82%D0%B1%D0%BB%D0%B8%D0%B7%D0%BE%E2%80%9C-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD-%D0%B8-%D0%B5-%E2%80%9E%D0%B2%D0%B4%D1%8A%D1%85%D0%BD%D0%BE%D0%B2%D0%B5%D0%BD%E2%80%9C-%D0%BE%D1%82-%D1%81%D0%BC%D0%B5%D0%BB%D0%BE%D1%81%D1%82%D1%82%D0%B0-%D0%BD%D0%B0-%D0%B8%D1%80%D0%B0%D0%BD%D1%86-news897481.html", "text": "Президентът на САЩ Доналд Тръмп заяви в профила си в социалната мрежа „Туитър“, че администрацията му следи отблизо протестите в Иран, след като правителството на тази страна призна, че силите й са свалили украинския самолет, предава Reuters, цитиран от \"Фокус\" . „За смелия, страдащ народ на Иран: Аз ви подкрепям от както съм президент и моята администрация ще продължи да ви подкрепя. Следим внимателно вашите протести и сме вдъхновени от вашата смелост“, написа Тръмп. Сподели:", "date": "2020.01.12", "title": "Тръмп заяви, че наблюдава „отблизо“ протестите в Иран и е „вдъхновен“ от смелостта на иранците"}
{"url": "https://pik.bg/%D1%82%D0%B5%D1%85%D0%B5%D1%80%D0%B0%D0%BD-%D1%81%D0%B5-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-news897473.html", "text": "Стотици демонстранти се събраха в иранската столица Техеран, за да изразят недоволството си от реакциите на официалната власт. Хората нарекоха политиците лъжци заради това, че са отричали, че ирански ракети непредумишлено са ударили украинския самолет. При инцидента на 8 януари загинаха 176 души. Според местни медии пред най-малко два университета в Техеран са събрали 1000 души, предимно студенти. Полицията е използвала сълзотворен газ, да ги разпръсне. Демонстрантите настояват пряко отговорните за удара и онези, които са го прикривали, да бъдат наказани. В Туитър американският президент Доналд Тръмп изрази подкрепа за протеста, като го определи като вдъхновяващ. Сподели:", "date": "2020.01.12", "title": "Техеран се вдигна на протест срещу властите в Иран заради свалянето на украинския самолет"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%B7%D0%B0-%D0%B3%D1%80%D0%B5%D1%88%D0%BA%D0%B8-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-news897482.html", "text": "\"Можех да направя някои неща много по-добре\", каза той в телевизионно интервю. Кабинетът е остро критикуван, че не успява адекватно да овладее пожарите, които вече месеци бушуват в Австралия. До момента загиналите са 28, повече от 2 000 жилища са изпепелени. Скот Морисън обеща мащабно разследване - не само за причините, но и за начина, по който са се справили местните власти. За последствията от огнената стихия ще бъдат заделени 76 милиона австралийски долара - става дума не само за пряко покриване на щетите, но и за застраховки и здравни фондове, които да подпомогнат пострадалите. \"Мисля, че първата стъпка, очевидно е нуждата да преосмислим начина си на действие в национален план. Нека не забравяме, че все още нищо не е свършило и ние се борим със стихията. Мисля, че нов план е необходим и аз ще предложа на кабинета, но той трябва да бъде съгласуван и с местната власт, коментира Морисън. Премиерът на Австралия Скот Морисън, призна, че е сбъркал в начина, по който е реагирал при огнената криза в страната, съобщава БНТ. Сподели:", "date": "2020.01.12", "title": "Властите в Австралия признаха за грешки в борбата с огнения ад"}
{"url": "https://pik.bg/%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BE%D0%BD%D0%B5%D0%B2%D0%B8%D0%BD%D0%B5%D0%BD%D0%B8%D1%82%D0%B5-%D0%B7%D0%B0-%D0%B2%D0%B7%D1%80%D0%B8%D0%B2%D0%B0-%D0%B2-%D0%B7%D0%B0%D0%B2%D0%BE%D0%B4-%D0%BC%D0%B8%D0%B4%D0%B6%D1%83%D1%80-news897445.html", "text": "Апелативният съд в София отложи за 5 март делото срещу оневиняването на четиримата обвиняеми за взрива в Горни Лом, при който загинаха 15 души. Трагедията в завод „Миджур“ се разигра на 1 октомври 2014 г., съобщава „Конкурент”. Бащата на загиналия при взрива Михаил, Димитър Димитров в своята жалба до съда като частен обвинител, протестира че във внесения обвинителен акт прокуратурата не е привлякла всички, които имат отношение и вина за случилото се. \"Това беше моето виждане, че в този си вид обвинителният акт не отговаря на действителността на точно които са виновници. Има и други, които според мен имат по-съществена вина и са разрешили и допуснали трансфера на това голямо количество противопехотни мини на територията на България\", каза почерненият родител. Димитър Димитров обясни, че аргументите му се базират на европейска директива и българския закон за експортния контрол на продукти, свързани с отбрана. Сподели:", "date": "2020.01.12", "title": "Отложиха делото за оневинените за взрива в завод \"Миджур\""}
{"url": "https://pik.bg/%D0%BA%D0%BE%D0%BB%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D0%BD%D0%B0-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F-%D0%BF%D0%B5%D1%80%D0%BD%D0%B8%D0%BA-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news897559.html", "text": "Кола се преобърна на пътя между Перник и София, малко преди Владая. Двама са пострадали, предава Би Ти Ви. В района на катастрофата настилката е хлъзгава, има и мъгла. Причините за инцидента се изясняват. Сподели:", "date": "2020.01.12", "title": "Кола се обърна по таван на пътя София-Перник, има пострадали"}
{"url": "https://pik.bg/%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%B5%D0%BC%D0%B0%D1%82-%D0%B3%D1%80%D0%B8%D0%B6%D0%B8%D1%82%D0%B5-%D0%B7%D0%B0-%D0%BC%D0%B0%D0%BB%D0%BA%D0%B8%D1%8F-%D0%B1%D1%80%D0%B0%D1%82-%D0%BD%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%8F-%D1%83%D0%B1%D0%B8%D0%B5%D1%86-%D0%BE%D1%82-%D0%B3%D0%B0%D0%BB%D0%B8%D1%87%D0%B5-news897555.html", "text": "Социалните власти ще поемат грижите за по-малкия брат на убиеца от Галиче Аксел, пише \"Конкурент\". Детето е на 12 г. и засега не е ясно кой се грижи за него. Вероятно до часове от Закрила на детето в Бяла Слатина ще поемат грижите над хлапето, което на практика се отглежда само. Брат му Аксел вече ужаси цяла България с бруталното убийство на Андрея Асенова. Сподели:", "date": "2020.01.12", "title": "Социалните поемат грижите за малкия брат на бруталния убиец от Галиче"}
{"url": "https://pik.bg/%D0%B2%D0%BE%D0%B9%D0%BD%D0%B0-%D0%BD%D0%B0-%D0%BF%D1%8A%D1%82%D1%8F-14-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news897512.html", "text": "При тях няма загинали, а 14 са пострадалите. В София за денонощието са регистрирани 27 леки и една тежка катастрофи, при които има един ранен. От началото на 2020 г. са станали 138 пътни произшествия, при които девет души са загинали, а 175 са били ранени. През изминалото денонощие на територията на страната са станали 11 тежки пътнотранспортни произшествия /ПТП/, съобщават от МВР. Сподели:", "date": "2020.01.12", "title": "ВОЙНА НА ПЪТЯ: 14 души пострадаха при катастрофи в страната"}
{"url": "https://pik.bg/%D0%B0%D0%B1%D1%81%D1%83%D1%80%D0%B4%D0%BD%D0%BE-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B8%D1%80%D0%B0%D1%82-%D0%BE%D1%82-%D0%B2%D0%B8%D0%B4%D0%B8%D0%BD-%D0%BA%D1%8A%D0%BC-%D0%BB%D0%BE%D0%BC-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81-%D0%B8%D0%BD%D1%81%D1%83%D0%BB%D1%82-news897519.html", "text": "Средно между двама и трима пациенти дневно се транспортират от Видин до неврологичното отделение на ломската болница, съобщава „Конкурент”. До абсурдната ситуация се стигна, след като „Многопрофилната болница за активно лечение „Свети Николай Чудотворец” в Лом приема пациенти на временно закритото неврологично отделение на болницата във Видин. „В момента в Лом се лекуват 10 души с инсулти и тежки неврологични случаи. Имаме модерна система за лечение, имаме добри лекари и база - каза управителят на болницата в Лом д-р Георги Савков. - Линейки на спешната помощ във Видин имат готовност да превозват пациентите от Видин до Лом. Дневно се правят по 2 – 3 курса”. Отделението по неврология на болницата във Видин няма да бъде трайно затворено. В момента лекарите в него са в намален състав и това не отговаря на стандартите. Водят се разговори с доктори  от други места, които да започнат работа във видинското отделение. Големият проблем е заплащането, казват лекарите. Това е и причината невролозите от Видин да търсят работа в други болници. Сподели:", "date": "2020.01.12", "title": "Абсурдно: Транспортират от Видин към Лом пациенти с инсулт"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B2-%D0%B0%D0%B4%D0%B5%D0%BB%D0%B1%D0%BE%D0%B4%D0%B5%D0%BD-news897576.html", "text": "Българинът Алберт Попов зае 13-о място в слалома от Световната купа по ски-алпийски дисциплини в швейцарския зимен център Аделбоден, предава спортал.бг. Попов даде 27-о време в първия манш - 54.54 секунди, но направи страхотно спускане във втория. Българинът записа трето време във втория манш 54.95 секунди и с общо време 1:49.49 минута се нареди 13-и в крайното класиране. Това е трето влизане за българина в точките след 12-ото място във Вал д’Изер и 18-ото в Мадона ди Кампилио преди няколко дни. Швейцарецът Даниел Юл триумфира пред родна публика. Той спечели първия манш и въпреки че даде 15-о място във втория стигна до успеха с общо време 1:48.73 минути. За Юл това е втори успех за сезона и трета победа в кариерата за Световната купа. Юл донесе първа швейцарска победа в слалома в Аделбоден след Марк Бертод през 2007 година. Втори на 23 стотни от секундата остана Хенрик Кристоферсен (Норвегия), а трети финишира Марко Шварц (Австрия) с пасив от 28 стотни. В класирането за Малкия глобус в слалома води Кристоферсен с 322 точки, а Юл е втори с 290. Трети е Клеман Ноел с 240, който сгреши във втория манш и не взе точки в Аделбоден. Попов направи скок с четири места и вече е 24-и в класирането в дисциплината с 55 точки. Постижението на Попов е историческо за България, тъй като за първи път наш скиор печели точки за Световната купа в слалома в Аделбоден. След второто си място днес Хенрик Кристоферсен увеличи преднината си в генералното класиране за големия Кристален глобус и вече има актив от 611 точки. Втори е Алекси Пентюро (Франция), който днес завърши осми, с 533 точки, а трети е Александър Аамод Килде (Норвегия) с 519 точки. Алберт Попов се изкачи на 69-о място с 55 точки. След седмица е слаломът във Венген, Швейцария, в който Попов отново ще вземе участие. Другият българин Камен Златков не успя да се класира за втория манш, след като се 46-ия в първия с време 55.74 секунди. Крайно класиране в слалома за мъже в Аделбоден: 1. Даниел Юле (Швейцария) - 1:48.73 минута (53.15 секунди в първия манш и 55.58 секунди във втория манш) 2. Хенрик Кристоферсен (Норвегия) - 1:48.96 минута (53.82 и 55.14) 3. Марко Шварц (Австрия) - 1:49.01 (53.74 и 55.27) 4. Рамон Ценхойзерн (Швейцария) - 1:49.09 (53.48 и 55.61) 5. Виктор Мюфа Жанде (Франция) - 1:49.14 (53.87 и 55.27) 6. Линус Щрасер (Германия) - 1:49.23 (54.48 и 54.75) - - - - - - - - 13. Алберт Попов (България) - 1:49.49 (54.54 и 54.95) Сподели:", "date": "2020.01.12", "title": "Българска сензация в Аделбоден"}
{"url": "https://pik.bg/%D1%82%D0%B5%D1%85%D0%B5%D1%80%D0%B0%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-news897557.html", "text": "Иран потвърди, че за кратко е арестувал посланика на Великобритания Роб Макеър, информира АФП. Техеран поясни, че дипломатът е бил освободен веднага след установяване на самоличността му. По-рано посланикът на Великобритания в Техеран отрече да е вземал участие в демонстрация срещу иранското правителство във връзка със сваления украински пътнически самолет. Иранските власти за кратко задържаха Роб Макеър, което предизвика гневна реакция от страна на Лондон. Роб Макеър съобщи, че е бил задържан за около 30 минути. Вчера в Техеран се надигнаха протести, след като властите признаха, че иранските военни са поразили с ракета украинския самолет, който се разби в сряда край столицата на страната. Протестиращите поискаха оставката на аятолах Али Хаменеи, както и да бъдат наказани виновните за катастрофата. Сподели:", "date": "2020.01.12", "title": "Техеран потвърди ареста на британския посланик"}
{"url": "https://pik.bg/%D0%BA%D1%80%D0%B0%D0%B9-%D0%BD%D0%B0-%D0%BC%D0%B0%D0%BD%D0%B4%D0%B0%D1%82%D0%B0-%D0%B4-%D1%80-%D0%B4%D0%B5%D1%87%D0%B5%D0%B2-%D1%85%D0%B2%D1%8A%D1%80%D0%BB%D1%8F-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D1%88%D0%B5%D1%84-%D0%BD%D0%B0-%D0%BD%D0%B7%D0%BE%D0%BA-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-%D1%81%D1%80%D0%B5%D1%89%D1%83-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B0%D0%BD-news897575.html", "text": "Д-р Дечо Дечев се оттегля от НЗОК, обяви самият той в интервю за \"Дарик радио\". Шефът на здравната каса уточни, че е поел ангажимент в рамките на този мандат, който приключва на 12 март т.г. \"Здравната каса заплаща едно лекарство за частна болница на 7 пъти по-висока цена, отколкото същото за държавна и общинска\", каза управителят на здравноосигурителната институция. Парадоксът е резултат от законови текстове на здравните власти, които Дечев определи като лобистки. Той уточни, че в няколко случая през 2019 година здравната каса е поставяна пред свършен факт и пример за това е обещанието на здравния министър Кирил Ананиев, че ще даде 50 млн. лв. на медицинските сестри от бюджета на държавата. Изведнъж обаче се установява, че това няма как да стане и средствата трябва да се осигурят от здравната каса. Резултатът от тази политика е, че се наказват работещите болници, а парадоксалното е, че предложенията в здравеопазването идват от хора, на които професионалният живот е минал в правене на бюджети, заяви още Дечев, визирайки здравния министър Кирил Ананиев. Според Дечев се налага основна ревизия  на здравната каса, защото институцията не е адекватна на промените, които са настъпили в последните 20 години от съществуването ѝ. Сподели:", "date": "2020.01.12", "title": "КРАЙ НА МАНДАТА: Д-р Дечев хвърля оставка като шеф на НЗОК с остри думи срещу министър Ананиев"}
{"url": "https://pik.bg/%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D1%80%D0%B0%D0%B7%D1%83%D0%BC%D0%B0-%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D1%81%D0%B5-%D0%BF%D1%80%D0%B0%D0%B2%D0%B8-%D1%81-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%B7%D0%B0-%D0%B4%D0%B0-%D0%BD%D1%8F%D0%BC%D0%B0--news897563.html", "text": "Може да няма промишленост достатъчно, може да няма всичко, но без вода и въздух не може. Така че това е, което трябва да почнем да правим. В момента ние варварски изсичаме старите гори. Лъжем се с разни такива смешки, че виждате ли общата площ на горите се увеличава и така нататък. Ние режем вековни гори, вековни букови и дори дъбови гори, и борови също, садим някакви фиданки, които може би след 50 или 100 години ще станат стари гори и си мислим, че сме свършили нещо. Ние си унищожаваме природата. Това го правят в момента бразилците по най-безобразен начин, това го правят руснаците, унищожават сибирските гори, защото са ги дали на китайците да секат зверски и безмилостно тези гори. Това коментира по повод водната криза в Перник пред \"Фокус\" анализаторът проф. Михаил Константинов. \"Просто човечеството се държи като абсолютно побъркано. Не става въпрос за бъдещите сто години. Става въпрос за непосредствено оцеляване. Това, което ще настъпи като промяна на климата, то не е само наша дейност това, разбира се, и не само затоплянето, това, което настъпва, е действително повишаване на температурите, разтопяване на големите ледници, които са на земята, не става въпрос за ледници като на Северния полюс, а за ледниците при Гренландия и в Антарктида. Ако те се разтопят, което е перспективата, сега ще ви кажа едно число – малко така седнете спокойно – морското ниво ще се повдигне между 60 и 80 метра. Така че тези смешки, дето разправят, че до края на века щяло да се вдигне с 50 см морското ниво, са наистина смешки. Тук говорим за много десетки метри промяна на морското ниво, както е било и преди много, да кажем преди половин милион години, а даже и наскоро, преди 15 хил. години е било така. Представете си, какво ще стане с крайбрежните зони на света. Колко държави ще изчезнат и колко големи градове няма да ги има\", коментира професорът. Михаил Константинов е категоричен, че това, което трябва да се направи моментално, е следното: \"Големите водоеми на страната са пълни под 50% или около 50%. Тоест няма опасност водната вълна, приливната вълна, да скъса стените и да залее територии. Няма такава опасност в момента. Следователно трябва да се забрани използването на тяхната вода за всякакви други цели, освен за битово-питейни нужди. Знам, че ще ме намразят много тези производителите на ток и разни други хора, но това е най-важното. Просто трябва да се спре. Това е, което трябваше да направят за язовир „Студена“ миналата година през пролетта и лятото, и сега щеше да има някаква вода все пак там. Това е трябвало да се направи във всички големи водоеми. И не е вярно, че не може язовир „Искър” да бъде източен. Ние помним как поради абсолютно безумния кретенизъм зорлем беше източен язовир „Искър”, който иначе има 600 млн. кубични метра водоизместимост, беше докаран до някакво смешно ниво само през 90-те години на миналия век. Така че язовир „Искър” и всички големи язовири, особено тези, които са критични за водоползване за големи общности, за големи градове, големи маси хора, там просто всичко друго трябва да спре. Само за пиене вода. И да чакаме да се стопи снегът. И да се молим да има достатъчно сняг, защото почна напоследък да вали, но друг път по това време има по 3-4 метра някъде в планините сняг, в момента е метър, метър и нещо. Дай, Боже, да падне още сняг, но трябва дотогава да икономисваме и всяка капка вода. Просто спирате водата, за нищо друго не я давате. Знам, че това, което казвам не е и съвсем безопасно, защото това са многомилионни интереси, които ще бъдат засегнати, но няма нищо по-важно от живота и здравето на българските граждани\", анализира проф. Константинов. Сподели:", "date": "2020.01.12", "title": "ГЛАСЪТ НА РАЗУМА: Проф. Михаил Константинов обясни какво да се прави с язовирите, за да няма водни кризи"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%82%D1%80%D0%B8%D0%BC%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B2-%D0%BF%D0%B5%D1%80%D0%BD%D0%B8%D0%BA-news897523.html", "text": "Трима тийнейджъри са задържани за притежание на наркотици при акции на полицията в Перник, съобщава „Струма.бг”. Служители от Второ РУ проверили момче на 17 години и момиче на 16. Това станало до жилищен блок на ул. „Ю. Гагарин“ в кв. „Изток“. От младежа са иззети две пликчета, съдържащи бяло твърдо вещество с тегло малко над 1, 2 грама. Полевият тест показал, че това е екстази. У девойката са открити няколко полиетиленови пликчета с бяло твърдо вещество. Оказало се, че това са екстази и амфетамин с тегло малко под 3 грама. Двамата са задържани за 24 ч. с полицейска мярка. При друга акция криминалисти от Първо РУ задържали 17-годишен младеж. От него е иззето пакетче с бяло прахообразно вещество. Тестът установил, че става въпрос за ефедрин с тегло над 5 грама. И на него му е наложена 24-часова полицейска мярка. Започнати са бързи производства по чл. 354 „а“, ал. 3 от НК и работата продължава под надзора на Районна прокуратура – Перник. Сподели:", "date": "2020.01.12", "title": "Задържаха трима тийнейджъри с наркотици в Перник"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%82%D0%B5%D1%80%D0%B5%D0%BD%D0%BD%D0%B8%D1%8F%D1%82-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3-%D0%BD%D0%B0-%D0%B1%D0%BE%D0%B7%D0%B0%D0%B9%D0%BD%D0%B8%D1%86%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news897595.html", "text": "Теренният мониторинг на бозайниците започна в България, съобщиха от компанията, която го прави. В момента се извършва зимен мониторинг на прилепите в България, съгласно Методиката за мониторинг и оценка състоянието на зимуващите видове. През януари и февруари ще се обследват прилепите в страната. В месеците януари и февруари 2020 г. ще се обследват прилепите в над 55 естествени пещери и изкуствени убежища. За целта ще бъдат посещавани основно пещерите, като се извърши мониторинг на зимуващите видове прилепи, като се използват само дистанционни методи за броене – заснемане на струпвания или единични екземпляри, отчитане на маркирани прилепи с пръстени, измерване на температура и влажност на пещерното убежище, оценка на заплахите на местообитанието. Категорично няма да бъдат отнемани, задържани за временно или постоянно нито живи, нито мъртви екземпляри от описаните видове прилепи. Сподели:", "date": "2020.01.12", "title": "Започна теренният мониторинг на бозайниците в България"}
{"url": "https://pik.bg/%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81-%D1%87%D0%B5%D1%82%D0%B8%D1%80%D0%B8-%D0%B0%D0%BA%D1%82%D0%B0-%D1%81%D0%BB%D0%B5%D0%B4-%D0%BD%D0%BE%D1%89%D0%BD%D0%B0-%D0%B0%D0%BA%D1%86%D0%B8%D1%8F-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-news897529.html", "text": "Популярно пловдивско заведение ще отнесе сериозни глоби от НАП, РЗИ и пожарната заради множество нарушения, открити при полицейска акция снощи в него, съобщава „Дарик”. Според данните, проверката в бара е била в рамките на специализирана полицейска операция в заведенията, проведена на територията на Пловдив и в село Крумово. В операцията са участвали служители на Икономическа полиция, Специализираните полицейски сили, НАП, Митница Пловдив, Агенцията по храните, РЗИ, Инспекцията по труда, пожарната и общинския инспекторат.  Освен бара, са проверени още заведения - в Пловдив и Крумово. От обектите е изискана цялата търговска документация. Проверки са извършени за спазването на изискванията за тютюнопушене на закрити и обществени места, сервиране на алкохолни напитки и продажба на тютюневи изделия на лица под 18-годишна възраст, спазване разпоредбите на закона за храните, наличие на изправни фискални устройства, трудови договори на наличния персонал и спазване на работното време, както и наличие на изправни пожарогасителни средства и планове за евакуация при възникнали произшествия. Съставени са два акта за пушене в заведението. Предстои собствениците да получат също акт от пожарната за неосигурена евакуация според броя места,  както и акт от данъчните за разлики в касовата наличност. От общинския инспекторат е констатирано, че категоризацията на заведението е на името на стария собственик. Инспекцията по труда са връчили призовка за представяне на документи. В заведение на Малката главна е установено, че кафе-барът няма разрешение за удължено работно време. На собствениците ще бъде съставен и акт от данъчните. Осем непълнолетни са открити след 22:30 часа при акцията в кафе-аперитив в Крумово. Един от тях работел зад бара, като замествал бармана без трудов договор. На място е извикан автопатрул на Пето РУ в Пловдив, откъдето ще се произнесат по случая. И тук данъчните са съставили акт за разлики в касовата наличност. От Регионалната здравна инспекция са глобили с акт собствениците заради тютюнопушене на обществено място. От Инспекцията по труда са се натъкнали на още един служител без трудов договор, освен непълнолетния барман и ще наложат санкции на заведението. Сподели:", "date": "2020.01.12", "title": "Популярно заведение в Пловдив с четири акта след нощна акция на полицията"}
{"url": "https://pik.bg/%D1%83%D1%87%D0%B5%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5---%D1%80%D0%B0%D0%B7%D0%B1%D1%80%D0%B0-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D1%85%D1%8A%D1%80%D0%BA%D0%B0%D0%BD%D0%B5%D1%82%D0%BE-news897530.html", "text": "Отдавна е известно, че загубата на телесно тегло може да помогне за справяне с проблема, но сега стана ясно защо отслабването намалява риска от обструктивна сънна апнея. \"Много лекари и експерти не са обръщали нужното внимание на наличието на дебел език при лечение на сънна апнея - заяви ръководителят на екипа Ричард Шуоб. - Сега вече знаем, че дебелият език е рисков фактор и че състоянието на засегнатия от сънна апнея пациент се подобрява, когато езикът му намали размерите си.\".В бъдеще хора може да се преглеждат за сериозни заболявания, като се изследват размерите на езиците им. Продължителната сънна апнея е свързана с редица заболявания и здравословни проблеми, като сърдечни болести, диабет тип 2, инсулт, високо кръвно налягане, депресия. Изследването с помощта на ядреномагнитен резонанс на гърлото и носа у затлъстели пациенти позволило да се установи, че намаляването размерите на езика е ключът към справянето с проблема. Проучването обхванало 67 пациенти с индекс на телесна маса над 30, които са засегнати от лека или тежка форма на обструктивна сънна апнея. Посредством диета или хирургична интервенция те загубили почти 10 процента от телесното си тегло за 6 месеца. Ларинксът на всеки участник бил сканиран преди началото и след края на изследването. Извършените тестове показали, че симптомите са се подобрили с 31 процента, допълва БТА. Специалисти хвърлиха светлина върху една от главните причини за хъркането, съобщава в. \"Мирър\". Учени от Пенсилванския университет заключиха, че то може да се дължи на дебел език. Сподели:", "date": "2020.01.12", "title": "Учен направи революционно откритие - разбра причините за хъркането"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D1%85%D0%B8%D0%BB%D1%8F%D0%B4%D0%B8-%D1%85%D0%BE%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D1%83%D0%BB%D0%BA%D0%B0%D0%BD-%D0%B2%D1%8A%D0%B2-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-news897531.html", "text": "Огромен облак от бяла и сива пепел с височина един километър се образува над основния кратер на вулкана Таал, намиращ се на 66 км южно от Манила. Местните власти казаха, че около 6000 души са били евакуирани, включително десетки туристи. Изригването бе предшествано от изпускане на пара и няколко труса, съобщи Филипинският институт по вулканология и сеизмология. Временно са спрени полетите на летището в Манила, допълва БТА. Вулкан изригна днес край столицата на Филипините, което наложи евакуацията на хиляди хора от домовете им, предаде ДПА. Сподели:", "date": "2020.01.12", "title": "Евакуираха хиляди хора заради вулкан във Филипините"}
{"url": "https://pik.bg/%D0%BD%D0%B5%D0%BE%D0%B1%D1%8F%D0%B2%D0%B5%D0%BD-%D0%BC%D0%B8%D0%BD%D0%BE%D0%BC%D0%B5%D1%82%D0%B5%D0%BD-%D0%BE%D0%B1%D1%81%D1%82%D1%80%D0%B5%D0%BB-%D0%BF%D0%BE%D1%80%D0%B0%D0%B7%D0%B8-%D0%B8%D1%80%D0%B0%D0%BA%D1%87%D0%B0%D0%BD%D0%B8-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%BD%D0%B0-%D1%81%D0%B0%D1%89-news897611.html", "text": "Девет минометни снаряда паднаха в иракската военновъздушна база Балад, където има американски войски. При обстрела са ранени 4-ма иракски войници, съобщиха два военни източника, цитирани от ДПА и Ройтерс. Снарядите паднали на самолетната писта в базата, намираща се на 80 км (50 мили) северно от Багдад, предаде БТА. До момента никой не е поел отговорност за атаката, която идва в момент на засилено напрежение между САЩ и Иран. Само преди дни Иран нанесе ответен удар на Съединените щати след убийството на генерал Касем Солеймани.  Две военни бази в Ирак, където са разположени американски военни, бяха обстреляни с балистични ракети. Сподели:", "date": "2020.01.12", "title": "Необявен минометен обстрел порази иракчани във военна база на САЩ"}
{"url": "https://pik.bg/%D1%81%D1%8A%D1%80%D0%B1%D0%B8%D1%8F-%D0%BB%D0%B8%D0%BA%D1%83%D0%B2%D0%B0-%D1%81-%D0%B0%D1%82%D0%BF-%D0%BA%D1%8A%D0%BF-news897591.html", "text": "Сърбия е първият шампион на АТП Къп. Новак Джокович и компания се наложиха над Испания с 2:1 победи във финала в Сидни. \"Плавите\" спечелиха емоционалния сблъсък след обрат. В първия мач на сингъл Душан Лайович отстъпи в два сета на Роберто Баутиста-Агут. След това обаче в двубоя, противопоставящ първите двама в света - Рафаел Надал и Джокович, сърбинът игра по блестящ начин и спечели дуела в два сета. В решителния мач на двойки, Джокович и Троицки победиха с 6:3, 6:4 тандема Пабло Кареньо-Буста - Фелисиано Лопес. За Джокович това е втора титла в отборен турнир със Сърбия, след като през 2010 г. той триумфира и в купа \"Дейвис\". Сподели:", "date": "2020.01.12", "title": "Сърбия ликува с АТП Къп"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D0%BB%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D1%81%D0%B8---%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0%D1%82%D0%B0-%D0%B2%D0%B0%D1%81%D0%B8%D0%BB%D0%B5-news897092.html", "text": "Василена Гръбчева, голямата любов на топергена на Би Ти Ви Антон Хекимян, разкри пола на детето, което очаква от младия доктор Асен Цеков. Репортерката, която скъса с Хекимян, въпреки годежа им, ще стане майка на момиченце, разкри ПИК TV. Василена издаде това чрез публикация във \"Фейсбук\", с която благодари на съдбата за това, че през миналата година й изпрати мъжа, с когото да създаде семейство и челяд. Осведомени коментират, че докторът бил толкова влюбен във Василена, че бил готов да угоди на всичките й капризи, породени от властният й характер. Така например, въпреки отговорната професия на любимия й и дългият му работен ден, младият неврохирург въртял и голяма част от домакинството. Самият д-р Цеков, за когото казват, че е една от надеждите на българската медицина, е признавал, че предимно той се занимава с готвенето, а останалата част от домакинството - както Василена нареди. Красивата репортерка на Нова тв не била от жените, които гледат мъжете си в очите и им се подчинават безпрекословно за всичко. След раздялата й с Хекимян самата тя намекна, че колегата й се е опитвал да контролира личното й пространство и да ограничава свободата й, и това е довело до края на отношенията им. \"С един мъж може да ме раздели това да се опита да ми ограничи свободата. За мен моето лично пространство и личният ми свят са много важни и той трябва да ги уважава\", признавала е Василена. Сподели:", "date": "2020.01.12", "title": "ПЪРВО В ПИК: Голямата любов на Антон Хекимян разкри пола на детето си - репортерката Василена Гръбчева ражда от светило в медицината"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8%D0%B2%D0%B0%D0%BD-%D0%B8%D0%B2%D0%B0%D0%BD%D0%BE%D0%B2-%D1%81-%D0%B2%D0%BD%D1%83%D1%87%D0%B5-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news894008.html", "text": "Щъркелът е кацнал в дома на големия актьор Иван Иванов, който на 68-годишна възраст за пръв път изпитва щастието да бъде дядо. С внуче го дарил по-големият от двамата му синове – Георги, който е плод на любовта му с първата му съпруга. Целият декември в семейството на звездата от „Всичко е любов“ е изпъстрен с поводи за събиране край масата. Цялото семейство се скупчило край трапезата още на 16 декември, когато Иванов добави още един лазарник към своите достолепни 67 години. Празненството, с чиято организация се заела съпругата му Петя Силянова, уважили синът му Георги с жена си и детето им, както и по-малкият му полубрат Стефан, известен в публичното пространство с рапърския си псевдоним Уош МС. Макар и той да е вече на 35 години и да му е време за деца, този път не завел булка в дома на родителите си, защото неотдавна се раздели с годеницата си Мария, с която бяха пред сватба и майка му и баща му много харесваха. До разлъката се стигнало, защото Уош бил готов да стане татко и настоявал двамата да минат под венчилото, а по-малката от него с 13 години Мария не била сигурна, че е готова за подобни важни крачки. В дома на татко си семейството се събрало и за Бъдни вечер. Още преди десетилетие Иван и Петя избягаха от светската суматоха и намериха уют и спокойствие в къщата си в село Оборище. Там стопанисвали китна градина, в която през лятото гледали зарзават, а от известно време насам имали и животинки.  „Намерих своето място на село. Общувам с хората за т.нар. простички неща. В киното прекарвахме по-голяма част от живота, но и тогава се занимавах с простички неща. Отивах и вършех конкретно, просто физическо действие, подплатено, разбира се, с емоционална поддръжка. Бях предан и отдаден на киното. Отивах, свършвах си работата и изчезвах. И тогава не участвах в т.нар. интелектуален елит”, сподели преди време Иван Иванов. През зимата обаче с жена му си идвали и до София, когато имало снегове и поледици и се страхували да не стане някой сакатлък. Сподели:", "date": "2020.01.12", "title": "САМО В ПИК И \"РЕТРО\": Иван Иванов с внуче за празниците"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81%D0%B5-%D1%80%D0%B0%D0%B7%D0%BF%D0%BB%D0%B8%D1%82%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%82%D1%8F%D0%BB%D0%BE-%D0%BD%D0%B0-%D0%B6%D0%B5%D0%BD%D0%B0-%D0%B4%D0%BE-%D1%85%D0%B8%D0%B6%D0%B0-%D0%B0%D0%BB%D0%B5%D0%BA%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%82%D0%BE%D0%B2%D0%B0-%D0%BB%D0%B8-%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-news897569.html", "text": "Тялото на жена е намерено в планината Витоша в района на хижа „Алеко“. Това съобщиха от пресцентъра на МВР. Разследва се дали това е изчезналата преди дни Калина. Тялото е намерено около обяд днес. Самоличността е установена. Жената е обявена за издирване на 31 декември. По първоначални данни става дума за самоубийство. На място се извършва оглед. Близки на изчезналата на 31 декември Калина Петрова от София откриха преди това колата й. За това съобщи неин приятел във Фейсбук. \"Намерихме колата й, паркирана в кв. Драгалевци на ул. Генерал Ковачев 32 (началото на пътеката към Алеко). Предполага се, че е паркирана там на същата дата около 16:00 ч. Последно облечена е била със вишнево-червено яке. В момента се организират планинарски служби за обход на планината\", пишеше той. За последно младата жена е видяна около 13,30 часа на 31 декември в столичния жк \"Яворов\". Калина е изчезнала с личния си автомобил \"Шкода Октавия\" (жълто-пясъчен цвят с регистрационен номер СВ0707BK). Близките й призоваха за помощ в социалните мрежи, а след това майката и сестрата на младата жена са потърсили и съдействие от полицията. Сподели:", "date": "2020.01.12", "title": "МИСТЕРИЯТА СЕ РАЗПЛИТА: Откриха тяло на жена до хижа \"Алеко\", разследват това ли е изчезналата Калина"}
{"url": "https://pik.bg/%D0%B7%D0%B0%D1%89%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B8-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D0%BB%D0%BE%D1%88%D0%B8-%D1%85%D0%BE%D1%80%D0%B0-%D0%B2%D0%B8%D0%B6%D1%82%D0%B5-news897461.html", "text": "От поставянето на чанта върху седалката до нас до строг поглед към онзи, който се опитва да мине покрай нас, няма съмнение, че пътуването в градския транспорт е най-лошото преживяване от деня за мнозина от нас. Защо е така? Има обяснение. Преди да стигнем до същината на въпроса, можем да кажем, че повечето хора по принцип се държат възпитано, те са мили, отзивчиви, усмихнати, готови да помогнат. Какво им става в градския транспорт, че виждат чашата наполовина празна? В автобуса, метрото или трамвая границата на търпимост пада много ниско. Всяка дреболия е способна да провокира експлозия от гняв. Дразни ни всичко – от това, че някой не се движи достатъчно бързо, до случаи, в които някой решава да седне до нас. Градският транспорт изкарва най-лошото от нас, тъй като често го използваме, докато се борим със задръствания, претъпкани автобуси и влакове, опашки от хора и т.н. Струпването на тези фактори е стресиращо, особено ако закъсняваме, казва д-р Сара Брюър. В градския транспорт сме заобиколени от непознати хора, които няма нужда да впечатляваме и вероятно няма да видим отново. Затова естественото ни смущение от тълпата и твърде тясното пространство изплува на повърхността. Ставаме несоциални и можем да се държим по начин, по който не сме си и представяли, че сме способни. Всячески – чрез бутане и тласкане, се опитваме да си проправим път. Дори слагаме чанта върху свободната седалка до нас, тъй като имаме нужда от лично пространство. Опитайте се да канализирате своето смущение и объркване в друга, по-конструктивна посока. Успокойте се с релаксираща музика, прекарайте времето в градския транспорт с книга в ръка или пък списание. Вземете нещо, върху което да се фокусирате. Сподели:", "date": "2020.01.12", "title": "Защо пътуването ни превръща в лоши хора? Вижте!"}
{"url": "https://pik.bg/%D1%84%D0%B0%D0%BB%D1%88%D0%B8%D0%B2-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D1%8F%D0%B4%D1%80%D0%B5%D0%BD%D0%B0-%D0%B0%D0%B2%D0%B0%D1%80%D0%B8%D1%8F-%D0%BF%D0%BE%D0%B4%D0%BB%D1%83%D0%B4%D0%B8-%D0%BA%D0%B0%D0%BD%D0%B0%D0%B4%D0%B0-news897618.html", "text": "Съобщение за тревога във връзка за инцидент в голяма ядрена централа близо до Торонто беше изпратено погрешка днес на жителите на района и породи голяма паника и призиви за бързо разследване, предадоха световните агенции. Съобщението бе пратено в 12,30 часа по Гринуич, като в него се говореше за инцидент в централата Пикъринг, източно от Торонто. То беше разпратено на жителите в радиус от 10 километра от централата. По-малко от час след това компанията \"Онтарио пауър дженерейшън\", която управлява ядрената централа, каза, че става дума за пратено погрешка съобщение и заяви, че няма никаква опасност за хората и за околната среда. Централата Пикъринг, една от най-големите в света, е на около 50 километра източно от Торонто, град с 3 милиона души, предаде БТА. Няколко народни избраници веднага призоваха за разследване на погрешно изпратеното съобщение за инцидент. Кметът на Торонто Джон Тори също поиска разследване и изрази съжаление, че много хора от града му са се притеснили без основание заради тази тревога. Сподели:", "date": "2020.01.12", "title": "Фалшив сигнал за ядрена авария подлуди Канада"}
{"url": "https://pik.bg/%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B8-%D1%81%D0%B0%D0%BC%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-news897548.html", "text": "Руската федерация ще завърши газопровода \"Северен поток 2\" дори ако се наложи и сама, съобщи президентът Владимир Путин сред срещата си с германския канцлер Ангела Меркел. Меркел е в Москва на еднодневно посещение по покана на Путин, предава ТАСС. „Да, със сигурност ще можем да го завършим самостоятелно, без да се налага да участват чужди партньори. Времето е единственият въпрос, който възниква в това отношение\", съобщи Путин на съвместна пресконференция с Меркел. Президентът на Руската федерация все пак призна, че е възможно да се наложи завършването на строителните работи по газопровода да се забавят с няколко месеца. „Надявам се до края на тази година или през първото тримесечие на следващата година работата да бъде завършена и газопроводът да заработи“, уточни Путин. Русия оценява позицията на Германия в подкрепа на проекта \"Северен поток 2\", добави той. \"Отношенията между Русия и Германия включват редица големи съвместни проекти в областта на енергетиката. Ние високо оценяваме отговорната позиция на правителството на Германия в подкрепа на \"Северен поток 2 \", завърши Путин. Проектът \"Северен поток 2\" трябва да бъде реализиран въпреки санкциите, наложени от САЩ, заяви германският канцлер Ангела Меркел по време на съвместната пресконференция с руския президент. \"Това е преди всичко икономически проект. Вярваме, че \"Северен поток 2\" все още може да бъде завършен въпреки санкциите от САЩ. Искам да повторя, че за всички политически конфликти със САЩ не считаме санкциите за правилни и затова подкрепяме този проект както преди\", допълни германският канцлер. Сподели:", "date": "2020.01.12", "title": "Путин: Русия може и сама да построи \"Северен поток 2\""}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D1%83%D0%BF%D0%B0-%D0%BD%D0%B0-%D1%81%D0%B0%D0%B1%D1%8F-%D0%BF%D1%80%D0%B8-%D0%BA%D0%B0%D0%B4%D0%B5%D1%82%D0%B8%D1%82%D0%B5-news897549.html", "text": "Тодор Стойчев стана носител на комплексната Европейска купа за кадети на сабя за сезон 2019/2020 година, след като завърши трети на състезанието в Мейлан (Франция) в конкуренцията на 138 състезатели и с 376 точки е недостижим на върха в ранглистата, съобщава БНР. Българинът раздели бронзовия медал със Сантяго Мадригал от Испания, като допусна пред себе си само Емануел Нардела от Италия и Реми Гарик от Франция. В групите Стойчев игра отлично и записа пет победи и една загуба. В двубоя за влизане сред първите 32-ма сабльорът ни победи Франсоа Маруел от Франция с 15:9. След това българинът елиминира с 15:11 Федерико Чучолета от Италия, с 15:14 Едуардо Кантини от Италия и с 15:4 Оливие Десрозие от Франция. На полуфиналите Стойчев се изправи срещу Реми Гарик от Франция и отстъпи с 14:15, но бронзовият медал му гарантира комплексната Европейска купа за 2020 година. Първото място за 16-годишния Тодор Стойчев в комплексното класиране за Европейската купа идва след отлична игра през целия сезон и невероятен спортен дух. Българинът извоюва три първи места - в София, Букурещ и Айслинген (Германия), класира се на пето място в Истанбул, а бронзовият медал в Мейланму осигури първото място в ранглистата. Сподели:", "date": "2020.01.12", "title": "Българин спечели Европейската купа на сабя при кадетите"}
