{"url": "http://pik.bg/%D0%B2-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%BE-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D1%80%D0%B0%D0%BD%D0%BD%D0%B8-%D0%BF%D1%80%D0%B0%D1%81%D0%BA%D0%BE%D0%B2%D0%B8-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-news739449.html", "text": "Над половината от градините с праскови в землището на сливенското село Злати войвода са измръзнали и няма да дадат плод, категоричен е кметът Стоян Вълков, който от години има собствени насаждения в местността Гьоля. Там от 740-те дка градини са пострадали от падналите под минус 17 градуса по Целзий температури близо 400 дка. Студът е ударил най-силно по подлъгалите се от слънчевите лъчи дръвчета. Аналогична по данните на селския управник е ситуацията и в околните Мечкарево , Крушево, Самуилово и центъра на Долината на прасковите Гавраилово. Представители на областната служба по земеделие в Сливен са минали вече на оглед, но малцина се надяват да получат някакви обезщетения от държавата. Въпреки пораженията градините са пълни с хора, които бързат да напръскат с препарати, а някои подменят изцяло унищожените дръвчета от апоплексията с нови фиданки, пише \"Монитор\". Наблюденията на кмета на Злати войвода потвърди и председателят на сдружение „Българска праскова“ в Сливен Коста Петров, който напомни, че в региона се отглеждат 2/3 от прасковените насаждения в Югоизточна България.Агростатистиците отчитат, че прасковените градини са около 16 000 дка, наполовина са черешовите. Най-студено е било на 1 март, когато по поречието на Тунджа температурите са паднали до минус 17 градуса. При ранните сортове праскови има измръзване на близо 50 на сто от цветните пъпки. В спомените се местните овощари се връщат към зимата на далечната 1885-а, когато се наложило хиляди декари праскови да бъдат изкоренени. Сподели:", "date": "2018.04.01", "title": "В Сливенско останаха без ранни праскови тази година"}
{"url": "http://pik.bg/%D0%BA%D0%B0%D1%80%D0%BB%D0%BE%D0%B2%D1%81%D0%BA%D0%B8-%D1%82%D0%BE%D0%BF%D0%BE%D0%B1%D1%89%D0%B8%D0%BD%D0%B0%D1%80-%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%BC%D0%B5%D1%81%D1%82%D0%BD%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B5%D1%82%D0%BE-%D0%B7%D0%B0%D1%89%D0%BE-news739440.html", "text": "Очаквам, че д-р Христо Пелев като човек, който има морал и достойнство сам ще си поде оставката след случая от миналия ден. Това заяви председателят на Карловския общински съвет Теодор Шойлеков. В четвъртък управителят на общинската МБАЛ в Карлово д-р Христо Пелев бе задържан за 24 часа след пътно-транспортно произшествие , при което бе установено, че той е шофирал след употреба на алкохол, съобщава \"Марица\". Тестът с дрегер е отчел 2 промила алкохол в кръвта. Районна прокуратура – Карлово образува досъбдебно производство срещу нарушителя. \"Очаквам, че след този случай д-р Христо Пелев ще подаде сам оставка като управител на болницата\", каза Теодор Шойлеков. \"Той е човек с достойнство и едва ли ще допусне да се стигне дотам на заседание на Общинския съвет да се иска неговата оставка по този повод\", добави Шойлеков. \"Освен това коментирахме въпроса с председателя на Комисията по административно-правни въпроси в Общинския съвет Тошко Стоев. Според Търговския закон и договора за възлагане на управление на общинско дружество не може човек, който има присъда, да заема такъв пост. Разбира се, все още не е минало съдебно дело по това досъдебно производство\", коментира Шойлеков. \"Надявам се също д-р Пелев да не получи грешни съвети и да реши да не подава оставка\", заяви още председателят на Общинския съвет Теодор Шойлеков. Той смята, че още на заседанието на Общинския съвет през април ще се стигне до решение за обяваване на конкурс за управител на МБАЛ „Д-р Киро Попов” – Карлово. Сподели:", "date": "2018.04.01", "title": "Карловски топобщинар иска оставката на шефа на местната болница. Ето защо..."}
{"url": "http://pik.bg/%D0%B2%D1%8A%D0%BB%D1%86%D0%B8-%D0%B8-%D0%BA%D1%83%D1%87%D0%B5%D1%82%D0%B0-%D1%80%D0%B0%D0%B7%D0%BA%D1%8A%D1%81%D0%B0%D1%85%D0%B0-%D1%81%D0%B5%D0%B4%D0%B5%D0%BC-%D0%BE%D0%B2%D1%86%D0%B5-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%BE-news739438.html", "text": "Рано тази сутрин в кубратското село Сеслав бяха намерени разкъсани шест агнета и една овца. Собственикът на животните Ефраим Мехмедов разказа пред БНР, че по всяка вероятност овцете са разкъсани от безпризорни кучета и призова да бъдат взети спешни мерки. Сигналът беше подаден от кмета на Сеслав Юлиян Асенов, който сподели, че това е втори случай с нападнати животни в селото. По думите му, той е подавал сигнали към община Кубрат, но до момента нищо не е направено. Овцете се отглеждат в постройка край селото и се охраняват от завързани кучета, едно от което е порода \"Кангал\". Нападението над животните е станало след полунощ. От отглежданите 10 животни са оцелели само три, като две от тях са с наранявания по краката и главите. Нанесените щети са за около 700 лева. Специалисти коментираха, че подобна атака може да е била извършена и от вълци. Сподели:", "date": "2018.04.01", "title": "Вълци и кучета разкъсаха седем овце в Шуменско"}
{"url": "http://pik.bg/%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D1%85%D1%80%D0%B0%D0%BD%D0%B8%D1%82%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BE%D0%B1%D0%B5%D0%BA%D1%82%D0%B8-%D0%B2-%D0%BA%D0%BE%D0%B8%D1%82%D0%BE-%D1%81%D0%B5-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D1%82-%D0%BA%D0%BE%D0%BD%D0%B5-news739435.html", "text": "Агенцията по храните започва проверка във всички животновъдни обекти, в които се отглеждат коне, съобщи БТВ. Акцията е след скандалния случай с десетки умрели коне в Осоговската планина, за които са давани евросубсидии. Петър Пищалов получава евросубсидии за отглеждането на застрашени породи, каквато е каракачанския кон. Кандидатствал е по две мерки на директни плащания към ДФ ”Земеделие”. Общо на година получава по 20 хиляди лева за конете. „Взимам около 140 евро на кон. Но ако тръгнем да гледаме разходите, то тая субсидия за нищо не стига, ако човек разчита на тази субсидия, е обречен”, коментира собственикът Петър Пищалов. Отделно, Пищалов получава пари и за ползването на пасища. „До момента оторизираните средства са грубо 80 хиляди лева, на които са наложени 40% санкции за нарушения, които сме установили при проверките. Не може да искаш само субсидии, трябва да изпълняваш и определени изисквания, за да ги получиш”, посочи Янислав Янчев от дирекция „Директни плащания” към ДФ „Земеделие”. От фонд „Земеделие” обаче посочват, че им е трудно да следят дали парите се усвояват по предназначение. На година фондът проверява едва 10% от всички бенефициенти. Пищалов е проверяван преди 2 години. „Последната физическа проверка, която сме правили през 2016 г. установява нередности, но от дребен характер. Липса на едно-две животни. И са му наложени санкции, но в неголеми размери”, арзясни Янислав Янчев. Получаването на субсидии е истинската причина за необяснимия „бум” на животновъди, които отглеждат застрашени породи. А основното сито дали да получават субсидии минава през агенцията по храните. Сподели:", "date": "2018.04.01", "title": "Агенцията по храните проверява обекти, в които се отглеждат коне"}
{"url": "http://pik.bg/%D0%BE%D1%82-%D0%BE%D0%B1%D1%89%D0%B8%D0%BD%D0%B0-%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%BD%D0%B0%D0%B4-100-000-%D0%BB%D0%B2-%D0%BE%D1%82-%D0%B5%D0%B2%D1%80%D0%BE%D0%BF%D0%B0-%D0%B2-%D1%82%D1%83%D1%80%D0%B8%D0%B7%D1%8A%D0%BC-news739441.html", "text": "Над 100 000 лв от Европа инвестира община Берковица в развитието на туризма, съобщиха от местната управа, цитирани от Конкурент. Средствата са спечелени по проект на трансграничната програма с Румъния. Берковица си партнира успешно с румънския град Беняса. С парите се обновяват 3 туристически маршрута. На екопътеките до местностите „Калето“, „Хайдушките водопади“ и до връх Ком ще има беседки, пейки с маси, кошчета, цветарници, указателни табели, стойки за велосипеди. Част от европейските пари се инвестират и в подобряване на услугите в туристическия център. За нуждите на центъра се купуват лаптоп,  камера и дрон. Разработва се и портфолио с туристическите пътеки, туристически пътеводител и туристическа карта. За да се гарантира сигурността на туристите ще бъдат обучени и местни планински водачи, уточниха от общинската управа. Сподели:", "date": "2018.04.01", "title": "От община Берковица инвестират над 100 000 лв от Европа в туризъм"}
{"url": "http://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BF%D0%B0%D0%B4%D0%BD%D0%B0%D0%BB%D0%B0-%D0%BB%D0%B0%D0%B2%D0%B8%D0%BD%D0%B0-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-news739439.html", "text": "Трима души са загинали, а други двама са пострадали след падане на лавина в швейцарския кантон Вале, в близост до курорта Фишералп, съобщава изданието Le nouvelliste, цитирани от РИА Новости. Инцидентът стана в събота вечер. Преди проведената спасителна операция се знаеше, че най-вероятно под лавината са останали петима скиори. Самата операция бе сериозно затруднена заради тежките метеорологични условия. Според първоначалните данни, двамата пострадали са били настанени в болница. Посочва се още, че и петимата скиори са били родом от Испания. Прокуратурата на кантона Вале е започнала разследване във връзка с инцидента. Сподели:", "date": "2018.04.01", "title": "Трима загинали след паднала лавина в Швейцария"}
{"url": "http://pik.bg/%D0%BD%D0%B0%D0%B9-%D0%B4%D1%80%D0%B0%D0%B7%D0%BD%D0%B5%D1%89%D0%B8%D1%82%D0%B5-%D0%BD%D0%B0%D0%B2%D0%B8%D1%86%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-news739442.html", "text": "Британско проучване установи, че краденето на служебни имейли, клюкарстването зад гърба, четенето на лична поща и изяждането на чужда храна от хладилника, са сред на раздразнените колеги в офиса. Разбира се, някои от хората с които по време на работа, често се превръщат в наши близки приятели или пък интимни партньори. Други обаче ни изкарват от равновесие. От проблеми с , или , до нагло и нахално поведение, всичко това се нарежда в класацията за - \"Най-мразени навици на колегите в офиса\", съобщава БГНЕС. Според изследователите на работното си място човек винаги е бил и , тъй като все пак е на работа, а не в предпочитаната от него приятелска атмосфера. След гореизброените \"заемането\" на чашата за кафе в офиса или любимата химикалка на някоя колежка, също е сред неприятните действия на обкръжението в работна обстановка. най-неприятните навици споделяме една стая лош аромат на тялото шумно премляскване говорене по телефона по-раздразнителен докачлив дразнещи действия Сподели:", "date": "2018.04.01", "title": "Най-дразнещите навици на работното място"}
{"url": "http://pik.bg/%D0%B1%D0%B8%D1%82%D0%B8%D1%8F%D1%82-%D1%80%D0%B5%D0%B6%D0%B8%D1%81%D1%8C%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BF%D0%BE%D0%BB%D1%8F%D0%BA%D0%BE%D0%B2-%D0%B7%D0%B0-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%BD%D0%B5%D0%B2%D0%B5%D0%B6%D0%B5%D1%81%D1%82%D0%B2%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D1%8F-%D0%BF%D0%BE%D1%80%D0%B0%D0%B6%D0%B4%D0%B0-%D0%B8-%D0%BF%D1%80%D0%BE%D1%88%D0%BA%D0%B0%D1%82%D0%B0-news739391.html", "text": "Режисьорът Николай Поляков, който беше бит и ограбен след представление, заяви пред сутрешния блок на БТВ, че не е понесъл тежко инцидента, защото се е опитал да се съпротивлява. „Ако човек се привиди само като жертва, дълго време ще носи травмата от това”, категоричен бе Поляков. За случилото се той каза, че бил нападнат в тъмен участък, когато се е прибирал към дома си. „Някой силно ми дръпна чантата, аз се обърнах и последва сбиване”, спомня си той. По думите му обаче младостта на нападателя си е казала думата, неговите удари са били по-тежки и в крайна сметка е успял да му вземе чантата. „Невежеството поражда агресията, то отпраща човека в едни по-ниски нива на обществения живот и насилникът обикновено чувства себе си като жертва”, коментира Поляков. Той беше категоричен, че не се страхува след инцидента, и вярва, че след лошото му предстои нещо добро. „Първият и най-силен ефект от насилието винаги е унижението – коментира режисьорът. - Малката доза, която може да спаси част от унижението, е да не си се предал, да си се опитал да се съпротивляваш, да отстояваш по някакъв начин себе си, това спестява унижението”. Той разкри, че се опитва да прости на нападателя. „С годините се убеждавам все повече, че всеки конфликт в крайна сметка би трябвало да бъде краткотраен, той не носи в себе си перспектива. Ние сме хора, имаме чувства и емоции, жертва сме на тях, но трябва бързо да се освобождаваме, да намираме равновесието”, заяви Поляков. Снимка: БТВ Сподели:", "date": "2018.04.01", "title": "Битият режисьор Николай Поляков за агресията, невежеството, което я поражда и прошката"}
{"url": "http://pik.bg/%D0%B0%D1%82%D0%BB%D0%B5%D1%82%D0%B8%D0%BA%D0%BE-%D0%BF%D0%BE%D0%B1%D0%B5%D0%B4%D0%B8-%D0%B4%D0%B5%D0%BF%D0%BE%D1%80%D1%82%D0%B8%D0%B2%D0%BE-%D0%BB%D0%B0-%D0%BA%D0%BE%D1%80%D1%83%D0%BD%D1%8F-%D0%BA%D0%B0%D1%82%D0%BE-%D0%B4%D0%BE%D0%BC%D0%B0%D0%BA%D0%B8%D0%BD-news739499.html", "text": "Атлетико Мадрид победи с 1:0 Депортиво Ла Коруня в домакинството си от 30-ия кръг в Примера дивисион. “Дюшекчиите” по никакъв начин не впечатлиха с представянето си в този двубой и се задоволиха с минималния успех, който дойде от леко пресилена дузпа, реализирана от Кевин Гамйеро в 34-ата минута на срещата. Това обаче бяха ценни три точки за столичани, които нямат намерение да изпускат второто място в класирането, пише \"Спортал\". В началото на мача Атлетико започна по-добре и на два пъти коке обстрелва вратата на съперника, като в 10-ата минута ударът му мина встрани, а в 22-ата минута вратарят Рубен Мартинес отрази шута му. Гостите обаче също имаха две чудесни голови възможности, пропуснати от Лукас Перес в 20-ата и 26-ата минута. В 31-ата минута и Съли Мунтари с глава стреля над вратата. В 33-ата минута домакините получиха дузпа в своя полза. Педро Москера задържа за фланелката Саул в наказателното поле, а халфът артистично се строполи на земята и съдията посочи бялата точка. Кевин Гамйеро изпълни безапелационно наказателния удан и даде преднина на своя тим. Сподели:", "date": "2018.04.01", "title": "Атлетико победи Депортиво Ла Коруня като домакин"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B3%D0%B0-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B4%D0%B0-%D0%BF%D0%B0%D0%B4%D0%BD%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F-news739491.html", "text": "Стеснява се времевият прозорец, когато китайската космическа станция може да пaдне на Земята, предава Би Би Си. Падането на космическия обект е насрочено за 4:07 часа понеделник 2 април,. Очаква се по-голямата част от станцията да изгори при навлизане в атмосферата, като само отделни фрагменти могат да достигнат Земята. Точното място, където ще паднат евентуално части от станцията не може да се предскаже, но според специалисти вероятността да паднат върху населени места е нищожна. Припомняме, че Министерство на отбраната на Република България предупреди населението да не докосва евентуално паднали на наша територия фрагменти от станцията. Според специалисти не се очаква те да представляват опасност за населението. Сподели:", "date": "2018.04.01", "title": "Ето кога се очаква да падне на Земята китайската космическа станция"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BB%D0%B5%D0%B4-%D0%B3%D0%BE%D0%B4%D0%B5%D0%B6%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D1%82%D1%80%D0%B0%D0%BF%D0%B5%D0%B7%D0%B0-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D1%89%D0%B5-%D0%BF%D0%BE%D0%B4%D1%80%D0%B5%D0%B4%D0%B8-%D0%BD%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news739128.html", "text": "Бившата синоптичка на Нова телевизия Деси Банова и Росен Плевнелиев се сгодиха и много скоро ще застанат пред олтара. Предложението е било много романтично и е дошло преди няколко месеца по време на пътуване до Виена. Банова разкри, че си представя сватбата й с Плевнелиев по нестандартен начин, далеч от журналиститете, с гости и приятели. Думите й навеждат на мисълта, че Деси ще стане Плевнелиева в чужбина, където ще бъде оставена на спокойствие от папараците. За близките й годежът не бил изненада, тъй като от самото начало бившият президент е заявил сериозните си намерения към нея. Това ще бъде трети брак за Плевнелиев, но пък предстоящият Великден ще е първият, който Деси и любимият й ще посрещнат като годеници. Затова бившата синотпичка е твърдо решена лично да се погрижи празникът да премине според установените традиции, съобщи светското предаване на ПИК TV \"Жълтите новини\". Бившата синоптичка ще запретне ръкави в кухнята, за да приготви една от любимите си гозби - агнешко на фурна. Деси с удоволствие споделя рецептата. След като измива добре агнешкото бутче, втрива в месото сол, черен и червен пипер. Оставя го да престои за петнадесетина минути, за да поеме подправките. Поставя агнешкото в голяма тава, налива чаша топла вода, и добавя нарязани лук и джоджен. После пъха тавата в загрята на 200 градуса фурна за около 15 мин., за да хване агнешкото лека коричка. Вади за кратко, покрива тавата с алуминието фолио и я връща обратно за около 3 часа на 180 градуса. Към края маха фолиото за дасетина минути, за да хване месото още по-апетитна коричка. Бъдещата г-жа Плевнелиева обаче не е майсторка на козунаците. Сподели:", "date": "2018.04.01", "title": "САМО В ПИК! След годежа, ето каква трапеза Деси Банова ще подреди на Плевнелиев за Великден! "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%8A%D1%80%D0%B2%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%BC%D0%B5%D0%BB%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D1%8F-%D0%BB%D0%BE%D0%B2%D0%B5%D1%87-%D1%82%D1%80%D0%BE%D1%8F%D0%BD-news739498.html", "text": "Снимки от касапницата на пътя Ловеч - Троян се появиха в социалните мрежи от свидетелка на инцидента. \"Жестока катастрофа между Ловеч и Троян, двама са на място, пътят е затворен, бъдете внимателни и карайте по разумно в лошото време. За където и да сте тръгнали ще стигнете,ако сте внимателни\", пише Галина Иванова. Както ПИК вече съобщи две са жертвите в катастрофата след разклона за село Хлевене в посока Троян. В 19.20 часа е станал пътният инцидент. Ударът е бил челен между два леки автомобила „Тойота“ с варненска регистрация и „Пежо“ с ловешка регистрация. По първоначални данни са пътували само водачите на двете коли, не е имало други пътници. Загинали са двамата водачи. Пътят е затворен. Има обходни маршрути за пътуващите в посока Троян и в посока Ловеч. Сподели:", "date": "2018.04.01", "title": "Ексклузивно! Първи снимки от мелето на пътя Ловеч-Троян"}
{"url": "http://pik.bg/%D0%B8%D0%B4%D0%B2%D0%B0-%D0%BB%D0%B8-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D0%BC%D0%BE%D1%80%D0%B1%D0%B8%D0%BB%D0%B8-news739385.html", "text": "Расте броят на заболелите от морбили в Сърбия. Над 4000 са заразени от началото на годината, а епидемията вече е взела поне 12 жертви. Гнезда на морбили има в близост до нашата граница. Инкубационният период е 21 дни, но най-голямата вероятност да се прояви заболяването е до седмица, заяви проф. Тодор Кантарджиев, директор на Националния център по заразни и паразитни болести. Според експерти епидемията се дължи на ниския имунизационен обхват. Морбили има в Северна Гърция и малко случаи - в Македония. От началото на годината у нас има единични случаи на морбили при момиче на 17 години, което се е върнало от Гърция. Миналата седмица има случай на майка и дете с морбили, които идват от Италия с ферибот през Гърция. \"Всички деца, които са навършили 12 месеца, трябва да бъдат ваксинирани с триваксината за морбили, заушка и рубеола. Другото, което трябва да се спазва у нас, е след връщане от чужбина, особено Сърбия или Западна Европа, човек да не се среща с деца под 1-годишна възраст през първата седмица\", каза професорът. Сподели:", "date": "2018.04.01", "title": "Идва ли епидемия от морбили  "}
{"url": "http://pik.bg/%D0%BF%D0%BE%D0%BB-%D0%BC%D0%B0%D0%BA%D0%BA%D0%B0%D1%80%D1%82%D0%BD%D0%B8-%D1%81%D1%82%D0%B0%D1%87%D0%BA%D1%83%D0%B2%D0%B0-%D1%81%D1%80%D0%B5%D1%89%D1%83-%D0%BE%D1%80%D1%8A%D0%B6%D0%B8%D1%8F%D1%82%D0%B0-news739384.html", "text": "Звездите Пол Маккартни и Дженифър Хъдсън се включиха в протести за засилване на контрола над огнестрелните оръжия в САЩ. И двамата са лично засегнати от насилие, при което са използвани огнестрелни оръжия. Майката, братът ѝ и 7-годишният племенник на Хъдсън бяха застреляни през 2008 г. Маккартни пък заяви, че е решил да се присъедини към шествието в Ню Йорк заради убийството на Джон Ленън. Музикантът беше убит в Манхатън през 1980 г. Стотици хиляди тийнейджъри и техни поддръжници се събраха в столицата на САЩ и други градове, за да искат мерки за засилване на контрола над огнестрелните оръжия. В столицата Вашингтон стачкуваха около половин милион души. Сподели:", "date": "2018.04.01", "title": "Пол Маккартни стачкува срещу оръжията"}
{"url": "http://pik.bg/%D0%B0%D0%BB%D0%BB%D0%B0-%D0%BF%D1%83%D0%B3%D0%B0%D1%87%D0%BE%D0%B2%D0%B0-%D0%BE%D1%81%D1%82%D0%B0%D1%80%D1%8F%D0%B2%D0%B0%D0%BC-%D1%82%D1%80%D1%83%D0%B4%D0%BD%D0%BE-%D0%BC%D0%B8-%D0%B5-%D0%B4%D0%B0-%D1%85%D0%BE%D0%B4%D1%8F-news739389.html", "text": "Руската звезда Алла Пугачова разкри в социалните мрежи какво е здравословното ѝ състояние. Повод за това стана появата ѝ в деня на изборите за президент в избирателна секция в Звенигород, където певицата шокира всички със странния си външен вид. Пугачова отиде да гласува заедно с младия си приятел Максим Галкин. Тя се появи в раздърпани широки дрехи, които някои оприличиха на пижама, и огромни тъмни очила, скриващи половината ѝ лице. Фотосите се появиха в публичното пространство няколко дни след изборите в Русия и разбуниха духовете сред почитателите на изпълнителката на „Арлекино“. Притеснена от слуховете, които тръгнали по неин адрес, тя решила да направи лично изявление. „Добри хора, аз остарявам и това става много рязко. Организмът си казва своето. Трудно ми е да дишам, трудно ми е да ходя, но съм още жива и съм длъжна да живея заради малките деца“, написа Пугачова. На своите критици тя пожела да живеят дълги години. Примата на руската музика ги призова да насочват критиката и злобата си към борбата с много по-важни проблеми от нейната старост. „Така или иначе в последните дни на живота си ще мисля за децата и за вас, които със своите аплодисменти направихте моя живот пълен и прекрасен. Повече нищо няма да коментирам“, добави Пугачова. Легендарната съветска изпълнителка се венча за 27 години по-младия си приятел Максим Галкин през 2017 г. Преди да се врекат във вечна дружба, двамата живееха на семейни начала близо 6 години. Макар Алла да бе забранила достъп на фотографи и журналисти на събитието, младоженецът не можа да удържи на еуфорията и сам се похвали със снимки от сватбата. Тогава Галкин, който е с 5 години по-млад от доведената си дъщеря Кристина Орбакайте, първородна рожба на Пугачова, написа: „Случи ни се радостно и светло събитие! Венчахме се“. От Максим руската звезда има 4-годишни близнаци – Елизавета и Гари, която бяха шафери на тяхната сватба. Галкин е пети съпруг за Пугачова. Двамата сключиха граждански брак през декември 2011-а, за да улеснят процедурата по припознаването, а две години по-късно се появиха близнаците, износени от сурогатна майка. Максим Галкин е роден през 1976-а. Той е пародист, комик, шоумен, телевизионен водещ и актьор. От 2001-ва започва и да пее Първият му вокален опит е песента „Будь или не будь”, която изпълнява в дует с Алла Пугачова. Именно при подготовката на това парче пламва искрата с настоящата му любима. Сподели:", "date": "2018.04.01", "title": "Алла Пугачова: Остарявам, трудно ми е да ходя!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82v-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%82%D1%80%D0%B5%D0%BD%D1%8C%D0%BE%D1%80-%D0%B8%D0%BB%D0%B8%D1%8F%D0%BD-%D0%B8%D0%BB%D0%B8%D0%B5%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8%D0%BD%D1%82%D0%B5%D1%80%D0%B2%D1%8E-%D0%BF%D1%80%D0%B5%D0%B4-%D1%81%D0%BF%D0%BE%D1%80%D1%82%D0%B5%D0%BD-%D0%BF%D0%B8%D0%BA---%D0%B7%D0%B0-news739494.html", "text": "Във втората част на предаването екипът на \"Спортен Пик\" гостува във Варна. Владислав Радославов се срещна със старши-треньора на Черно Море Илиан Илиев. В интервюто легендарният футболист разказва за трудностите в клуба и за необходимия картбланш за създаването на образа на моряците, който той иска да вижда. Как Илиев въздейства на футболистите, за да излязат от трудна ситуация? Коя е неговата втора страст? Вижте какво разказва още пред нашата камера варненецът. Сподели:", "date": "2018.04.01", "title": "САМО В ПИК ТV! Легендарният треньор Илиян Илиев с ексклузивно интервю пред \"Спортен ПИК\" - за професията, за Черно море и за втората му страст"}
{"url": "http://pik.bg/%D1%88%D0%BE%D0%BA-%D0%BE%D0%B3%D0%BB%D1%83%D1%88%D0%B0%D0%B2%D0%B0%D0%BC%D0%B5-%D0%B8-%D0%BE%D1%82-%D1%86%D0%B8%D0%B3%D0%B0%D1%80%D0%B8%D1%82%D0%B5-news739388.html", "text": "Списъкът на рисковете, които тютюнопушенето поражда, се увеличава с всяко следващо изследване. Нови данни свързват цигарите с повишен риск от загуба на слуха според проучване на повече от 50 000 участници, наблюдавани в продължение на 8 години от екип на Националния център на Япония за обществено здраве и медицина. Изследователите са анализирали резултатите от аудиотестове за чувствителността на слуха и въпросник за начина на живот, свързан със здравето, който всеки от доброволците в проучването е попълнил. Участниците били подбрани сред непушачи и настоящи и бивши пушачи, които допълнително били разделени в групи според броя на цигарите на ден и продължителността на отказване от навика. Дори и след коригиране на утежняващите фактори (като излагането на шум при работа например) изследователите отбелязват повишен риск от загуба на слуха от настоящите пушачи в сравнение с хората, които никога не са палили. Връзката между пушенето и недочуването била по-изразена за високочестотните звуци. Вероятността за намаляване на слуха за всички тонове обаче нараствала с броя на цигарите и количеството никотин. Единствената хубава новина от научния проект е, че рискът от намален слух намалява до 5 г. след отказване от тютюнопушенето. Сподели:", "date": "2018.04.01", "title": "ШОК! Оглушаваме и от цигарите"}
{"url": "http://pik.bg/%D0%BD%D0%B0%D0%B4-1-000-%D1%82%D1%83%D1%80%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D1%81%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BB%D0%B8-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news739436.html", "text": "Над 1 000 турски дипломати, държавни служители и членове на семействата им са кандидатствали за убежище в Германия след осуетения опит за преврат в Турция през юли 2016 г., съобщава ДПА, цитирана от БТА и БТВ. Според данните на Германската федерална служба за мигранти и бежанци, до началото на март са били подадени 288 молби от турски граждани с дипломатически паспорт и 772 от турци със служебни паспорти. Турският президент Реджеп Ердоган обяви извънредно положение и предприе чистка на политическите си опоненти и предполагаемите поддръжници на преврата, припомня Агенцията. Около 50 000 души бяха изпратени в затвора, а други 150 000 държавни служители бяха уволнени или временно отстранени от длъжност. Само от началото на 2018 година над 1 400 турски граждани са кандидатствали за убежище в Германия. Общият брой на молбите за миналата година е достигнал около 8 500, като повече от една четвърт от тях са били удовлетворени. През 2016 година са одобрени само 8 процента от близо 5 700 молби за убежище от турски граждани. Сподели:", "date": "2018.04.01", "title": "Над 1 000  турски дипломати и чиновници са кандидатствали за убежище в Германия"}
{"url": "http://pik.bg/%D1%87%D1%83%D0%B4%D0%BE-6-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%BE%D1%82-%D1%81%D0%B5%D0%BB%D0%BE-%D0%B3%D1%80%D0%BE%D1%85%D0%BE%D1%82%D0%BD%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B2%D0%BD%D0%B5%D0%B7%D0%B0%D0%BF%D0%BD%D0%BE-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D0%B5%D0%B7%D0%B8%D0%BA-%D0%B2%D0%B8%D0%B4%D0%B5%D0%BE-news739479.html", "text": "6-годишно дете в родопско село проговори внезапно английски език без никой да го е учил. Семих е първородно дете на Айдън и Севинч от Грохотно. До преди пет месеца знаел само числата до десет, но изненадващо малкият започнал да говори на английски, предава Би Ти Ви. \"Изживях огромен шок, не знаех, че може да говори въобще на английски. В детската не говорят английски, вкъщи си говорим на турски, защото сме турскоезични. Освен детските, които гледа, не сме го водили на уроци или пък нещо друго. Единственото нещо, което прави е да гледа детски, нищо повече, детски на английски” казва баща му Айдън Алиман. Мечтата на малкият Семи е да стане професор, който да прави експерименти. \"Той умее да разказва приказки, умее да разговаря на английски, за произношение няма да говорим, то е абсолютно оригинално английско произношение”, обясни директорът на ОУ \"Гео Милев\" в с. Грохотно Фани Василева. Идният септември Семих ще прекачи училищния праг. Сподели:", "date": "2018.04.01", "title": "ЧУДО! 6-годишно дете от село Грохотно проговори внезапно английски език (ВИДЕО)"}
{"url": "http://pik.bg/300-%D0%BB%D0%B2-%D0%BD%D0%B0-%D1%87%D0%BE%D0%B2%D0%B5%D0%BA-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B2-%D0%B3%D1%8A%D1%80%D1%86%D0%B8%D1%8F-news739387.html", "text": "Цените за почивка в чужбина по време на великденските празници паднаха. Оферта за четиридневна екскурзия в Босна и Херцеговина в спа хотел с 4 звезди, заедно с пътя, настаняването и закуските, е 315 лева. Тя е валидна до края на март. Около 300 лева на човек струват и почивките в Гърция. Великден на остров Тасос с три нощувки със закуски и вечери излиза 295 лева. Екскурзията, организирана от местна фирма, е четиридневна и включва и празничен обяд с жива музика. С Великден тази година съвпада Фестивалът на лалето в Истанбул. Цената за екскурзия за един човек с пакет от пловдивска агенция е 245 лева. Почивката е четиридневна. Сподели:", "date": "2018.04.01", "title": "300 лв. на човек за Великден в Гърция"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B4%D0%B2%D0%B0%D0%BC%D0%B0-%D1%81-%D0%BA%D0%B0%D1%87%D1%83%D0%BB%D0%BA%D0%B8-%D0%BF%D0%BE%D0%B4%D0%BF%D0%B0%D0%BB%D0%B8%D0%BB%D0%B8-%D0%B1%D0%BB%D0%BE%D0%BA%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news739478.html", "text": "Охранителни камери са заснели как малко преди полунощ срещу събота двама облечени в тъмни дрехи и с качулки на главите изливат 2 туби със запалителна смес под вратата на санитарния магазин на улица „Първи май“ в Сандански. После хвърлят от разстояние запалена хартия и избягват с бял автомобил „Тойота“, с която са и дошли. За 10-на минути целия блок е бил обхванат в пламъци. Всичките 40 апартамента в жилищната кооперация, която е построена преди 10-на години са необитаеми от пожара. Пострадалите семействата са приютени при свои близки и роднини, а на 3 от тях кметът на Сандански Кирил Котев е осигурил квартири, за които общината ще заплаща наема до отремонтирането на жилищата им. Вероятно нито един от опожарените апартаменти и магазини под тях не са застраховани, но това със сигурност ще се разбере в работен ден. От Благоевград пристигнаха разследващи полицаи, които заедно с местните си колеги продължават разпитите на свидетели. Отхвърлена е версията за късо съединение в ел. инсталацията на кооперацията. Привикани на разпит са известна бизнесдама от Сандански, с която собственикът на магазина Кирил Божинов от години открито враждували. В града се появи слух, че поръчител на палежа е и конкурент на строителния предприемач, вдигнал кооперацията, но и тази версия е несъстоятелна, защото собственикът на строителната фирма е починал преди няколко години. В събота около 16 часа арестуваният бизнесмен Младен Пасков, който удари с юмрук в лицето пожарникар по време на гасителните действия беше пуснат от ареста под гаранция от 1000 лева. Срещу него е повдигнато обвинения за дребно хулигантство и нанасяне на лека телесна повреда на пожарникаря. Малко след полунощ срещу събота в Сандански пожар изпепели магазина за козметика и перилни препарати „Кристал“ на ул. „Първи май“, който се намира на партерния етаж на жилищна кооперация. Пламъците се разраснали за минути от лесно запалимите перилни препарати и други продукти, като са обхванали и апартаментите на 4-те етажа над магазина. „Сигналът при нас дойде точно една минута след полунощ. Веднага 2 пожарни коли от Сандански започнаха да гасят огъня, който се виеше на метри над кооперацията. От Петрич и Благоевград се включиха още 3 противопожарни коли с екипите си. За около 3 часа пожарът беше потушен“, разказа инж. Георги Пармаков, директор на областната противопожарна служба в Благоевград, който ръководи от място гасителните действия. Пристигнаха и кметът на Сандански Кирил Котев, както и шефът на РУП в курортния град Борис Щурков, пише в. \"Монитор\". Днес сутринта жилищната кооперация наподобяваше лунен пейзаж. Магазинът за перилни препарати е изцяло изпепелен, нанесени са сериозни материални щети, 8 от апартаментите са напълно опустошени от огнената стихия. Другите жилища са с изпочупени прозорци, опушени стени и повредено имущество. За щастие няма пострадали хора, които своевременно са били събудени от пожарникарите и евакуирани извън жилищата си. Изгорели са и няколко от автомобилите, паркирани пред жилищната сграда. Според живеещите в жилищния блок нанесените поражения са за повече от 2 милиона лева. „Кошмарна нощ преживяхме. Гърмяха флакони с парфюми. Пред очите ни изгоряха жилищата ни“, все още стресирани разказваха живущите, които още доста дни няма да могат да се върнат в собствеността си. Цялата сграда е сериозно пострадала. Три входа от първия до последния етаж са обгоряли, изгоряло е голяма част от имуществото им. В драматичната нощ скандал предизвика фалиращият сандански хотелиер Младен Пасков, който в пияно състояние се пръкна до пожарникарите и започна да им дава съвети, как да гасят по-бързо пламъците, след което беше закопчан и отведен в полицейския участък. Скандалният арест стана пред погледите на десетки санданчани и кмета на курортния град Кирил Котев. Според повечето свидетели на скандала Пасков е слязъл от автомобила си видимо пиян и дори е ударил едно круше на един от пожарникарите. Тестван е бил на място от полицаи с дрегер за алкохол, който е показал доста над допустимите промила. Назрява скандал, защото в доклада си арестувалите го полицаи са написали, че Пасков е дошъл и е тестван като пешеходец, въпреки, че колата му е била на десетина метри от мястото на пожара. В неделя бизнесменът осъмна в клетката на санданската полиция, но около 16 часа е бил освободен под парична гаранция от 1000 лева. Основната версия, по която работят разследващите полицаи е умишлен палеж. Огънят е тръгнал от входната врата на магазина. Собственикът Кирил Божинов е разпитан в полицията, преди няколко месеца витрините на магазина му бяха изпочупени през нощта. Сподели:", "date": "2018.04.01", "title": "РАЗКРИТИЕ! Двама с качулки подпалили блока в Сандански"}
{"url": "http://pik.bg/%D0%B8%D1%81%D0%BD%D1%8A%D1%80-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D0%B5%D1%82%D0%B8%D1%8F-%D0%B3%D0%BE%D0%BB%D1%8F%D0%BC-%D1%88%D0%BB%D0%B5%D0%BC-news739501.html", "text": "Джон Иснър спечели най-голямата титла в кариерата си, след като осъществи обрат от 6:7(4), 6:4, 6:4 срещу завръщащия се на четвърто място в ранглистата Александър Зверев и триумфира в тенис турнира от сериите \"Мастърс\" в Маями! Така след триумфа на Слоун Стивънс при жените, американците осъществиха двоен триумф в \"Мастърс\"-а, който е считан за \"петия турнир от Големия шлем\", заради страхотните си организация и атмосфера. Именно тази година се проведе и последното издание на събитието от най-високата категория на АТР в настоящия комплекс \"Крендън парк\", тъй като от догодина то ще се провежда на стадиона на отбора по американски футбол Маями Долфинс Hard Rock Stadium. В момента се изграждат допълнителни 30 тенис съоръжения около стадиона, а инвестицията е в размер на 53 милиона долара, съобщава \"Спортал\". Сподели:", "date": "2018.04.01", "title": "Иснър спечели \"петия Голям шлем\""}
{"url": "http://pik.bg/%D1%81%D0%BB%D0%B5%D0%B4-%D1%80%D0%B0%D0%B7%D0%BF%D0%BE%D1%80%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0%D1%85%D0%B0-%D1%85%D0%BE%D1%82%D0%B5%D0%BB-%D0%B2%D1%8A%D0%B2-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B5%D1%80%D0%B5%D0%B4%D0%BD%D0%BE%D1%81%D1%82-news739472.html", "text": "По разпореждане на министър Николина Ангелкова експерти на Министерството на туризма влязоха на проверка в четиризвезден хотел във Велинград след сигнали от туристи за лоша хигиена и услуги, които не отговаряли на категорията на хотела. Инспекцията в “СПА ХОТЕЛ СЕЛЕКТ” във Велинград показа, че на рецепцията няма обособено място за хора с увреждания, каквото се изисква за 4-звезден хотел. В проверените стаи липсвали някои от нужните консумативи, но не са установени повреди на контакти, каквито оплаквания имаше от туристи, съобщиха от Министерството на туризма . На проверка в хотела е бил и екип на Комисията за защита на потребителите (КЗП). Експертите на министерството и комисията не са установили маломерни стаи. По-сериозно нарушение, санкцията за което обаче е в прерогативите на КЗП, е липса на сертификат за СПА центъра на хотела. Този документ е задължителен, за да може обектът да носи в името си СПА. За това нарушение по закон се издава наказателно постановление. За другите установени пропуски мениджмънтът на хотела ще получи предписания и ще трябва да ги отстрани по най-бързия начин. Експертите на Министерството на туризма ще направят контролна проверка на хотела в рамките на 2 седмици, за да се уверят, че условията, предлагани на клиентите, отговарят на изискванията за 4 звезди. Сподели:", "date": "2018.04.01", "title": "След разпореждане на Ангелкова: Експерти инспектираха хотел във Велинград, откриха нередности"}
{"url": "http://pik.bg/%D0%BD%D0%BE%D0%B2-%D0%B6%D0%B8%D0%B2%D0%BE%D1%82-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%B6%D0%B0%D1%81%D0%B8-%D0%BE%D1%82-%D1%81%D0%B4%D0%B5%D0%BB%D0%BA%D0%B0-%D0%B8%D0%BB%D0%B8-%D0%BD%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D1%81%D0%B5%D0%B3%D0%B0-news739454.html", "text": "Бившата асистентка на Румен Луканов в „Сделка или не” Жаси с гордост е окачила диплома за доктор по икономически науки на стената на дома си. Русокосата манекенка избра да изчезне от светското пространство и да се фокусира на значимите неща в живота си, но това едва ли й е напълно достатъчно. Паралелно със завършването на образованието си, тя отгледа три деца от мъжа си и сега се е насочила смело към рекламния бизнес. От няколко месеца Жаси драпа със зъби и нокти да се докаже като инфлуизър – човек, който представя нови продукти и привлича нови клиенти на големи компании. За целта бившата телевизионна звезда се опитва да показва всеки ден парченца от живота си в социалните мрежи и лична страница. Тя носи името „Наръчник на съвременната лейди” и в нея блондинката почти постоянно бълва своите впечатления и вълнения от майчинството и домакинството. „Ще излъжа, ако кажа, че ми е много лесно да отглеждаш три деца, защото от много време не съм се наспивала качествено, но истината е, че осъзнавам колко разглезени сме станали с удобствата на съвременния свят. Нашите пра-баби и дядовци са отглеждали по много повече деца, при много по-трудни условия и за тях това е било нещо нормално, а на мен всеки ден ми се случва да ме питат трудно ли ни е, все едно с мъжа ми вършим нещо изключително. В България средният брой деца на семейство към 2017 г. е 1.4, което значи, че повече от половината семейства тук имат по едно дете. За мен тази статистика е притеснителна и се опитвам с личен пример да покажа, че да отглеждаш повече от две деца в България не е нито страшно, нито толкова трудно. Предполагам, че опасенията на повечето хора са свързани с несигурното ни ежедневие, но аз знам, че децата носят късмет и са най-големият източник на мотивация за развитие, както на отделната личност, така и на обществото като цяло”, продължава да изповядва максимата си за живота асистентката на Румен Луканов. Разбира се, за нея едва ли има каквато и да е несигурност в грижите за отрочетата й. Все пак мъжът й печели добре от бизнеса си с вериги за бързо хранене. Иронията е, че самата Жасмина не вкусва от продукцията, с която той трупа милионите си. Моделката налага желязна дисциплина на децата си и не им позволява да се тъпчат с полуфабрикати, пържено и пакетирано. Сама държи да приготвя храната в дома си и да следи в нея да има основно продукти отгледани по екологичен начин, пише столичен седмичник. Сподели:", "date": "2018.04.01", "title": "НОВ ЖИВОТ! Помните ли Жаси от \"Сделка или не\"? Няма да повярвате с какво се занимава сега"}
{"url": "http://pik.bg/%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D1%80%D0%B0%D0%B4%D0%B5%D0%B2-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D1%81%D1%80%D0%B5%D1%89%D0%B0-%D0%BA%D0%BC%D0%B5%D1%82%D0%BE%D0%B2%D0%B5%D1%82%D0%B5-%D0%BE%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news739348.html", "text": "Министърът на вътрешните работи Валентин Радев пристига в началото на седмицата във Враца, за да се срещне с кметовете на общини и населени места от областта, съобщава Конкурент. Работната среща, която трябва да се проведе на 2 април (понеделник), е посветена на мерките за повишаване на сигурността и превенция на битовата престъпност в населените места в региона, потвърдиха от областна администрация. Целта е постигането на още по-добра комуникация между местната власт и МВР. Ще бъдат обсъдени конкретни въпроси и практики, които да гарантират обществения ред и сигурността на хората във всички селища в региона. Вероятно една от темите, която ще бъде дискутирана, е изграждането на видеонаблюдение в населените места, като реална мярка срещу криминалната и битова престъпност. Срещата трябва да се проведе в конферентната  зала на Търговско-промишлената палата. След нея, от 15:00 часа, с представителите на местната власт, министър Валентин Радев ще даде брифинг за медиите. На 2 април министърът на вътрешните работи Валентин Радев ще направи и работно посещение в Мездра. В 12:30 часа той, гл. комисар Николай Николов и представители на МРРБ, тържествено ще открият обновената сграда на пожарната служба. Сподели:", "date": "2018.04.01", "title": "Валентин Радев събира на среща кметовете от Врачанско"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B7%D0%B0%D1%89%D0%BE-%D1%80%D0%BE%D0%BD%D0%B0%D0%BB%D0%B4%D0%BE-%D0%B8%D0%B3%D1%80%D0%B0%D0%B5-%D1%81-%D0%BE%D0%B1%D1%83%D0%B2%D0%BA%D0%B8-%D0%B2%D1%82%D0%BE%D1%80%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%B8-%D0%BA%D0%BE%D0%B3%D0%BE-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%B0-%D0%B4%D0%B0-%D1%81%D0%B5-%D0%BA%D0%B0%D1%87%D0%B8-%D0%BD%D0%B0-%D1%80-news739480.html", "text": "В днешния епизод на \"Спортен ПИК\" ще разберете какво се случи на българските футболни терени, както и на тези в Европа. В предаването ще видите още: Как премина първата за сезона Световна купа по художествена гимнастика в \"Арена Армеец\"? Какво се случи на боксовия ринг в тежка категория и кой е футболистът, за когото ще се омъжи Нур от хитовия у нас турски сериал “Сега и завинаги”? Защо Кристиано Роналдо е играл с обувки втора употреба? Тези и още любопитни теми гледайте само в предаването \"Спортен ПИК\". Сподели:", "date": "2018.04.01", "title": "ЕКСКЛУЗИВНО! Защо Роналдо играе с обувки втора употреба и кого не допуснаха да се качи на ринга след боксовия мач между Джошуа и Паркър - гледайте само в \"Спортен ПИК\""}
{"url": "http://pik.bg/%D0%BF%D1%8A%D0%BB%D0%B5%D0%BD-%D0%BA%D1%80%D0%B0%D1%85-%D0%BB%D0%B5%D0%B2%D1%81%D0%BA%D0%B8-%D1%81%D0%B5-%D0%B8%D0%B7%D0%BB%D0%BE%D0%B6%D0%B8-%D0%BD%D0%B0%D1%81%D1%80%D0%B5%D0%B4-%D0%B3%D0%B5%D1%80%D0%B5%D0%BD%D0%B0-news739477.html", "text": "Отборът на Левски се срина на старта на първата шестица в Първа лига. Представящият се трагично състав на Делио Роси стартира шампионския плейоф със загуба 1:2 от Берое на стадион \"Георги Аспарухов\". Головете на Педро Еуженио (3) и Камен Хаджиев (49) донесоха едва четвъртата победа в историята на \"заралии\", в дома на \"сините\" от 52 мача. Интересното е, че до 2009 година Берое имаше само една победа на \"Герена\", но след това победи с 1:0 през 2009 г., и с 1:0 през 2014 година, а днес постигна нов триумф, пише Спортал.бг Единственото попадение на \"сините\" беше дело на Сержиу Буш в 75-ата минута, който беше първи за Левски във вратата на \"зелените\" от 354 минути. Той се възползва от подаване на единствения светъл лъч за столичани - Станислав Иванов. Капитанът на юношеския национален отбор записа първи минути при Делио Роси, влизайки при 0:2 в 62-ата минута. Роман Прохазка пък пропусна дузпа в 44-ата минута на първата част при 0:1. Поражението е пето за Левски през този сезон, първо на \"Герена\", като остави тима с актив от 50 точки на трето място. Берое пък вече има 48 точки след своята победа №13 за сезона, като изостава само на две зад \"сините\", а днес стана също така първият отбор вкарал два гола на столичани на техния стадион през тази кампания. Именно поради това Берое може да вярва в третото място повече от всякога. Наставникът на \"сините\" Делио Роси бе направил три промени от последната среща от редовния сезон, когато тимът му загуби с 0:1 от ЦСКА-София. Афонсо Фигейредо смени Иван Горанов, Жорди Гомес беше титуляр за сметка на Филипе Нашименто, а Сержиу Буш започна вместо Габриел Обертан, който е контузен и отпадна от групата. Румънецът си партнираше със Станислав Костов в схемата 4-4-2. Колегата му Александър Томаш също бе направил трима футболисти от стартовите 11 при изненадващото равенство 0:0 с Витоша (Бистрица) на стадон \"Беоре\". Душан Перниш, Матеус Леони и Педро Еужени играха на местата на Георги Аргилашки, Веселин Пенев и Марко Адамович. Интересното е, че на навръх 3-ти март, двата тима завършиха 0:0 на \"Герена\" в мач от редовния сезон. Преди това през есента, отборите също не си отбелязаха гол, като и тогава срещата свърши 0:0 под Аязмото. Този път Берое обаче излезе победител. Под проливен дъжд срещата стартира отлично за \"заралии\". Голмайсторът на гостите през този сезон Педро Еуженио даде аванс на тима още в 3-ата минута. Той спря хубавото топката на мокрия терен, след като от малък ъгъл прехвърли Божидар Митрев, който вчера навърши 31 години, а днес не се пласира добре и допусна първи гол на този стадион през този шампионат. Попадението е под номер 14 за футболиста на Берое. Това е едва втори гол във вратата на \"сините\" на \"Герена\" в шампионата, но втори пореден, след като отборът имаше 11 поредни сухи мрежи. Тиам пробва удар встрани от вратата в 7-ата минута. Еуженио пък нацели горната греда от фаул в 11-ата минута. Гостите играят много по-добре, като продължават да създават положения. В 17-ата минута Камбуров се размина с топката в малкото наказателното поле. Първият изстрел във вратата на Берое беше в 18-ата минута, когато Паулиньо не затрудни Перниш. Последваха няколко възможности за домакините в рамките на три минута. Камен Хаджиев изби опасно центриране в 25-ата минута, след това удар на Яблонски беше изби от защитник, а хубава атака на \"сините\" завърши с изстрел на Паулиньо, който беше избит в ъглов удар от бранител. Станислав Костов не уцели вратата с глава след центрирането от корнер. Тиам получи жълт картон за опасно влизане в краката на Мартин Райнов, но гостите искаха от Станислав Ставров халфът да бъде изгонен. Еуженио можеше да удвои, но стреля в аут с глава. В 42-ата минута Костов се откъсна, а след леко съприкосновение с Матеус Леони падна в наказателното поле. Реферът посочи бялата точка, въпреки протестите на Иван Иванов и Хаджиев. Бразилецът обаче не протестира. Щатният изпълнител Роман Прохазка стреля силно, но Перниш спаси. Това е втора поредна пропусната дузпа на \"Герена\", след като Нашименто сбърка в 94-ата минута при равенството 1:1 с Етър. Именно португалският халф влезе на почивката, като замени изненадващо Костов. Томаш пък пусна втори нападател - Сержиу Негруц, който смени Охене. В 49-ата минута Хаджиев шокира феновете на столичани, след като вкара втори гол във вратата на Божката Митрев. Националът беше точен с глава, засичайки центриране от фаул на Еуженио. ППЛ, 27-и кръг - първа шестица: ЛЕВСКИ - БЕРОЕ 1:2 0:1 Еуженио (3) 0:2 Камен Хаджиев (49) 1:2 Буш (75) ЛЕВСКИ (4-4-2): Божидар Митрев; Милош Цветкович, Давид Яблонски, Холмар Ейолфсон, Афонсо Фигейредо; Роман Прохазка, Кали Тиам, Жорди Гомес, Паулиньо; Сержиу Буш, Станислав Костов Старши треньор: Делио Роси БЕРОЕ (4-2-3-1): Душан Перниш; Милен Желев, Камен Хаджиев, Иван Иванов, Матеус Леони; Мартин Райнов, Карлос Охене; Рубен Бригадо, Борислав Цонев, Педро Еуженио; Мартин Камбуров Старши треньор: Александър Томаш Сподели:", "date": "2018.04.01", "title": "ПЪЛЕН КРАХ! Левски се изложи насред \"Герена\""}
{"url": "http://pik.bg/%D1%83%D0%B4%D1%8A%D0%BB%D0%B6%D0%B5%D1%82%D0%B5-%D0%BA%D0%BE%D1%81%D0%B0%D1%82%D0%B0-%D1%81-15-%D1%81%D0%BC-%D0%B7%D0%B0-%D0%BC%D0%B5%D1%81%D0%B5%D1%86-news739399.html", "text": "Жените, които са използвали тази маска, твърдят, че са успели да удължат косата си с 15 см за един месец. А процедурата е правена веднъж седмично. Това е добра причина да опитате този метод, ако чувствате, че вашата коса расте твърде бавно и не можете да направите любимата си прическа, за която се иска по-голяма дължина. Ключът в успеха на тази маска се крие в горчицата на прах, която влияе на кожата на главата, като я затопля и така предизвиква прилив на кръв към космените фоликули. За рецептата са ви нужни 3 супени лъжици горчица на прах, 2-3 супени лъжици топла вода, 1 жълтък, 2 супена лъжица зехтин, 2 супени лъжици захар. Това количество стига за 2 маски. Сместа се нанася максимално бързо, енергично, но и внимателно – без да омазвате самата коса, а се старайте тя да попада по скалпа ви. След като нанесете маската, можете да намажете самата коса с любимото си козметично масло и след това увийте главата си с целофан и кърпа. Маската трябва да остане на главата ви между 15 минути до 1 час, в зависимост от това колко топло ще я усещате. Ако ви понася и не ви пари, най-добре е да я оставите да стои за 1 час, а иначе и 15 минути ѝ стигат. След това старателно с топла вода и шампоан свалете всичко. Резултатите ще видите още след първата седмица. Сподели:", "date": "2018.04.01", "title": "Удължете косата с 15 см за месец"}
{"url": "http://pik.bg/%D1%83%D0%B6%D0%B0%D1%81-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BD%D0%B0%D0%BD%D0%B5%D1%81%D0%B5-%D0%B3%D0%BE%D0%BB%D0%B5%D0%BC%D0%B8-%D1%89%D0%B5%D1%82%D0%B8-%D0%B2-%D0%BE%D1%85%D1%80%D0%B8%D0%B4-%D0%B8-%D1%81%D1%82%D1%80%D1%83%D0%B3%D0%B0-news739468.html", "text": "Връхлетялата Македония буря „Алексей“ причини невероятни щети в района на Охрид. Местните жители съобщават, че Охридското езеро е наводнило крайбрежните улици и кея на града, както и някои разположени на тях заведения, предава скопският телевизионен канал „Алсат-М“. \"Снощи бяхме в състояние на готовност заради съобщенията на метеоролозите. Вятърът беше с повишена интензивност и заедно с надигналата се вода причиниха значителни щети на целия бряг, по цялото крайбрежие“, заяви Михаил Мишев, собственик на заведение. Охридските граждани казват, че са прекарали тежка нощ. \"Беше доста драматично. Човек не може да бъде хладнокръвен при такива условия. Вятърът и вълните бяха силни“, заяви Димитър Зарчев, собственик на къща до Охридското езеро. Старият път от Охрид до Струга е покрит с кал и боклук от езерото. И в Струга, последиците, които циклонът остави след себе си, са големи. Потопени са платформите, а част от оборудването на някои от плажовете също е унищожено. \"Това са огромни щети, каквито не е имало от 40-50 години. Хората, особено онези, които са близо до езерото, се страхуват. Спомням си през 1963 г., когато езерото излезе от басейна си. Същото нещо се случи снощи“, казват местните Засега няма опасност за пътя Струга - Дебър, където се намират и ВЕЦ „Шпиле“ и „Глобочица“. Сподели:", "date": "2018.04.01", "title": "Ужас в Македония! Лошото време нанесе големи щети в Охрид и Струга"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BD%D0%B0-%D0%BF%D1%8A%D1%82%D1%8F-%D0%BB%D0%BE%D0%B2%D0%B5%D1%87-%D1%82%D1%80%D0%BE%D1%8F%D0%BD-%D0%BF%D0%BE%D0%B3%D1%83%D0%B1%D0%B8-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-news739488.html", "text": "Двама души са загинали в катастрофа на пътя Ловеч-Троян, след разклона за село Хлевене в посока Троян. Това съобщиха за „Фокус“ от пресцентъра на ОДМВР-Ловеч. В 19.20 часа е станал пътният инцидент. Ударът е бил челен между два леки автомобила „Тойота“ с варненска регистрация и „Пежо“ с ловешка регистрация. По първоначални данни са пътували само водачите на двете коли, не е имало други пътници. Загинали са двамата водачи. Пътят е затворен. Има обходни маршрути за пътуващите в посока Троян и в посока Ловеч. Сподели:", "date": "2018.04.01", "title": "ИЗВЪНРЕДНО! Трагедия на пътя! Челен удар на пътя Ловеч-Троян погуби двама души"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D0%B8%D1%82%D0%B0%D0%BB%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B0%D0%BA%D1%86%D0%B8%D1%8F-news739434.html", "text": "Скандал между Италия и Франция. Рим привика френския посланик за да иска обяснение за инцидент на границата. Въоръжени френски полицаи влезли на територията на Италия без разрешение. Те търсели мигрант, който живеел в бежански център, управляван от неправителствена организация, съобщава Нова телевизия. Французите намерили мъжа и го накарали да даде проба за наркотици. Италиански депутат каза, че французите са направили Италия за посмешище и че Рим трябва да гони френски, а не руски дипломати. Париж се позова на спогодба от 90-те, която давала разширени права на полицаите в погранични райони. Рим твърди, че спогодбата е била отменена и французите го знаели. Сподели:", "date": "2018.04.01", "title": "Скандал между Италия и Франция заради полицейска акция "}
{"url": "http://pik.bg/%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B8%D1%82%D0%B5-%D0%BD%D0%B8-%D1%81-%D0%BD%D0%BE%D0%B2-%D0%B3%D0%BE%D0%BB%D1%8F%D0%BC-%D1%83%D1%81%D0%BF%D0%B5%D1%85-%D0%B3%D1%80%D0%B0%D0%B1%D0%BD%D0%B0%D1%85%D0%B0-%D1%82%D1%80%D0%B8-%D0%BC%D0%B5%D0%B4%D0%B0%D0%BB%D0%B0-news739457.html", "text": "Три медала грабнаха в неделя българските гимнастички на Световната купа по художествена гимнастика в София, предаде Гонг. Победителка на този уред стана шампионката от многобоя Александра Солдатова от Русия с оценка 18.550. Второто място зае българката Катрин Тасева с оценка 17.950. И тя, и бронзова на този уред Боряна Калейн със 17.750 играха великолепно и без грешка и заслужено се качиха на подиума на първия финал. Катрин Тасева спечели днес и още един медал. Родната грация грабна бронза, като зае третото място на топка с оценка 17.650. Надпреварата продължава с финалите в индивидуалната надпревара на топка, бухалки и лента. На топка участват и двете българки, а на останалите два уреда финалистка е Катрин Тасева. Предстоят и двата финала при ансамблите. Сподели:", "date": "2018.04.01", "title": "Гимнастичките ни с нов голям успех, грабнаха три медала"}
{"url": "http://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D1%80%D0%B0%D0%B4%D0%BE%D1%81%D1%82-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D0%BD%D0%B8-%D1%81-%D0%BD%D0%BE%D0%B2%D0%BE-%D0%B7%D0%BB%D0%B0%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%B2-%D1%81%D0%BE%D1%84%D0%B8%D1%8F-news739462.html", "text": "Националният ансамбъл по художествена гимнастика спечели златен медал във финала на пет обръча на Световната купа в София, след като отвя конкуренцията в дисциплината в зала \"Арена Армеец\". Грациите ни, в състав Симона Дянкова (капитан), Лаура Траатс, Мадлен Радуканова, Теодора Александрова и Елена Бинева изпълниха по изключителен начин съчетанието си и получиха оценка от 20.850 точки, с което не оставиха никакви шансове на другите ансамбли да мислят за титлата. На второ място останаха гимнастичките на Япония, докато бронзовият медал бе за отбора на Италия. По този начин възпитаничките на Весела Димитрова спечелиха втори златен медал в Световната купа в София, след като вчера триумфираха по категоричен начин и в многобоя. Малко по-късно днес те ще имат шанс да спечелят и трета титла във финала на 3 топки + 2 въжета. Сподели:", "date": "2018.04.01", "title": "ОГРОМНА РАДОСТ! Ансамбълът ни с ново злато на Световната купа в София!"}
{"url": "http://pik.bg/%D0%B2%D0%BE%D0%B9-%D0%BD%D0%B0-%D1%81%D0%B8%D1%80%D0%B5%D0%BD%D0%B8-%D0%BD%D0%B0-2-%D0%B0%D0%BF%D1%80%D0%B8%D0%BB-news739416.html", "text": "Министерството на вътрешните работи уведомява жителите и пребиваващите на територията на градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и населените места в 30- километровата зона около АЕЦ „Козлодуй“, че на 2 април 2018г./ понеделник/ от 13.00 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация. В тренировките ще участват и интегрираните към НСРПО Локални системи за оповестяване, изградени в обекти, чиято дейност създава опасност от възникване на бедствия. Тренировката ще се извършва за проверка на техническото състояние на националната система и обучение на населението. Сподели:", "date": "2018.04.01", "title": "Вой на сирени на 2 април"}
{"url": "http://pik.bg/%D1%81%D0%B5%D0%BA%D1%81%D1%8A%D1%82-%D1%81%D0%BF%D0%BE%D1%80%D0%B5%D0%B4-%D0%BF%D0%B8%D0%B6%D0%B0%D0%BC%D0%B0%D1%82%D0%B0-news739412.html", "text": "С какво обичате да спите? Дълга пижама, дантелена нощница или просто голи? Отговорът на този въпрос разкрива какви сте в леглото и какво обичате да получавате от партньора в спалнята, обясняват психолози. Жените, които спят с пижама обичат целувките и ефекта на изненадата, но не си падат по дръзките експерименти. Ако искате да привлечете такава жена, не й предлагайте секс на кухненската маса, а вместо това направете романтична атмосфера със свещи и листа от рози по леглото. Късата нощница подсказва за \"игривата страна\" на половинката ви, предава БГНЕС. Бъдете търпеливи, защото тя обича да дразни и изкушава. Жените, които спят с тениска, обичат френските ласки и по принцип са егоистични в леглото. Спането само по бикини пък издава жена, непредвидима със своите фантазии, а ако спи напълно гола значи е открита към повечето неща в секса. Спокойните и уверени в себе си жени лягат без дрехи, казват психолозите. Сподели:", "date": "2018.04.01", "title": "Сексът според... пижамата "}
{"url": "http://pik.bg/%D0%B1%D1%83%D1%80%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D0%BE%D1%82%D0%BD%D0%B5%D1%81%D0%B5-%D0%BF%D0%BE%D1%81%D1%82%D1%80%D0%BE%D0%B9%D0%BA%D0%B8-%D0%BD%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%88%D1%83%D0%BC%D0%B5%D0%BD-news739437.html", "text": "Силният вятър е съборил временните постройки, изградени в близост до площад \"Освобождение\". Те бяха поставени във връзка с изложението „Произведено в България“. Постройките са собственост на организаторите на Изложението и отговорността за разчистването на разпилените елементи е тяхна. Теренът ще бъде основно почистен утре от общината. До момента няма други постъпили сигнали за щети от бурния вятър. Сподели:", "date": "2018.04.01", "title": "Бурният вятър отнесе постройки на изложение в Шумен"}
{"url": "http://pik.bg/%D0%B7%D0%B0%D1%81%D0%B8%D0%BB%D0%B2%D0%B0%D1%82-%D0%BF%D1%80%D0%B2%D0%B5%D1%80%D0%BA%D0%B8%D1%82%D0%B5-%D0%B7%D0%B0-%D0%B5%D0%B4%D0%BD%D0%BE%D0%B4%D0%BD%D0%B5%D0%B2%D0%BD%D0%B8-%D1%82%D1%80%D1%83%D0%B4%D0%BE%D0%B2%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news739374.html", "text": "Инспекцията по труда във Враца започва ударни проверки на всички земеделски производители и фирмите, сключващи еднодневни трудови договори, съобщава Конкурент. Под по-сериозното внимание на инспекторите ще попаднат и таксиметровите фирми, уточн директорът на държавната инспекция Румен Младенов. От Инспекцията огласиха данни от проверките през първите два месеца на годината. Инспектирани са 120 предприятия като са констатирали 517 нарушения. Целта на извършените проверки е осъществяване на ефективен контрол за спазване на законодателството и заетостта. 268 от констатираните нарушения са свързани с липса на документи за заплати, работно време и отпуски. Други 152 са свързани с липса на документи за инструктажи и обучение. Експертите са установили и 77 нарушения по техническата безопастност на персонала и 20 свързани с хигиената на труда. Издадени са наказателни постановления на 15 фирми с общ размер 9 500 лева. Контролните органи са връчили и 488 предписания, спрели са 12 машини и са направили 9 устни забележки, коита са изпълнени своевременно. Румен Младенов напомни, че вече повече от година фирмите могат да се възползват от нова интерактивна система с материали, която показва ефективни резултати. Софтуерът е разработен в полза и улеснение на работодателите. Системата е изработена по проект „Оптимизация и иновации в ИА ГИТ“ и е  финансирана по Оперативна програма „Развитие на човешките ресурси“. Сподели:", "date": "2018.04.01", "title": "Засилват прверките за еднодневни трудови договори във Врачанско"}
{"url": "http://pik.bg/%D1%88%D0%BE%D0%BA-%D0%BA%D1%80%D1%8A%D1%81%D1%82%D0%BD%D0%B8%D0%BA-%D0%BD%D0%B0-%D0%BA%D0%BE%D0%B7%D0%B0-%D0%BD%D0%BE%D1%81%D1%82%D1%80%D0%B0-%D1%81%D0%B8-%D1%81%D0%BC%D0%B5%D0%BD%D0%B8%D0%BB-%D0%BB%D0%B8%D1%86%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BB%D0%B0%D1%81%D1%82%D0%B8%D1%87%D0%B5%D0%BD-%D1%85%D0%B8%D1%80%D1%83%D1%80%D0%B3-%D1%82%D0%B2%D1%8A%D1%80%D0%B4%D0%B8-%D0%B8-%D0%BE%D1%81%D0%B0%D0%BC%D0%B0-%D0%B1%D0%B8-news739428.html", "text": "Най-дълго търсеният престъпник в Европа - обявения за невидим Матео Месина Денаро е сменил лицето си в България. Тук са заличили и пръстовите отпечатъци на италианския мафиот. Това твърди италианският разследващ журналист Джовани Тициан. Сензационното разследване беше публикувано в последния брой на италианското издание \"Л'еспресо\", съобщи Нова телевизия. \"Сега Денаро ще пресича граници, ще лети със самолет.  Изцапал е ръцете си с много кръв.Той е поръчител на един от знаковите атентати в Италия. Пазим свидетеля, защото и най-малкият детайл може да му струва живота. Имах пълните показания пред разследващите на свидетеля\", твърди журналистът. \"Денаро се мести и разполага само с пари с брой. Свидетелят го е срещнал на пристанището в Палермо, но не го е разпознал, защото лицето му било различно, а кожата по-тъмна. После разбрал, че Кръстникът си е направил лицева операция в България\", разказва италианският журналист. \"Свидетелят е бил престъпник, но го е страх от по-големите престъпници. Важното е по неговите показания да изготвят нов фоторобот да Денаро, ако пак не се е оперирал\", казва още Тициан. Пластичният хирург д-р Николай Георгиев заявява, че етиката не позволява един лекар да се съгласява на подобни операции, целящи криминално укриване. Но далеч не всички негови колеги реагирали така. У нас практикували много чужденци, плащали си само наем и не подлежали на контрол. След операцията пациентите им не получавали нито епикризи, нито снимков материал, а хирурзите си заминавали обратно. \"Осама бин Ладен, ако беше жив и по някакъв начин бъде вкаран в България, можеше да бъде опериран и никога никъде да не бъде отбелязано\", заявява той и допуска, че версията за оперирания Кръстник на Коза ностра е напълно реална. Сподели:", "date": "2018.04.01", "title": "ШОК! Кръстник на Коза ностра си сменил лицето в България! Пластичен хирург твърди: И Осама бин Ладен, ако беше жив, можеше да се оперира "}
{"url": "http://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%82%D0%B0%D0%BD%D1%86%D0%B8%D1%8F-%E2%80%9E%D1%82%D1%8F%D0%BD%D0%B3%D1%83%D0%BD-1%E2%80%9C-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news739380.html", "text": "Китайската космическа станция „Тянгун 1“ ще навлезе в земната атмосфера в понеделник, съобщи космическата агенция на Китай, цитирана от Ройтерс. В съобщението се посочва, че не може да бъде уточнен моментът на навлизане на апарата в атмосферните слоеве. Не е известно със сигурност къде биха паднали на земята отломки от станцията. Мнозина експерти изразяват увереност, че голяма част от космическия апарат ще изгори във въздуха От южнокорейското министерство на науката, информационните и комуникационни технологии казаха днес, че \"Тянгун 1\" ще навлезе в земната атмосфера в интервала от 07:26 до 15:26 ч. местно време в понеделник (по Гринуич от 22:26 ч. в неделя до 06:26 ч. в понеделник, предаде агенция Йонхап. Сподели:", "date": "2018.04.01", "title": "Китайската космическата станция „Тянгун 1“ навлиза в атмосферата в понеделник"}
{"url": "http://pik.bg/%D0%BF%D0%BE%D1%80%D0%BE%D0%B9-%D0%B7%D0%B0%D1%85%D0%BB%D1%83%D0%BF%D0%B8-%D1%81%D0%BE%D1%84%D0%B8%D1%8F-%D0%BD%D0%B5%D0%B1%D0%B5%D1%82%D0%BE-%D0%BF%D1%80%D0%B8%D1%87%D0%B5%D1%80%D0%BD%D1%8F-%D1%83%D0%BB%D0%B8%D1%86%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D1%80%D0%B5%D0%BA%D0%B8-news739444.html", "text": "Синоптиците и този път не ни излъгаха. Очакваните валежи обаче връхлетяха  София с бурен вятър. Над столицата изведнъж притъмня, а оловносивото небе сякаш прихлупи града. Улиците опустяха за минути, превръщайки се в бързи потоци. Милостивото време за малко \"отпусна\" днес слънце и топлина - за да могат черкуващите се на Цветница търпеливо да изчакат дългите опашки за върбови клонки. Силният вятър в страната нанесе сериозни щети. Вятър със скорост над 72 км/ч заличи и последните следи на зимата. По данни на местната метеорологична станция, поривите на югозападния вятър са били най-мощни в района на Вършец и Монтана. Засега няма данни за сериозни щети, изпочупени са клони на дървета. В останалата част на областта скоростта на вятъра е била около 58 км/ч. Постройките са собственост на организаторите на Изложението и отговорността за разчистването на разпилените елементи е тяхна. Теренът ще бъде основно почистен утре от общината. До момента няма други постъпили сигнали за щети от бурния вятър. Само в Берковица пред изминалата нощ времето атмосферата е била спокойна. Там е паднал и най-много дъжд 5 л/кв м. Едва след това се е появил и вятър. Малко над 4 л. са измерените валежи в Чипровци и Говежда, 3 л. във Вършец, о,1 -0,4 л/кв м в Монтана и равнинната част на региона. В Шумен пък силният вятър събори временните постройки, изградени в близост до площад \"Освобождение\". Те бяха поставени във връзка с изложението „Произведено в България“. Сподели:", "date": "2018.04.01", "title": "ПОРОЙ ЗАХЛУПИ СОФИЯ! Небето причерня, улиците се превърнаха в реки "}
{"url": "http://pik.bg/17-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D1%81%D0%BB%D0%B5%D0%B4-%D0%B3%D0%BE%D0%BD%D0%BA%D0%B0-%D1%81-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-news739443.html", "text": "Днес, преди обед, на разклона за село Симеоновец, автопатрул на РУ-Септември е засякъл микробус с чужда регистрация, съобщават от пресцентъра на МВР, цитирани от Фокус. След кратко преследване бусът е бил спрян и при извършената проверка униформените са установили в него общо 17 чуждестранни граждани без документи за самоличност. Според информацията, 13 от тях се определили като афганистанци, останалите четирима като иракчани. За срок до 24 часа е задържан водачът на микробуса. Работата по случая продължава от служители на група „Миграция“ към ОДМВР- Пазарджик. Сподели:", "date": "2018.04.01", "title": "17 нелегални мигранти задържани след гонка с полицията в Пазарджишко"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B5-%D0%B6%D0%B5%D0%BD%D0%B8-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BA%D1%83%D0%B1%D1%80%D0%B0%D1%82-news739395.html", "text": "Две жени са пострадали при пътнотранспортно произшествие на пътя село Задруга – град Кубрат, съобщават от ОДМВР – Разград, цитирани от Фокус. Катастрофата е станала около 17:40 часа на 31 март. Водачът на лек автомобил „Форд Ескорт“ с инициали В. Ш. на 55 г. от село Бисерци, предприема маневра „завой наляво“. В този момент движещият се зад него лек автомобил „Мерцедес“, управляван от Дж.Т. на 43 г. от село Задруга, предприема маневра „изпреварване“ и го удря в задната дясна част. При сблъсъка са пострадали возещата се на предната седалка във „Форд“-а жена с инициали М. Ш. на 49 г. от Бисерци и возещата се на предна лява седалка в „Мерцедес“-а жена с инициали М.Р. на 40 г. от Задруга. Първата е изпратена за лечение в Русенската болница с фрактура на носа и на лицевата очна кост в ляво, с временна опасност за живота. Другата, след преглед в ФСМП - Кубрат и установена контузия на лицето и носа, е освободена за домашно лечение. Двамата водачи са изпробвани за употреба на алкохол – дрегерът отчел 0.00 промила. По случая е образувано досъдебно производство. Сподели:", "date": "2018.04.01", "title": "Инцидент! Две жени са пострадали при катастрофа край Кубрат"}
{"url": "http://pik.bg/%D0%B0%D1%80%D0%B5%D1%81%D1%82-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-3-000-%D0%BB%D0%B2-%D0%BE%D1%82-%D0%BC%D1%8A%D0%B6-%D0%B2-%D0%B3%D0%BB%D0%BE%D0%B6%D0%B5%D0%BD%D0%B5-news739406.html", "text": "Полицията задържа двама мъже, които са заподозрени в обир от мъж от Гложене, съобщава Конкурент. Потърпевшият сам подал сигнал, че 3 000 лева, които държал в левия джоб на анцуга си, били изчезнали, докато бил в питейно заведение във врачанското село. Времето за извършване на кражбата било фиксирано от него – между 4 и 4.30 часа в събота, съобщават от ОД на МВР във Враца. Униформените са задържали двама мъже от Гложене по подозрение в извършване на престъплението – В.А. и Е.Г. Те са преспали в ареста на полицейското управление в Козлодуй. Работата по случая продължава. Сподели:", "date": "2018.04.01", "title": "Арест! Задържаха двама за кражба на 3 000 лв от мъж в Гложене"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B2%D1%8F%D1%80%D0%B2%D0%B0%D1%82-%D0%B2-%D1%81%D0%B2%D1%80%D1%8A%D1%85%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%B8-%D1%81%D0%B8%D0%BB%D0%B8-%D0%B2-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8-%D0%B1%D0%BE%D0%BB%D0%B5%D0%B6%D0%BA%D0%B8-%E2%80%9E%D0%B3%D0%BB%D0%B5%D0%B4%D0%B0%D1%87%D0%BA%D0%B8%E2%80%9C-%D0%B8-%D0%BC%D0%B0-news739398.html", "text": ". Много българи все още вярват на магии, суеверия и теории на конспирацията, сочи анкета, проведена от агенция „Тренд“ Съгласно данните от проучването, 40% от възрастните българи вярват, че тайно общество управлява света, 75% вярват на предсказанията на покойната „пророчица“, известна като Баба Ванга и 73% чукат на дърво, за да предотвратят нещастията. Що се отнася до извънземните, почти една трета от българите вярват, че те съществуват. Нещо повече, 19% мислят, че хората вече са осъществили контакт с тях и 14% са сигурни, че извънземните вече са на земята и живеят сред нас. Вярата в тайните общества и конспирациите е горе-долу на същото ниво. „Тренд“ откриха, че: 66% от българите мислят, че се измислят нови видове заболявания, за да се увеличат продажбите на лекарства и 40% мислят, че светът се контролира от тайно общество. Почти половината от участвалите в изследването имат висше образование, посочват от „Тренд“. Една трета от българите са ходили на „гледачки“ или магьосници, което обяснява високите нива на вяра в свръхестествените сили или способностите за предсказване на бъдещето – 63-64% вярват, че те съществуват, докато 54% вярват в свръхестественото лечение, сочат данните на „Тренд“. Сподели:", "date": "2018.04.01", "title": "Българите продължават да вярват в свръхестествени сили, в измислени болежки, „гледачки“ и магьосници"}
{"url": "http://pik.bg/%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D1%8A%D0%B4%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B2%D0%BE%D0%B4%D0%B0-%D0%BD%D0%B0-2-%D0%B0%D0%BF%D1%80%D0%B8%D0%BB-news739397.html", "text": "„Софийска вода” временно ще прекъсне водоснабдяването в някои части на столицата на 2 април (понеделник),  съобщиха от пресцентъра на дружеството, циитрани от Фокус. Във връзка с монтаж на спирателни кранове на бул. „Александър Стамболийски“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по бул. „Александър Стамболийски“ от ул. „Димитър Петков“ до ул. „Перник“ и карето: бул. „Александър Стамболийски“, ул. „Перник“, бул. „Тодор Александров“ и бул. „Инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“. Във връзка с монтаж на спирателен кран на ул. „Акад. Иван Евстатиев Гешов“ кв. „Крива река“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Иван Евстатиев Гешов“, ул. „Ами Буе“, ул. „Богдановец“ и ул. „Захари Круша“; по ул. „Яков Крайков“ от ул. „Св. Георги Софийски“ до ул. „Богдановец“ и бул. „Ген. Тотлебен “№38. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдановец“ ъгъла с ул. „Феликс“. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Сподели:", "date": "2018.04.01", "title": "На сухо! Ето къде в столицата няма да има вода на 2 април"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%B8%D1%8F-%D0%BF%D1%8A%D1%82-%D1%81-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8-%D0%BD%D0%B0-%D0%BA%D1%83%D0%BB%D1%82%D1%83%D1%80-news739407.html", "text": "Граждани протестираха пред банята в столичния квартал „Горна баня” и по-късно блокираха Околовръстния път на София, съобщи БТВ. Те настояват за спешен ремонт и реставрация на нея и на тази в кв.”Овча купел”. И двете са паметници на културата. През годините бяха предлагани различни решения за историческите сгради – като музеи, спа центрове и др. В крайна сметка обаче нищо не се случи и баните се рушат. Сподели:", "date": "2018.04.01", "title": "Недоволство! Граждани блокираха Околовръстния път с протест в защита на паметници на културата в столицата"}
{"url": "http://pik.bg/%D0%BA%D0%B7%D0%BF-%D1%81-%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B7%D0%B0-%D0%BE%D0%BD%D0%BB%D0%B0%D0%B9%D0%BD-%D0%BF%D0%B0%D0%B7%D0%B0%D1%80%D1%83%D0%B2%D0%B0%D0%BD%D0%B5%D1%82%D0%BE-news739408.html", "text": "Потребителите и бизнесите вече ще имат възможност да сравняват и избират най-добрите условия за доставка на закупени онлайн стоки, особено след отпадането на гео-блокирането през месец декември тази година. Това коментира председателят на Комисията за защита на потребителите (КЗП) Димитър Маргаритов в предаването „Бизнес темите” по ТВ „Европа” по повод новите правила за колетните пратки в Европейския съюз и специалния сайт на Европейската комисия с тарифите на куриерските фирми за местни и трансгранични пратки. „Европейската комисия си поставя за цел да събере и систематизира една голяма база данни, която ще бъде предоставена от доставчиците на такъв тип услуги. Тя ще съдържа информация за условията и цените, при които се осъществяват доставките на колетни пратки от съответния икономически оператор. Тази база данни ще бъде публикувана в специален сайт в интернет и от там потребителите, но и бизнесите, ще могат да се информират и да сравняват условията”, обясни Маргаритов. Той допълни, че към момента такава информация няма, а доколкото съществува частична, нейното систематизиране от потребителя или търговеца изисква сериозни усилия. „Когато един търговец предлага в своя онлайн магазин при условията на отпаднало гео-блокиране стоки на една и съща цена за целия ЕС, той може да избере и съответния доставчик, който най-малко ще оскъпи сделката, за да бъде максимално изгодна и за неговия клиент”, изтъкна Маргаритов. От друга страна, потребителят ще има възможност да направи сравнение и информиран избор на фирмата, която ще му предложи най-изгодни условия, когато реши да се възползва от правото на отказ от покупката в 14-дневен срок, тъй като в този случаи разходите за връщането на стоката най-често са за сметка на клиента. Според председателя на КЗП основният проблем сега е, че „поради естествената диспропорция в териториалната големина на държавите, може да се стигне до там, че за преминаване на много по-голямо разстояние в рамките на една държава да се плати много по-малко, отколкото за трансгранична доставка на територията на ЕС на много по-малко разстояние”. Маргаритов поясни, че търсеният ефект с новите правила не е да се поставят пределни цени или да се унифицират тарифите, а да се даде възможност на двете страни за информиран и обективен избор по отношение на изгодността. „Това е доста разумен подход, защото той, без да въвежда тежки регулаторни процедури, отваря вратата за конкурентоспособността и за това посредством публичност и информираност да се намерят най-добрите условия, които биха позволили и на двете страни по потребителската сделка да се възползват от услугите на куриерските фирми”, коментира той. Същевременно обаче на национално равнище надзорните органи в съответните държави-членки ще могат да изискват всякакъв тип информация, която касае условията, при които тези доставчици предлагат своите услуги и да наблюдават дали те се спазват, както и да предприемат съответните мерки, когато това не е така. „Очаквам преосмисляне на начина на ценообразуване, което до момента са извършвали тези доставчици в условията на неособено голяма прозрачност и на по-скоро национален тип мислене по този въпрос. Също – да се възприемат обективни критерии като например разстояние и  грамаж и те да са основното, върху което се стъпва при формирането цената на доставката”, каза още Маргаритов. Той изрази мнение, че така постепенно ще се стигне до намаляване на цените и до това разходите за куриерската услуга да не са чак толкова съществен компонент от една онлайн сделка, какъвто са сега. Председателят на КЗП припомни, че Европейската комисия полага сериозни усилия за отпадането на всички виртуални граници на територията на ЕС, които в някаква степен спират устрема на потребителите да пазаруват онлайн. Освен настоящия пакет от мерки, който включва отпадането на гео-блокирането, по-прозрачните условия за доставката на колетите на територията на ЕС и подобряване контролните функции на националните правоприлагащи органи по отношение спазване новите правила и възможността за сваляне на заблуждаващо онлайн съдържание, той даде пример и с вече въведените регламенти във връзка с роуминга и банковите плащания при пазаруване и резервации в ЕС. Сподели:", "date": "2018.04.01", "title": "КЗП с ценни съвети за онлайн пазаруването "}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D0%B8%D0%B7%D0%B3%D0%BE%D0%BD%D0%B5%D0%BD%D0%B8-%D0%BE%D1%82-%D1%81%D0%B0%D1%89-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BA%D0%B0%D1%86%D0%BD%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-news739447.html", "text": "Първият самолет от Вашингтон с изгонените от САЩ руски дипломати кацна днес на московското летище Внуково-2, съобщиха ТАСС и Франс прес. На борда на самолета Ил-96 в родината се завърнаха 46 служители в руското посолство във Вашингтон и членовете на техните семейства. За дипломатите и семействата им, напускащи САЩ след решението на Вашингтон да се присъедини към антируските мерки във връзка със случая с бившия полковник от руското военно разузнаване Сергей Скрипал, бяха изпратени два самолета Ил-96 на специалния отряд \"Русия\". По-късно днес в Москва се очаква да пристигне от Ню Йорк друга група дипломати – 14 служители в генералното консулство и в постоянното представителство на Русия в ООН със семействата им. Сподели:", "date": "2018.04.01", "title": "ЗАПОЧНА СЕ! Първият самолет с изгонени от САЩ руски дипломати кацна в Москва"}
{"url": "http://pik.bg/%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B2%D0%BE%D0%B4%D0%B5%D1%89%D0%B8-%D0%BE%D1%82%D1%80%D0%B0%D1%81%D0%BB%D0%B8-%D1%81%D0%B0-%D0%B3%D0%B5%D0%BD%D0%B5%D1%80%D0%B8%D1%80-news739394.html", "text": "Според десетки поверителни архивни документи, водещи отрасли на комунистическа България са генерирали огромни загуби, с което са нанасяли сериозни щети на държавния бюджет. Документалната истина, в предаването \"Документите\" по телевизия Европа, Антон Тодоров разкри, че машиностроенето, електрониката, хранително-вкусовата промишленост, черната и цветна металургия, земеделието и животновъдството, са били напълно нерентабилни и са носели стотици милиони загуби всяка година. Големият износ за социалистическия пазар на продукти на машиностроенето и електрониката е бил основан на голям консумативен внос по второ направление (срещу западна валута), срещу който съответните стокопроизводители нямат стабилен противоимпортен продукт. Така например за 1988 г.: - електрониката при близо 60 млн. щ. долара валутни приходи, има валутни разходи за около 180 млн. щ. долара; - транспортното машиностроене има нулево салдо – приходи и разходи за около 47 млн. щ. долара; - химическата и биотехнологическата промишленост, въпреки износа на продукти от първичната преработка на нефта, има отрицателно салдо от 3 млн. щ. долара; По същество експортът на т.н. „водещи“ отрасли на комунистическата икономика е представлявал конвертиране на щатски долари в рубли. Показателна в това отношение е една докладна записка от инж. Симеон Василев Съмналиев, директор на Завод за металорежещи машини ЗММ-Сливен, който през 1988 г. пише до директора на стопанско обединение СО „Комплексна автоматизация на технологичните процеси“: „Износът по второ направление нас буквално ни разорява. Планираните количества за II-ро направление за 1988 г. ще носят загуба от 1 млн. 300 хиляди лв.“. Сподели:", "date": "2018.04.01", "title": "ДОКУМЕНТИТЕ ГОВОРЯТ! Антон Тодоров разкри: По времето на комунизма водещи отрасли са генерирали огромни загуби"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA-%D1%89%D0%B5-%D0%BA%D0%BE%D0%BC%D0%BF%D0%B5%D0%BD%D1%81%D0%B8%D1%80%D0%B0%D1%82-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%B8%D0%B7%D0%B3%D0%BE%D1%80%D0%B5%D0%BB%D0%B8%D1%8F-%D0%B2%D0%BB%D0%B0%D0%BA-%D0%B7%D0%B0-%D0%B1%D1%83%D1%80%D0%B3%D0%B0%D1%81-news739448.html", "text": "\"БДЖ - Пътнически превози\" ЕООД ще компенсира всички свои клиенти, които са пътували с бързия влак от София за Бургас на 30 март 2018 г. Пътниците от композицията престояваха в гара Коньово поради възникнал пожар в третия вагон от състава на влака. Националният железопътен превозвач осигури превоз с автобуси за своите клиенти до Бургас. Поради късния час на пристигане в Бургас, пътниците бяха откарани с автобусите до своите домове. \"БДЖ - Пътнически превози\" ще предостави билет за избран маршрут на пътуване с влак в страната на всички потърпевши от престоя на композицията. Клиентите на националния железопътен превозвач могат да получат своята компенсация на билетните каси във всяка една гара от 2 април, като предоставят билета си от пътуването с бързия влак от София за Бургас. Сподели:", "date": "2018.04.01", "title": "Ето как ще компенсират пътниците от изгорелия влак за Бургас"}
{"url": "http://pik.bg/%D0%B2%D0%B5%D1%80%D1%81%D0%B8%D1%8F-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BE%D0%B1%D1%8F%D1%81%D0%BD%D0%B8-%D1%86%D0%B5%D0%BB%D1%82%D0%B0-%D0%BD%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-news739344.html", "text": "Говорителят на Министерството на външните работи на Руската федерация Мария Захарова предположи, че основната цел на някои западни държави е да не допуснат провеждането на Световното първенство по футбол в страната през лятото , предава РИА Новости, цитирани от Фокус. „Това не е просто тяхна мечта, това е основната им цел“, подчерта Захарова в интервю за „Пети канал“, отговаряйки на въпрос дали Русия ще се сблъска с изолация от западните държави в контекста на Мондиал 2018. „Такова е моето впечатление, че просто искат да махнат Световното първенство по футбол от Русия“, разясни Захарова. Сподели:", "date": "2018.04.01", "title": "Версия! Мария Захарова обясни целта на атаката на Запада срещу Русия"}
{"url": "http://pik.bg/%D0%BF%D0%B5%D1%82-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%BE%D1%82%D0%B1%D0%BB%D1%8A%D1%81%D0%BA%D0%B2%D0%B0%D1%82-%D0%BD%D0%B0-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0-news739419.html", "text": "Британците поставят личната хигиена преди външния вид, когато си търсят партньор, пише в. \"Дейли мирър\". Сайтът за запознанства \"Мач.ком\" установи, че визията не е гаранция за успех на среща, след като 94 % от запитаните хора казаха, че провалът ще е сигурен, ако усетят зловоние от партньора си . Лошите маниери се оказаха дори още по-важни, като 95 % отговориха, че биха прекратили среща с груб или невъзпитан човек. Това им отреди челно място в класацията за най-отблъскващи неща у партньора по време на среща. Третата позиция зае липсата на чувство за хумор, която беше важна за 89 % от хората. Едва след това се нареди външният вид със 73 %. Челната петица на допълни закъсняването, което убива желанието за задълбочаване на отношенията на 72 % от участниците в проучването. Сподели:", "date": "2018.04.01", "title": "Пет неща, които отблъскват на първа среща"}
{"url": "http://pik.bg/%D0%B7%D0%B5%D0%BC%D1%8F%D1%82%D0%B0-%D1%81%D0%B5-%D0%BE%D1%82%D0%B2%D0%BE%D1%80%D0%B8-%D1%81%D1%82%D1%80%D0%B0%D1%88%D0%B5%D0%BD-%D1%82%D1%80%D1%83%D1%81-%D1%80%D0%B0%D0%B7%D0%BB%D1%8E%D0%BB%D1%8F-%D0%B8%D1%80%D0%B0%D0%BD-%D0%B8-%D0%B8%D1%80%D0%B0%D0%BA-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news739463.html", "text": "Земетресение с магнитуд 5,3 бе регистрирано в Западен Иран днес. Пострадали са най-малко 38 души, съобщи говорител на спешните медицински служби в страната, цитиран от Ройтерс. Повечето от пострадалите са били пуснати да си ходят от болниците, след като им е оказана първа помощ за дребни контузии - най-често наранявания по главите от падащи предмети. Най-засегната е провинция Керманшах, съобщи говорителят пред полуофициалната новинарска агенция ИСНА. Там е и епицентърът - на дълбочина 10 км и на 25 км южно от град Сарпол е Захаб, недалече от границата с Ирак, и на 163 км североизточно от иракската столица Багдад. Агенциите припомнят, че същият район пострада тежко от предишно земетресение на 12 ноември м.г. Тогава последваха два мощни труса един след друг с магнитуд съответно 7,2 и 7,3. Засегнати бяха седем провинции в Иран и общо 1650 населени пункта. Загинаха не по-малко от 530 души, а около 7500 пострадаха. Разрушени бяха 12 000 жилищни домове. Сподели:", "date": "2018.04.01", "title": "Земята се отвори! Страшен трус разлюля Иран и Ирак, има ранени"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-40-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%B4%D0%BE%D0%BC-news739370.html", "text": "Един страшен пожар в нощта срещу събота в Сандански се размина без жертви и ранени хора, но с евакуация и изключително сериозни материални щети. Десетки семейства обаче ще трябва да посрещнат Великден или в опожарените си домове, или извън тях, ако те са необитаеми. Има ли кой и как да помогне на тези хора? 40 семейства оставаха без дом. Нито един от опожарените апартаменти не е годен да живеене. 39 от семействата имат алтернатива и ще живеят временно при свои близки и приятели. Едно от семействата с 8-месечно бебе, обаче, остана без покрив. То е настанено в апартамент под наем на сметката на Община Сандански. А щетите са големи. Абсолютно всяка вещ е обгоряла в апартаментите. „Пожарът е настъпил около 12 часа полунощ. Баба и дядо са били тук. Излезли са по най-бързия начин от апартамента. Прозорците са изпочупени от огъня. Дядо не е в добро здраве. Разчитаме на подкрепа от държавата. Апартаментът не е застрахован”, разказа пред Нова телевизия Марин, чиито баба и дядо са били в апартамента по време на пожара. До вторник сградата ще остане необитаема. Забранено е на хората да се връщат по домовете си. Архитекти и инженери ще направят обстоен анализ дали сградата става за живеене след пожара. Сподели:", "date": "2018.04.01", "title": "СЛЕД ПОЖАРА В САНДАНСКИ: 40 семейства останаха без дом"}
{"url": "http://pik.bg/%D0%BD%D0%B0-%D1%81%D1%83%D1%85%D0%BE-%D0%B2%D0%BE%D0%B4%D0%B5%D0%BD-%D1%80%D0%B5%D0%B6%D0%B8%D0%BC-%D0%B2-%D1%81%D0%BE%D0%BB%D1%83%D0%BD-%D0%BF%D0%B5%D1%82%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D0%B4%D0%B5%D0%BD-news739356.html", "text": "Пети пореден ден домакинствата в повечето квартали на Солун са без вода поради повреда на остарял водопровод, предаде АП, цитирана от БТА и БТВ. Централните и северозападните части на града нямат вода от вторник, когато се спука изграденият преди 40 години водопровод, която докарва вода от 50 километра до 1,2-милионнния град. Наложи се да бъдат затваряни училища, засегнати бяха болници, а хората се тълпяха около градските фонтани, за да пълнят пластмасови бутилки и бидони с вода. Вчера от градската водоснабдителна компания съобщиха, че аварията е отстранена, но предупредиха, че засега водата във водопровода е негодна за пиене и че ще бъде пречистена впоследствие. Солунската прокуратура е започнала разследване за евентуални вреди върху общественото здраве. Сподели:", "date": "2018.04.01", "title": "На сухо! Воден режим в Солун пети пореден ден"}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2-%D1%83%D0%B6%D0%B0%D1%81-%D0%BD%D0%B0-%D0%BF%D1%8A%D1%82%D1%8F-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%B0%D0%B2%D1%82%D0%BE%D0%B1%D1%83%D1%81-%D1%81-%D0%B4%D0%B5%D1%86%D0%B0-%D0%B8-%D0%BB%D0%B5%D0%BA%D0%B0-%D0%BA%D0%BE%D0%BB%D0%B0-%D0%B2-%D1%81%D0%B5%D0%B2%D0%BB%D0%B8%D0%B5%D0%B2-news739414.html", "text": "Един човек е загинал при катастрофа между превозващ деца автобус и лек автомобил тази сутрин в Севлиевско, съобщава БТВ. Инцидентът е станал около 07,00 часа тази сутрин край село Богатово. Загинал е водачът на лекия автомобил. Пострадали деца няма. Те са пътували към София. След инцидента са върнати в Павликени. Движението в района е възстановено. Сподели:", "date": "2018.04.01", "title": "КЪРВАВ УЖАС НА ПЪТЯ! Един загинал при катастрофа между автобус с деца и лека кола в Севлиевско"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BD%D0%B0%D0%BD%D0%B0-%D0%B3%D0%B0%D1%81%D0%BD%D0%B5-%D0%B2-%D1%81%D1%82%D0%B0%D1%80%D1%87%D0%B5%D1%81%D0%BA%D0%B8-%D0%B4%D0%BE%D0%BC-news735783.html", "text": "Най-близкият човек до Нана Гладуиш – нейната майка, не можела да я подкрепя във втората ѝ битка с рака, защото прекарвала старините си в старчески дом. Тв водещата се принудила да изпрати родителката си в специализирано заведение още преди няколко години, когато се оказало, че заболялата от алцхаймер жена се влошавала и имала нужда от постоянно медицинско наблюдение. Колкото и да било болезнено за Нана да вземе подобно решение, след щателно проучване и много разговори с персонала и лекарите тя решила да изпрати майка си в луксозен частен хоспис в близкото до столицата село Лозен. Откакто дамата пребивала там, водещата на „Съдебен спор“ гледала да я посещава поне веднъж в месеца, но понякога се случвало така, че тя изобщо не можела да я разпознае, което съсипвало чувствителната тв звезда. Майка ѝ гледала като чужди хора и зет си, и внук си, на които не можела да се зарадва, защото ѝ се струвало, че ги вижда за първи път. Понякога изпадала в тежки нервни кризи, които налагали и бездруго кратките им срещи да приключват без време. Още по-страшното било, че тя нямала ни най-малка представа за сблъсъка на дъщеря ѝ с рака и опустошителните операции и терапии, през които тя премина в последните 6 години от живота си. Преди броени дни борбената тв звезда обяви в ефира на своето предаване, че отново ѝ се налага да отсъства от малкия екран, защото ѝ предстоял поредният активен курс на лечение. Подробности в какво точно ще се състои той Нана не пожела да даде не защото криела, а защото смятала, че вече отегчавала публиката със страдалческата си съдба. През лятото на 2017 г. Гладуиш рестартира битката си с рака, след като веднъж вече показа, че може да е по-силна от него. Както и първия път, когато бе диагностицирана с коварното заболяване, досущ като в „Животът е прекрасен“ на Бенини, Нана се постара да превърне личния си ад в комедиен абсурд и да вдъхне сила на хората с онкологични заболявания. Тя дори пусна видеа на живо в социални мрежи, с които показа как се подготвя да обръсне главата си с надеждата косата ѝ да стане по-красива от всякога след няколко месеца. Съпругът ѝ Джонатан и синът им Джейсън стояха неотлъчно до нея пред камера, а стотици съпричастни жени я подкрепиха. Нана пое втория си кръстоносен поход срещу болестта след 5-годишна ремисия. Сподели:", "date": "2018.04.01", "title": "САМО В ПИК И \"РЕТРО\"! Майката на Нана гасне в старчески дом"}
{"url": "http://pik.bg/%D0%B1%D0%B5%D0%B7-%D0%BC%D0%B0%D0%B9%D1%82%D0%B0%D0%BF-1-%D0%BC%D0%BB%D0%BD-%D0%B4%D1%83%D1%88%D0%B8-%D0%B8%D0%B7%D0%B1%D1%80%D0%B0%D1%85%D0%B0-%D0%BC%D0%BE%D1%85%D0%B0%D0%BC%D0%B5%D0%B4-%D1%81%D0%B0%D0%BB%D0%B0%D1%85-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B5%D0%B3%D0%B8%D0%BF%D0%B5%D1%82-news739270.html", "text": "И победител е… Мохамед Салах. Не, това не е шега. На провелите се президентски избори в Египет преди дни звездата на Ливърпул събра близо 1 млн. гласа, изпреварвайки един от кандидатите Муса Мустафа Муса, пише спортал.бг. Футболист на годината в Египет за 2018-та може да се счита за морален победител от изборите в страната. Много гласоподаватели решиха да изтрият кандидатите в бюлетините и да добавят своя собствена преференция в полза на Мохамед Салах. След като достигнаха до финала на Купата на Африка, загубен от Камерун, египетският футболист изведе своя национален отбор до историческо участие на Мондиал 2018 в Русия. Все пак за президент на Египет за втори пореден път бе избран Абдел Фатах Сиси, който събра 92% от гласовете. Претендентът Муса Мустафа Муса събра едва 3%, изоставайки от Салах, който бе избран от 5% гласоподаватели. Сподели:", "date": "2018.04.01", "title": "БЕЗ МАЙТАП! 1 млн. души избраха Мохамед Салах за президент на Египет"}
{"url": "http://pik.bg/1-%D0%BC%D0%BB%D0%BD-%D1%82%D1%83%D1%80%D0%B8%D1%81%D1%82%D0%B8-%D0%BF%D0%BE%D1%81%D1%80%D0%B5%D1%89%D0%B0%D1%82-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B2%D1%8A%D0%B2-%D0%B2%D0%B0%D1%82%D0%B8%D0%BA%D0%B0%D0%BD%D0%B0-news739322.html", "text": "Католическият свят се готви за посрещането на Великден. В Рим, където папата ще обяви Възкресение Христово, са се събрали близо един милион посетители. Великденското бдение започна снощи около 21 часа българско време и ще приключи днес, когато папа Франциск ще обяви Възкресение Христово. За сигурността на граждани, поклонници и туристи си грижат 10 000 специални агенти, които са заели своите позиции на ключови места в града. Повечето от тях ще правят специални проверки на хората, а други са в цивилни облекла сред гражданите. Напрежението нарасна тази седмица след полицейска акция, която доведе до арестуването на петима заподозрени джихадисти. Предполага се, че те са от терористичната клетка на атентатора, който предизвика коледния атентат в Германия преди година и половина. Въпреки напрегнатата ситуация, рекорден брой ще посетят Рим за Великден. Само тази вечер в хотелите в града са се регистрирали 300 000 туристи. Сподели:", "date": "2018.04.01", "title": "1 млн. туристи посрещат католическия Великден във Ватикана"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81%D0%B5-%D1%81%D0%B5%D1%82%D0%B8-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5-%D1%85%D0%B0%D1%80%D0%B0%D0%BA%D1%82%D0%B5%D1%80-%D0%B5%D0%BC%D0%BD%D0%B0-%D0%B8-%D0%B1%D1%81%D0%BF-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B8-%D0%BA%D0%B0%D0%B1%D0%B8%D0%BD%D0%B5%D1%82%D0%B0-news739372.html", "text": "Да, правим планове за бъдещето, обичаме се, искаме да бъдем заедно. Ще има сватба, но нека тържествената дата да запазим за себе си. Това заяви пред Нова телевизия президентът (2012-2017) Росен Плевнелиев, който, както се разбра, скоро ще мине под венчило с изгората си Деси Банова. Той с разочарование сподели, че за него и любимата му Деси са изписани \"много лъжи и небивалици\". След като слезе от президентския пост, където не блесна нито с позиция, нито с характер, нито с категоричност, с днешна дата Плевнелиев се изяви като ментор и \"щедро\" раздаде оценки както на БСП, така и на управляващата коалиция, изтъквайки своята \"абсолютна компетентност\" по всички въпроси. Плевнелиев бе помолен да коментира актуалния скандал Великобритания - Русия заради отравянето на руския двоен шпионин Сергей Скрипал и дъщеря му Юлия. Той веднага охули поведението на вицепрезидента Илияна Йотова, която \"не изразила почит към българския патриарх, но побързала да коленичи и целуне ръка на руския патриарх Кирил\". \"За мен това е изключително доказателство за това доколко българският политически елит дългосрочно не е наясно с нещата... За мен е притеснително коленичещото, \"робуващото\" поведение на българските политици спрямо Русия... БСП е една антиевропейска партия\", заяви той и подчерта: \"Ще берем горчиви плодове от това!\" Според Плевнелиев България е трябвало да изгони руски разузнавачи, маскирани като дипломати, \"за да покаже своята европейска солидарност\". Той припомни, че през 2015 г. Русия и \"извършила кибератака\" срещу България в деня на изборите. \"Това е сигнал на обединената демократична общност към руското ръководство. Не един, няколко десетки бяха отровени на чужда територия. И зад това стоят президентът Путин и руската администрация. Спрете се! Има една граница, която се прекрачва и ние призоваваме - моля ви, върнете се отново на масата на реалността\", заяви още той и обвини Русия в отравянето на мирни жители в Сирия. \"Трябва да си даваме сметка, че българският национализъм (и в правителството), става все по-мощен. И той е проруски! И не само Сидеров с неговата еманация, но и много други хора, които са представители на българския национализъм - не ги наричам патриоти! Нека българският народ направи разликата между национализъм и патриотизъм\", заяви Плевнелиев. \"Днес разкрачената позиция между Русия и Европа вече не работи! Трябва да направим своя избор\", подчерта Плевнелиев и допълни: \"В крайна сметка повечето държави изгониха руските дипломати!... На мен ми се ще България да излезе с категорична и ясна позиция, да покаже принадлежност... По мое време неведнъж руснаците се опитаха да летят в посока Сирия през България абсолютно нерегламентирано и аз не им позволих. Крайно време е на покажем характер\", коментира гостът. \"Трябва да си даваме сметка, че Русия нито е демократична държава, нито българският народ живее, както иска. Русия не представлява днес някакъв алтернативен модел, там няма върховенство, няма демокрация. Затова нека се държим и да подкрепяме това велико семейство, наречено Европейски съюз, където има истински демокрации. Днес Русия противостои на ЕС и се опитва по всякакъв начин да го отслаби... По казуса \"Скрипал\" на мен ми се щеше България много ясно да каже: \"Не сме на Изток, ние отстояваме своето демократично бъдеще\", обобщи политикът. \"Нише сме на Запад, ние сме достоен член на Европа и нека се държим като такива\", заяви в заключение Росен Плевнелиев. Сподели:", "date": "2018.04.01", "title": "ЕКСКЛУЗИВНО В ПИК! Плевнелиев се сети да покаже характер: Емна и БСП, и Патриотите, и кабинета, скочи даже и на Путин "}
{"url": "http://pik.bg/%D1%87%D0%B5%D1%81%D1%82%D0%B8%D1%82-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%BA%D0%B0%D1%82%D0%BE%D0%BB%D0%B8%D1%86%D0%B8%D1%82%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B4%D0%BD%D0%B5%D1%81-news739366.html", "text": "Днес в България може да празнуваме Цветница, но католиците по света честват Възкресение Христово. Папа Франциск използва големия християнски празник, за да отправи силно послание в подкрепа на тези, които са дошли в Европа в търсене на по-добър живот. В нощта на Възкресението пред 10 000 души в базиликата „Свети Петър” във Ватикана католическият духовен водач кръсти бивш нелегален имигрант от Нигерия, който се превърна в герой. 31-годишният просяк Джон Огах се оказа на първите страници на вестниците в Италия като пример за смелост и гражданска съвест, след като през септември спря въоръжен със сатър крадец, отмъкнал по-рано от магазин значителна сума пари. Огах проснал престъпника на земята до идването на полицията, след което си тръгнал. Бил открит чак по-късно след преглеждане на записите от охранителните камери. Тази нощ негов кръстник стана полицейският капитан, работил по случая. Силите на реда помогнали на нигериеца да получи официален статут на мигрант и сега той работи в склада на благотворителна организация. Сподели:", "date": "2018.04.01", "title": "ЧЕСТИТ ВЕЛИКДЕН! Католиците празнуват днес "}
{"url": "http://pik.bg/%D0%BD%D0%B0-%D1%86%D0%B2%D0%B5%D1%82%D0%BD%D0%B8%D1%86%D0%B0-%D0%B7%D0%B0%D0%BF%D0%B0%D0%BB%D0%B5%D1%82%D0%B5-%D1%81%D0%B2%D0%B5%D1%89%D0%B8%D1%87%D0%BA%D0%B0-%D0%B4%D0%B0%D1%80%D0%B5%D1%82%D0%B5-%D0%BA%D1%80%D1%8A%D0%B2-news739357.html", "text": "БЧК Днес, в деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Това съобщиха от пресцентъра на . Кампанията се организира от Националния център по трансфузионна хематология (НЦТХ), Министерство на здравеопазването и Българския Червен кръст, с подкрепата на Българската православна църква. Временните пунктове за кръводаряване в София ще работят от 9.00 до 13.00 часа в непосредствена близост до столичните православни храмове: - „Света Неделя” – в аулата на Богословския факултет; - „Свети Седмочисленици” – в 6-то ОУ „Граф Игнатиев”, ул. „6 септември” №16; - „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2; - „Света Параскева“ – в двора на храма, бул. „Г. С. Раковски“ 58. Екипите на НЦТХ, на регионалните центрове по трансфузионна хематология и доброволците на БЧК ще бъдат на разположение на желаещите да дарят кръв. Сподели:", "date": "2018.04.01", "title": "НА ЦВЕТНИЦА: Запалете свещичка, дарете кръв!"}
{"url": "http://pik.bg/%D1%87%D0%B5%D1%81%D1%82%D0%B8%D1%82-1-%D0%B0%D0%BF%D1%80%D0%B8%D0%BB-%D0%B4%D0%BD%D0%B5%D1%81-%D0%B5-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D0%B4%D0%B5%D0%BD-%D0%BD%D0%B0-%D1%88%D0%B5%D0%B3%D0%B0%D1%82%D0%B0-news739347.html", "text": "Мнозина обичат да се пошегуват, да се посмеят или разиграят някого, но един ден в годината с това се занимават абсолютно всички. Има няколко версии за това, защо този ден е 1-ви април. Някои приписват зараждането на празника на древния Рим, където в средата на февруари (а не в началото на април) празнували Празника на глупците (Festus Fatuorum). Има и друга версия, според която дължим този празник на неаполитанския крал Монтерей, комуто поднесли по случай спирането на земетресение риба. След година владетелят поискал точно същата риба. Такава обаче не намерили и готвачът приготвил друга, която много приличала на предишната. И макар че кралят познал подмяната, той не се разгневил, а дори се развеселил. Оттогава станали обичайни шегите и лъжи на 1 април. Ден на шегата/лъжата празнуват и в други страни по света, макар и не винаги точно на 1-ви април. В различните страни Денят на смеха носи своя национален колорит. Във Франция наричат този обичай „априлска риба”. Произходът му свързват с времето на Карл IX, който през 1564 г. издал кралски декрет, предписващ да се пренесе началото на годината от 1 януари на 1 април. На следващата година много от поданиците на краля изпратили на своите приятели новогодишни поздравления и подаръци през април – в знак на протест или оставайки верни на традицията. Слънцето тогава се намирало в съзвездието Риби и французите сметнали, че наименованието „априлска риба” е напълно достойно за подобни шеги. Традицията още е жива. На 28 декември в Испания празнуват „Денят на невинните” (Dia de los Santos Inocentes). На същата дата в Испания се чества „Денят на шегата”. По обичай на този ден се правят шеги от всякакъв род. Внимавайте да не изпиете едно солено кафе, защото това е традиция в Испания. В Мексико тази дата също се е превърнала в истинска фиеста. Помнете, че на тази дата в Мексико не се дава нищо назаем – пари, бижута, книги. В Перу можете да видите десетки хора, които се разхождат по улиците с хартиени надписи на гърба, които веднага превръщат човек в обект на подигравки. На този ден по традиция медиите публикуват неверни информации, които читателите трябва да открият. На следващия ден вестниците и телевизиите разкриват кои новини са били истина и кои лъжа. В други страни, които не са испаноговорещи, този ден се нарича Ден на лъжата” и се чества на 1 април. В Нова Зеландия, Великобритания, Австралия и Южна Африка шеги се правят само до обяд. Всеки, който се пошегува в друго време от деня получава псевдонима „Априлски глупчо”. В Ирландия, Италия, Южна Корея, Япония, Русия, Германия, Канада и САЩ шегата властва през целия ден. Иранците си правят шеги на 13-ия ден от Персийската Нова година, който се пада на 1-ви или 2-ри април. Празникът се нарича „Сиздах Бедар” или празникът на природата, който се е празнувал още през 536 г. пр.н.е. Това кара мнозина да вярват, че Първоаприлският ден на шегата се е зародил от тази традиция. Според фламандския обичай децата заключват своите родители и ги пускат само, когато те обещаят да им дадат лакомство. На този ден по времето на династията Чосон в Корея било позволено царското семейство и придворните да се шегуват помежду си. Това бил първият снежен ден от годината. Хората се замеряли със снежни топки и после давали фалшиви оправдания. Уцеленият със снежна топка се смятал за „губещ” и трябвало да изпълни едно желание на човека, замерил го със сняг. В Полша този ден е изпълнен с шеги, вицове и закачки. Дори държавните институции си позволяват да лъжат, а важната работа се отлага за друг ден. В Шотландия 1 април е ден на кукувицата, тъй като там птицата е символ на глупостта. В Дания „Денят на лъжата” идва с месец закъснение – 1 май и е известен като „Майска котка” (May-cat). Датчаните много рядко празнуват на този ден. В Германия и Австрия считат 1-ви април за нещастен ден, а родените на този ден за хора без късмет. И както Чудомир обичал да казва: „Най-празният от нашите дни е този, в който не сме се засмели нито веднъж”, така че весел 1-ви април! Сподели:", "date": "2018.04.01", "title": "ЧЕСТИТ 1 АПРИЛ! Днес е Международният ден на шегата "}
{"url": "http://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B1%D0%B8%D1%82%D0%BA%D0%B8-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B5-%D1%81%D1%8A%D0%B3%D0%BB%D0%B0%D1%81%D0%BD%D0%B0-%D1%81-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-news739373.html", "text": "Аз съм човек, който е свикнал да е сред хоратка. Овладявам нервите си, а кръвното ми налягане е ниско и има още накъде да го вдигам. Това заяви навръх именния си ден председателят на Народното събрание Цвета Караянчева пред сутрешния блок на БТВ. „Когато ми предложиха да вляза в Парламента, нямах време да се откажа или да се замисля много и не съжалявам – разказва Янчева. - От януари насам имаме близо 3 000 посещения на групи в парламента, което е страхотно. Според мен, този парламент трябва да произвежда не само скандали и отрицателни емоции. Той е атмосфера, дух, история, която всеки трябва да усети. Трябва да вълнува българските граждани. Караянчева е категорична, че не може да се съгласи с мнението, че народните представители са безделници. „Подобно мнение преди време изрази Бойко Борисов, но не съм съгласна с него – заяви Караянчева. - Вижда се само повърхността на работата на народните представители. Важно е да си види душата на депутатите. Те са обикновени хора, емоционални. Да се види човешката им страна. Ние политиците понякога сме малко сбъркани. Когато гоним политическа цел, не подбираме средства. Може би това е причината рейтингът на парламента да е нисък. Използва се махленски език, неподобаващо поведение. И аз бях известна с прекалено острия си език преда да оглавя Народното събрание. Не съжалявам, защото политическата битка го е изисквала. След като станах председател, се промених. Сега повече подбирам думите, с които да се изразявам“. Цвета Караянчева разказва, че е кръстена към на баба си Цвята, която е починала на над 90 години. „Казват че името и човека си приличат и при мен е така – споделя Караянчева. - Преди да стана председател на Народното събрание исках да скоча с парашут. Сега е по-сложно. В началото ми бе доста трудно и трябваше да свиквам, че ще съм с един екип навсякъде. Постепенно свиквам. Човек трябва да се нагажда към ситуацията. Все по-малко време имам за близките си, за внучката си. Най-голямото ми съкровище е внучката Теодора. При всяка възможност съм с нея. Много танцуваме с нея. Тя е много емоционална, въпреки че е само на малко над 3 години. Има специална рокля за танцуване – една пачка. Много е приятно с нея. Четем книжки, рецитираме, гледаме „Маша и мечока“. Не мога обаче да й отделям достатъчно време. Тя много обича подаръците, а аз – да й ги правя“. Караянчева казва, че е умерено вярваща. „Когато имам нужда, отивам в една църква в Кърджали и там си паля свещ -  разкрива тя. - Винаги се вглъбявам в такива моменти в себе си. Важно е преди да направиш нещо, да помислиш. Моля се за здраве, за семейството ми, за държавата ни. Защото това, което се случва в глобален мащаб е много притеснително. Сподели:", "date": "2018.04.01", "title": "Цвета Караянчева ексклузивно за политическите битки, за какво не е съгласна с Бойко Борисов и ценните мигове със семейството"}
{"url": "http://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%B1%D0%BB%D0%B0%D0%B3%D0%BE%D1%81%D0%BB%D0%BE%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B7%D0%B0-%D1%86%D0%B2%D0%B5%D1%82%D0%BD%D0%B8%D1%86%D0%B0-news739376.html", "text": "Българският патриарх Неофит поздрави всички българи, които празнуват Цветница днес. „Който пази църковните обичаи, и народните обичаи, и се радва на всички добри постижения в своя живот. Да бъдат честити всички, които празнуват в днешния ден. Честит празник!”, заяви българският патриарх Неофит преди празничната литургия в храм-паметника „Св. Ал. Невски”. Сподели:", "date": "2018.04.01", "title": "Патриарх Неофит благослови българите за Цветница"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%83%D0%B1%D0%B5%D0%B4%D0%B5%D0%BD-%D1%87%D0%B5-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-news739346.html", "text": "Министърът на външните работи на Германия Хайко Маас заложи на диалога с Русия. Пред вестник Bild am Sonntag, цитиран от Фокус, германският социалдемократ подчерта, че „европейската реакция на руската политика бе важна не само заради демонстрацията на солидарност с Великобритания, но и като сигнал за единство“. Същевременно обаче Маас допълни: „Поведението на Русия през последните години несъмнено предизвика загуба на доверие. В същото време ние се нуждаем от Русия като партньор, например за разрешаване на регионални конфликти, за разоръжаване и в качеството й на важен стълб на многополюсния свят. Следователно ние сме отворени за диалог и разчитаме отново да изградим доверие, ако Русия също е готова да направи това\". В началото на седмицата Германия обяви за персони нон грата четирима руски дипломати в отговор на инцидента с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Те трябва да напуснат страната до утре. В отговор Москва изгони от пределите на Руската федерация четирима германски дипломати, експерти в сферата на сигурността. Съгласно разпространената информация, Русия ще трябва да напуснат служител на Федералната криминална служба и на Федералната разузнавателна служба, а също и двама представители на военното ведомство, включително военното аташе, което отговаря за контактите с руската армия. Сподели:", "date": "2018.04.01", "title": "Германският външен министър убеден, че Европа се нуждае от партньорството на Русия"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%82%D1%80%D0%B0%D1%88%D0%BD%D0%B0-%D0%B4%D1%80%D0%B0%D0%BC%D0%B0-%D0%B2-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B3%D0%B5%D1%80%D0%BE---%D0%BE%D1%86%D0%B5%D0%BB%D1%8F%D0%BB-%D0%BF%D0%BE-%D1%87%D1%83%D0%B4%D0%BE-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BA%D0%B0%D0%BC%D0%B8%D0%BE%D0%BD-news738052.html", "text": "Най-страшното преживяване в живота на Герасим Гергов – Геро оставала зверската катастрофа, в която участвал преди няколко години. Жестокият пътен инцидент преобърнал изцяло съдбата на екранния Пацо от „Полицаите от края на града“, който отключил хормонален проблем и качил 50 килограма вследствие на стреса. До ден днешен водещият на „Господари на ефира“ си спомнял напълно ясно катастрофата, с изключение на една-две секунди от самия удар. Минавайки през опасния участък край Шипка, около 8 часа сутринта, когато трафикът бил минимален, камион навлязъл в неговото платно и го поставил в рискова ситуация. Геро успял да реагира и набил спирачки моментално, но въпреки бързината на действието колата му се забила челно в отсрещното превозно средство. Други участници от движението веднага повикали линейка и полиция, а когато спешният екип пристигнал на мястото на инцидента, не могли да повярват, че актьорът бил жив, цял и адекватен, предвид сериозността на ПТП-то. Колата му била смачкана на хармоника и не ставала за нищо. Въпреки че комикът увещавал докторите, че бил добре, бързал и трябвало да си върви, те го откарали в болница и след серията прегледи не открили нито една синина по тялото му. Имал одраскване единствено около окото, което изглеждало, все едно жена му го е закачила с маникюра си. „Онзи горе явно е преценил, че не ми е било времето“, коментира случката Геро. Макар да смятал, че след като не бил с видими рани, фрактури и счупвания, последици от катастрофата нямало да има, се случило точно обратното. Няколко месеца след това актьорът забелязал, че започнал да пълнее рязко и неконтролируемо. Хранителните си навици не бил променил и това го навело на мисълта, че става дума за хормонален проблем. Лекарите потвърдили съмненията му и му казали, че вероятно го е отключил в момента на стрес от инцидента. Само за няколко години Герасим напълнял с чутовните 50 килограма, които не успявал да стопи нито с диети, нито със спорт. През миналата година смъкнал близо 10 кила, но ги върнал почти веднага и се примирил. „По-добре дебел, отколкото мъртъв“, казвал актьорът и хич не го интересувало дали го критикуват или не. Поне фобия от шофиране не придобил, а веднага щом го изписали от болницата, поискал да се върне на мястото на катастрофата, за да преодолее страха си. „На година минавам по 40 хиляди километра, преживял съм го“, споделя оцелелият по чудо комик. Сподели:", "date": "2018.04.01", "title": "САМО В ПИК И \"РЕТРО\"! Страшна драма в живота на Геро - оцелял по чудо в катастрофа с камион"}
{"url": "http://pik.bg/%D0%BA%D0%B0%D0%BA-%D1%81%D0%B5-%D1%88%D0%B5%D0%B3%D1%83%D0%B2%D0%B0%D1%85%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%BF%D1%80%D0%B5%D0%B7-%D0%B3%D0%BE%D0%B4%D0%B8%D0%BD%D0%B8%D1%82%D0%B5-news739343.html", "text": "По повод Първи април - Денят на шегата, агенция ТАСС публикува едни от най-успешните шеги, които медиите са си правили през годините. През 1957 г. телевизионното предаване \"Панорама\" на британския канал Би Би Си представило история за \"безпрецедентна реколта от спагети\" в Швейцария. Текстът на разказвача бил придружен с предполагаеми документални карди от събирането на \"реколтата\". Успеха на измамата подпомогнало и това, че през онези години спагетите били екзотична храна за жителите на Великобритания и, по правило, се продавали в консерви. След излъчването на репортажа, стотици зрители се обърнали към канала с въпроса откъде могат да си вземат фиданки за спагети. Тази телевизионна шега е една от най-известните в историята, съобщава БТА. През 1962 г. по шведската телевизия, която по това време имала само един черно-бял канал, съобщили за появата на нова технология, която прави изображението цветно. За целта било необходимо зрителите да сложат на приемника си чорап и да го гледат под определен ъгъл. Хиляди зрители последвали съвета на водещия. Цветната телевизия в Швеция се появила едва през 1970 г., също на 1-и април. Много слушатели на \"Би Би Си Радио 2\" позвънили на радиостанцията през 1976 г., за да споделят усещанията си за \"носене в безтегловност\". Няколко дни преди това астрономът Патрик Мур предупредил за \"уникално астрономическо явление\". По думите му, на 1-и април точно в 9:47 ч. преминаването на Плутон зад Юпитер по отношение на Земята щяло да намали временно земната гравитация. Мур обещал на слушателите, че ако те подскочат точно в указания час, щели да почувстват необичайно усещане как се носят. Френският в. \"Паризиен\" съобщил на читателите през 1987 г. за решението на правителството Айфеловата кула да бъде демонтирана. Според статията, плановете били прочутото съоръжение да бъде преместено в строящия се по това време близо до столицата Дисниленд, а на мястото на кулата щял да бъде създаден стадион с 35 хиляди места за Олимпийските игри през 1992 г. Новината предизвикала вълна от възмущение сред парижани. През 2008 г. Би Би Си повторила успеха си от 1957 г., този път с история за летящи пингвини. Според анонса, група журналисти снимали в Антарктида документален филм за животните, когато \"неочаквано\" успели да уловят \"сензационни кадри\". В допълнение, телевизионната компания обещала да издаде \"12-томна монография\" и да направи голям пробив в орнитологията. Всъщност \"ексклузивният материал\" се оказал качествена комбинация от снимки и компютърна графика. Сподели:", "date": "2018.04.01", "title": "Как се шегуваха медиите през годините"}
{"url": "http://pik.bg/%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE-%D0%BA%D0%B0%D0%B7%D0%B8%D0%BD%D0%BE-%D0%B2-%D1%81%D0%BA%D0%BE%D0%BF%D0%B8%D0%B5-%D0%B1%D0%B5-%D0%BE%D0%B1%D1%80%D0%B0%D0%BD%D0%BE-%D0%BE%D1%82-%D0%B4%D0%B2%D0%B0%D0%BC%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%BC%D1%8A%D0%B6%D0%B5-news739352.html", "text": "Две лица, облечени в бели дрехи, с чорапи на главите и въоръжени с автомати „Калашников“ са извършили обир на казино „Астра“ в македонската столица Скопие, съобщава скопската електронна медия „Плюс инфо“, цитирана от Фокус. Екшънът се разиграл снощи около 22:00 часа. Местната полиция е потвърдила случая. Според информацията, един от нападателите е изстрелял два куршума в тавана на казиното. Обирът се е случил светкавично, като веднага щом са взели парите, грабителите са се качили на чакаща ги кола и са тръгнали в неизвестна посока. Не се съобщава каква сума е задигната. Сподели:", "date": "2018.04.01", "title": "Като на кино! Казино в Скопие бе обрано от двама въоръжени мъже"}
{"url": "http://pik.bg/%D0%B7%D0%B0-6-%D0%BC%D0%B5%D1%81%D0%B5%D1%86%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%80%D0%B5%D1%82%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE-news739350.html", "text": "Столична община. Въвежда се организация на движението във връзка със строителството на третата линия на метрото, съобщиха от пресцентъра на Във връзка със строителството на Метро София – ІІІ диаметър – Позиция 1 - от ул. „Житница” до бул. „България” от 00.00 часа на 01.04.2018 г. до 24.00 часа на 01.10.2018 г. да се въведат следните промени в организацията на движение: Забранява се влизането на пътни превозни средства по: - средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък, - северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“; - ул. „Житница” между бул.”Цар Борис ІІІ” и ул. „Гебедже”. Движението на пътни превозни средства по бул. „Цар Борис ІІІ” ще се извършва, както следва: .- в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м; - в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“. От 04.30 часа на 01.04.2018 г. до 24.00 часа на 01.10.2018 г. автобусите по линии номера 73, 83 и 102, ще се движат по променен маршрут. Автобусите по линия 73 – в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно. Автобусите по линия 83 в посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка - двупосочно. Автобусите по линия 102 – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно. Автобусите от линии 73, 83 и 102 ще спират на всички съществуващи автобусни спирки в променените участъци от маршрута. Спирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”. Закриват се спирките: - двупосочна „Балканкар АД“ с код 0564 и 0569 на ул. „Житница“ ; - двупосочна „АП Земляне“ с код 0079 и 0080 на ул. „Житница“ ; - двупосочна „ж.к. Красно село“ с код 0637 и 0641 на бул. „Гоце Делчев“ . Сподели:", "date": "2018.04.01", "title": "ЗА 6 МЕСЕЦА! Променят движението в София заради строителството на третата линия на метрото"}
{"url": "http://pik.bg/%D1%80%D1%83%D1%81%D0%B8%D1%8F-%D1%81-%D0%B2%D1%8A%D0%BF%D1%80%D0%BE%D1%81%D0%B8-%D0%BF%D0%BE-%D1%81%D0%BB%D1%83%D1%87%D0%B0%D1%8F-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C-%D0%BA%D1%8A%D0%BC-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-news739351.html", "text": "Външното министерство на Русия огласи списъци с въпроси към Великобритания и Франция относно отравянето на бившия руски двоен агент Сергей Скрипал и неговата дъщеря, предадоха световните агенции, цитирани от БТВ. Въпросите са 14 към Лондон и 10 към Париж. Те се съсредоточават до френското участие в разследването на покушението с нервнопаралитично вещество в английския град Солсбъри в началото на март. Великобритания обяви, че баща и дъщеря Скрипал са атакувани с вещество, разработено в бившия Съветски съюз, и посочи Русия като извършител на престъплението, което обвинение Русия отхвърля. С въпросниците Москва иска обяснение на какво основание към разследването са били привлечени французи и пита доколко те са експерти по бойните отровни вещества. Освен това руската страна се интересува как така френските експерти са установили, че използваното вещество в Солсбъри е с руски произход и разполагат ли във Франция с образци от групата бойни агент \"Новичок\". Подобни въпроси са отправени и към британската страна, включително и Лондон уведомил ли е Организацията за забрана на химическите оръжия за включването на Париж към разследването и предадени ли са на организацията изводите на френските следователи. Русия пита какво общо има Франция със случилото се с двама руски граждани във Великобритания и по кои свои процесуални законодателни текстове британците канят чужда държава да участва във вътрешно британско разследване. Сподели:", "date": "2018.04.01", "title": "Русия с въпроси по случая „Скрипал“ към Великобритания и Франция"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81%D1%80%D0%B5%D1%89%D1%83-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%E2%80%9E%D0%B1%D0%B0%D1%80%D0%B0%D0%B1%D0%B0-news739378.html", "text": "П - Не успях да видя лично интервюто му, но на базата на това, с което се запознах, изказването му е в контекста на случая „Скрипал“. По принцип, не виждам основания да се говори за проруски или проамерикански настроения сред патриотите. Патриотичният фронт не играе такава роля. Явно г-Плевнелиев е пропуснал някои уроци по история и не е наясно откъде идва „патриот“. А иначе, бих върнал г-н Плевнелиев малко по-назад. Ако има малко по-дълга памет, би трябвало да си припомни за Ирак през 2002-2003 година. Предполагам, че ще ме разбере. Ситуацията около Ирак бе подобна и за съжаление не доведе до нищо хубаво. Радикален ислям, много жертви, сред които и български, за съжаление, близо 3 млрд. долара дълг, които им опростихме. - Премиерът Бойко Борисов изрази още в Брюксел наистина една разумна позиция за въздържане на страната ни към момента от експулсиране на дипломати. На фона на председателството ни на ЕС и региона, в който живеем, сме длъжни да провеждаме балансирана и по-умерена политика. България трябва да има наистина разумна политика по въпроса, докато не се получат ясни и категорични доказателства за руската вина. Нямам представа кому е нужна тази истерия и на кого трябва да се показваме на принципа „барабар Петко с мъжете“? Решенията не трябва да се разглеждат политико-емоционално към момента. Трябва да се подхожда по-балансирано и с поглед в бъдещето. Може би, г-н Плевнелиев забравя, че преди време имаше един министър на финансите, който искаше да пляска руснаците, а после стана техен служител. За случая си има и международни конвенции. - Има две международни конвенции, на базата на които функционират дипломатическите служби – Виенските конвенции за дипломатическата и консулската служби. Според тях, докато няма ясни и категорични доказателства за вина, нямаме причина да предприемаме крайни мерки. - Явно на някои хора, като г-н Плевнелиев, г-н Доган, не се харесва да сме във властта. Не се нрави по-балансираната ни позиция. Но народът го е решил на изборите. А иначе, всеки има право на собствено мнение. Ескалирането на напрежението няма да доведе до нищо хубаво. А на г-н Плевнелиев бих припомнил една поговорка – Когато атовете се ритат, магаретата да стоят по-далече. Едва ли има смисъл да разяснявам какво имам предвид... Цитира Левски, че трябва да сме равни пред Европа, но нека бъде така добър да е точен в думите му, конкретно какво е казал. Сподели:", "date": "2018.04.01", "title": "САМО В ПИК! Красимир Каракачанов отговори на атаката на Плевнелиев срещу Патриотите: „Барабар Петко с мъжете“ нека има по-дълга памет!"}
{"url": "http://pik.bg/%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F%D1%82-%D0%B3%D0%B0%D0%B7-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D0%BE%D1%82-%D0%B4%D0%BD%D0%B5%D1%81-%D1%81-26-%D0%BF%D1%80%D0%BE%D1%86%D0%B5%D0%BD%D1%82%D0%B0-news739369.html", "text": "От днес природният газ поскъпва с 2,6 процента, съобщава БНР. Комисията за енергийно и водно регулиране утвърди цената за второто тримесечие, без да се съобрази с възраженията на обществения доставчик \"Булгаргаз\", който настояваше за близо 5-процентно увеличение. Енергийният регулатор уверява, че поскъпването няма да промени цената на топлинната енергия, както и на електрическата енергия за битовите и небитовите потребители на регулирания пазар. Сподели:", "date": "2018.04.01", "title": "Природният газ поскъпва от днес с 2,6 процента"}
{"url": "http://pik.bg/%D0%BE%D1%81%D1%82%D0%B0%D0%B2%D0%BA%D0%B0-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D1%8A%D1%82-%D0%BD%D0%B0-%D0%BA%D0%B5%D0%BC%D0%B5%D1%80%D0%BE%D0%B2%D0%BE-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%BE%D1%81%D1%82%D0%B0-%D1%81%D1%8A%D0%BE%D0%B1%D1%89%D0%B8-%D0%B3%D0%BE-%D1%81-%D0%B2%D0%B8%D0%B4%D0%B5%D0%BE-news739353.html", "text": "Губернаторът на Кемеровска област Аман Тулеев записа видеообръщение към жителите, което бе качено на сайта на пресслужбата на регионалната администрация. Модерното сбогуване Тулеев направи след адския пожар в местния търговски център \"Зимняя вишня\". Той още веднъж изрази своите съболезнования с думите: \"Ние изгубихме 64 души, повечето от които деца. Нашите деца. Всеки от нас преживя със сърцето си това, целия този ужас, болката от тази катастрофа... Заедно с нас скърби цяла Русия, целият свят\", каза Тулеев и посочи, че решението му за оставка е единственото правилно решение след тази трагедия. Тулеев застана начело на региона през 1997 г. В речта си той благодари на жителите на Кузбас за \"дългогодишния ползотворен труд\". Той изтъкна, че кемеровци са изминали дълъг жизнен път от един стачкуващ и недоволен Кузбас до регион, който става един от основните опори в държавата. Тулеев заявява, че е подал решението си за оставка на президента Владимир Путин. Сподели:", "date": "2018.04.01", "title": "ОСТАВКА! Губернаторът на Кемерово напусна поста, съобщи го с... (ВИДЕО)"}
{"url": "http://pik.bg/%D0%BA%D0%BE%D0%B8-%D1%81%D0%B0-%D1%85%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%BA%D0%BE%D0%B8%D1%82%D0%BE-%D1%82%D1%80%D1%83%D0%BF%D0%B0%D0%BC%D0%B5-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-news739360.html", "text": "Нездравословният модел на хранене и ниската физическа активност са важен фактор за рязкото увеличаване на свръхтеглото и затлъстяването - един от сериозните съвременни здравни проблеми. Повечето изследвания показват, че дебелите деца и възрастни не ядат повече от слабите, а някои дори по-малко.Но въпреки че не консумират повече храна, те приемат повече калории, отколкото изгарят. Полезните храни съдържат голямо количество необходими витамини и минерали в малко калории. - от около 5 г масло получавате 40 калории. , всякакви други пръчици, пици, сладкиши, торти, Fast food - те също попадат в класацията за най-калоричните храни, освен това са доста вредни. Опитайте да ограничавате тяхната консумация. - стремежът да бъдем здрави и пълни с витамини понякога оказва обратен ефект. Всъщност соковете, купени от магазини нямат нищо общо с натурален сок, но все пак ако предпочитате този вариант, вместо да си го приготвите сами, подгответе се - 100 г от - това скъпо удоволствие е и доста калорично. За около 100 г от тази риба, вие „печелите\" 150 калории. - ако говорим, че зехтинът е калоричен, нека погледнем и количеството калории на 100 г свинска мас - тук те са повече от 900. - макар, че е доста по-здравословен от олиото, зехтинът е доста калоричен - на 100 г - над 800 калории. - макар и много вкусни, ядките са доста богати на калории. Ако си похапнете например 100 г предварително печено кашу ще си доставите автоматично около 540 калории. - в 100 г от продукта има скрити 300 калории, затова похапвайте умерено. Масло Чипс, снакс Плодови сокове него са равни на 170 калории. Сьомга Мас Зехтин Ядки Сирена Сподели:", "date": "2018.04.01", "title": "Кои са храните, от които трупаме най-много килограми"}
{"url": "http://pik.bg/%D0%B0%D0%BA%D1%86%D0%B8%D1%8F-%D1%80%D0%B0%D0%B7%D0%B1%D0%B8%D1%85%D0%B0-%D1%82%D1%80%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%B8-%D1%81%D0%B5%D0%BB%D0%B0-%D0%B7%D0%B0-%D1%87%D0%B0%D1%81%D0%BE%D0%B2%D0%B5-news739259.html", "text": "В рамките само на няколко часа разбиха три магазина в монтански села, съобщава Булнюз, като се позовава на информация от полицията. Според информацията в ранните часове днес са били ограбени магазините в селата Видлица, Чемиш и Каменна Рикса. Магазинът във Видлица е разбит между 02:00 и 05:10 часа. Неизвестен извършител е счупил патронника на входната врата и проникнал вътре, откъде откраднал 122 лева и 2 стека бира в пластмасови бутилки. В Каменна Рикса също е разбит патронник и са счупени два катинара на местния магазин, с наемател 65 годишен мъж от същото село. Оттам са отмъкнати 50 лева на стотинки, както и два пакета мляно кафе. Същата нощ по подобен начин е ограбен и магазинът във Чемиш, където също са счупени патронника на вратата и катинар. От полицията не съобщават, дали от търговският обект е откраднато нещо и на каква стойност. Полицията работи и по трите случая. Според специалисти, най-вероятно става въпрос за подготвян удар от едно лице или група. Сподели:", "date": "2018.04.01", "title": "Акция! Разбиха три магазина в монтански села за часове"}
{"url": "http://pik.bg/%D1%80%D0%B0%D1%81%D1%82%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%B1%D0%BE%D0%BB%D0%BD%D0%B8%D1%82%D0%B5-%D0%BE%D1%82-%D1%81%D0%BA%D0%B0%D1%80%D0%BB%D0%B0%D1%82%D0%B8%D0%BD%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-news739264.html", "text": "Увеличава се броят на болните от скарлатина в Пловдивска област, съобщава Фокус. За последния отчетен период случаите на заразното заболяване са 34 срещу 21 през третата седмица на месец март. Броят на засегнатите от варицела остава почти без промяна – 112 души през последната седмица срещу 114 през миналата. Няма промяна и при случаите на вирусен хепатит. Броят им се запазва непроменен – 7 случая. Спад се отчита при болните от чревни инфекции. През последният отчетен период са засегнати 28 души, като през третата седмица на март са били общо 35.  През последните седем дни са регистрирани и два случая на менингит. По последни данни, заболеваемостта от грип и остри респираторни заболявания е 89 на 10 000 души. Сподели:", "date": "2018.04.01", "title": "Расте броят на болните от скарлатина в Пловдивско"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D0%BA%D0%B2%D0%BE-%D0%B2%D0%BA%D0%BB%D1%8E%D1%87%D0%B2%D0%B0%D1%82%D0%B5-%D0%B2-%D0%B4%D0%B8%D0%B5%D1%82%D0%B0%D1%82%D0%B0-%D0%BE%D1%82-%D1%82%D0%B5%D0%B7%D0%B8-5-%D1%85%D1%80%D0%B0%D0%BD%D0%B8-%D0%BA%D0%BE%D1%80%D0%B5%D0%BC%D1%8A%D1%82-%D0%B2%D0%B8-%D1%89%D0%B5-news739309.html", "text": "Ако имате усещането, че коремът ви постоянно е подут, помислете от какво се състои хранителният ви режим. Въпреки че това неприятно състояние може да се дължи на различни причини, които нямат връзка с храната, в повечето случаи тя си остава основен виновник, пише тялото.бг. Кои са храните, които причиняват подуване на корема? 1. Млечни продукти Въпреки че не всеки е алергичен към млечните продукти, хората, които са дори леко чувствителни към лактоза или казеин, са засегнати от подуване, след консумацията им. 2. Глутен Подобно на млечните продукти, някои хора са алергични към глутен. Но ако сте чувствителни към глутен или страдате от цьолиакия, възпалението, причинено от яденето на тестени изделия и зърнени храни, крие дори повече рискове от обикновено подуване. Този симптом обаче е добър показател, че нещо не е наред. 3. Соя Соевите продукти могат да ферментират в червата, вследствие на което може да образуват газове и съответно да се подуе коремът. 4. Твърде много фибри Фибрите са нож с две остриета. Понякога имате нужда от повече фибри, за да облекчите подуването, но ако количеството им е прекалено, може да причинят подуване. Плодовете с високо съдържание на фибри, като ябълките и крушите, съдържат пектин – водоразтворими фибри, които се разграждат бавно. Поради тази причина те оставят усещането за ситост за по-дълго, но също така подуват и корема. Ако приемате много фибри, пийте и много вода. Това ще помогне на организма да ги обработи по-ефективно. 5. Храни с високо съдържание на захар Това е поредната причина да намалите консумацията на захар – тя захранва бактериите в червата, а те освобождават газове и ви подуват. Сподели:", "date": "2018.04.01", "title": "Внимавайте какво включвате в диетата! От тези 5 храни коремът ви ще..."}
{"url": "http://pik.bg/%D0%BB%D0%B8%D0%B2%D1%8A%D1%80%D0%BF%D1%83%D0%BB-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%B5%D0%BD-%D0%BE%D0%B1%D1%80%D0%B0%D1%82-news739292.html", "text": "Ливърпул постигна трудна победа с 2:1 като гост на Кристъл Палас в първи двубой от 32-рия кръг на Премиър лийг. Домакините поведоха с гол от дузпа на Лука Миливоевич (13'), но Садио Мане (49') и вездесъщият Мохамед Салах (85') направиха пълен обрат. С този успех мърсисайдци излязоха поне за няколко часа на второто място, макар че в момента са с два мача повече от Манчестър Юнайтед. Победата е важна и за самочувствието на Ливърпул, който на 4 април приема Манчестър Сити в първата среща от 1/4-финалния сблъсък между тези два тима в Шампионската лига. Голямата новина в състава на домакините бе, че Уилфред Заха е здрав и стартира като титуляр. Мартин Кели, Мамаду Сако и Йоан Кабай се завърнаха. Юрген Клоп, който днес записа своя мач №100 в Премиър лийг, не можеше да разчита на контузените Джо Гомес и Емре Джан. Жоел Матип и Джеймс Милнър започнаха като титуляри. Натаниел Клайн попадна за първи път в групата на мърсисайдци през този сезон, след като дълго време лекуваше контузия. Двубоят започна с териториално надмощие на Ливърпул, но атаките на \"орлите\" също изглеждаха доста опасни. Домакините можеха да открият в осмата минута, когато Заха излезе очи в очи с Кариус, но стражът реагира добре и спаси с тяло. В тази ситуация звездата на Палас игра с ръка, когато овладяваше топката, но това остана незабелязано от съдийската бригада. Три минути след това и Ливърпул създаде чиста голова възможност. Ван Дайк засече с глава центриране от корнер, но топката рикошира в Мане и след това профуча встрани от вратата. В 12-ата минута отбраната на Ливърпул за втори път проспа дълго подаване, което изведе Заха. Кариус излезе напред, но крилото първо стигна до топката и прехвърли стража, който впоследствие го събори. Нийл Суорбрик посочи бялата точка и показа жълт картон на Кариус. Лука Миливоевич изпълни перфектно дузпата, пращайки стража на Ливърпул в другия ъгъл. В 30-ата минута Мане прати с глава топката във вратата на Хенеси, но попадението правилно бе отменено заради засада на сенегалеца. Ливърпул натисна съперника си, който се върна дълбоко в своята половина, но лондончани се защитаваха добре. Салах създаде нещо по-интересно в 41-вата минута, когато се освободи технично и стреля от границата на наказателното поле, но ударът му попадна право в ръцете на вратаря. Минута преди почивката Мане засече с глава на близката греда центриране от корнер, но Хенеси реагира много добре и изби. Второто полувреме започна по перфектен начин за гостите, които още в 49-ата минута изравниха резултата. Фирмино и Милнър размениха подавания в наказателното поле, след което халфът центрира остро по земя. Сако не се ориентира добре, а Мане засече отблизо - 1:1. В 54-ата минута Робъртсън центрира към далечната греда, където Александър-Арнолд засече, но ударът му бе изчистен от голлинията. Последваха два големи пропуска на Кристиан Бентеке, който спокойно можеше да изведе отново домакините напред. Първо белгиецът излезе сам срещу Кариус, но стреля много неточно. След това нападателят получи след груба грешка на Ван Дайк и шутира от подобна позиция, но топката премина над вратата. В 61-вата минута Мане бе фаулиран пред границата на наказателното поле, макар че сигнал не последва. Сенегалецът обаче реши сам да спре играта, взимайки топката с ръце. Домакините настояваха да му бъде показан втори жълт картон за това, но Нийл Суорбрик го пожали. Няколко минути след това Клоп замени Мане с Алекс Окслейд-Чембърлейн. Междувременно Ван Аанхолт изпълни много силно свободния удар, отсъден за нарушението на сенегалеца, но Кариус изби. Адам Лалана също се появи в игра, но само няколко минути по-късно английският национал, който цял сезон е преследван от контузии, отново получи травма и трябваше да напусне принудително. На негово място се появи Деян Ловрен. В 78-ата минута Милнър и Окслейд-Чембърлейн разиграха много добре в наказателното поле, но малко не достигна на Салах да засече центрирането към него. След това Сако изчисти. Шест минути преди края Мохамед Салах отново бе героят на Ливърпул. Робъртсън центрира отляво, а египтянинът \"прибра\" много добре топката, с което елиминира Сако, след което стреля спокойно, отбелязвайки 29-ия си гол в Премиър лийг от началото на сезона. Ливърпул излезе на второ място с точка преднината пред Манчестър Юнайтед, който към този момент е с два мача по-малко. Кристъл Палас е 16-и с актив от 30 точки, пише спортал.бг. Сподели:", "date": "2018.04.01", "title": "Ливърпул с изключителен обрат"}
{"url": "http://pik.bg/%D0%BF%D1%80%D0%B5%D1%81%D1%82%D0%B8%D0%B6%D0%B5%D0%BD-%D1%83%D1%81%D0%BF%D0%B5%D1%85-%D0%BD%D0%B0%D1%88-%D0%B1%D0%BE%D0%BA%D1%81%D1%8C%D0%BE%D1%80-%D0%B3%D1%80%D0%B0%D0%B1%D0%BD%D0%B0-%D0%B1%D1%80%D0%BE%D0%BD%D0%B7-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news739285.html", "text": "Българският боксьор Боян Асенов остана с бронзов медал от Европейското първенство до 22 г., което се провежда в Румъния. В полуфинала в категория до 56 кг 18-годишният национал изигра равностоен мач срещу представителя на домакините Роберт Еузеби Житару, но съдиите предпочетоха румънеца. Така най-малкият от боксовите братя Асенови ще се качи на третото място на почетната стълбичка още при дебюта си на голямо първенство при мъжете. Преди месец той спечели титлата в своята категория от международния турнир „Странджа“. Сподели:", "date": "2018.04.01", "title": "Престижен успех! Наш боксьор грабна бронз на Европейското в Румъния"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%B5%D1%81-%D0%B8-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%B4%D0%BE-%D0%BB%D1%8F%D1%82%D0%BE%D1%82%D0%BE-news739289.html", "text": "Европейският съюз и САЩ трябва да достигнат до „разумен компромис“ за разрешаване на противоречията в търговските отношения „до лятото“, според министърът на икономиката на Германия Петер Алтмайер, пише Политико. Алтмайер направи този коментар в интервю пред немското списание Der Spiegel, след като президентът на САЩ Доналд Тръмп предостави на ЕС изключение от новите мита за стомана и алуминий до 1 май. След това той ще вземе окончателно решение за изключенията в новата си митническа политика. В отговор Европейската комисия заплаши, че ще отговори с налагане на мита на американски стоки, като дънките „Левис“ и моторите „Харлей Дейвидсън“. Но германският икономически министър вярва, че ЕС ще избегне търговска война със САЩ и увери, че двете страни „могат да стигнат до разумен компромис до началото на лятото“. Вместо да се карат, двата търговски блока ще постараят да дадат съвместен отговор на пренасищането на международния пазар на стомана, причинено от Китай, заяви Алтмайер. „Търсим единна линия за борба срещу дъмпинга и кражбите на интелектуална собственост и искаме да намерим решения, съвместим с международните търговски правила“, посочи министърът. Освен това, Алтмайер подчерта, че Германия ще работи, за да изпълни ангажимента си да увеличи военните си разходи до 2% от БВП на страната, като част от задълженията си към НАТО. „Уверих моите колеги във Вашингтон, че като министър на икономиката ще работя и за постигането на тази цел“, заяви той. Сподели:", "date": "2018.04.01", "title": "Експерт: ЕС и САЩ трябва да достигнат до компромис в търговските отношения до лятото"}
{"url": "http://pik.bg/%D1%88%D0%B0%D1%88-%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B0-%D0%BF%D0%B5%D0%BD%D0%BA%D0%B0-%D0%BA%D0%B0%D1%80%D0%B8%D0%B1%D1%81%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D1%89%D0%B5-%D1%81%D0%B5-%D0%BF%D1%80%D1%8A%D1%81%D0%BD%D0%B5-%D0%BE%D1%82-%D1%81%D1%82%D0%B5%D1%80%D0%BE%D0%B8%D0%B4%D0%B8-%D1%81%D0%BD%D0%B8%D0%BC%D0%BA%D0%B8-news739238.html", "text": "Бизнесменът Даниел Петров, бивша изгора на Пенка Карибското Тяло, си е хванал ново гадже, известна чалга певица, шушукат негови авери, лъскащи мъжествения му имидж. Същевременно Даниел помпа яко мускули като тренира всеки ден и взима огромни количества стероиди. Вдига 200 кг от лежанка и иска да стане Мистър Мускул България. Във Фейсбук много жени му предлагат да спи с тях срещу пари но той е верен само на новата си приятелка, кълнат се аверчетата на напомпания мъж. Даниел преди това е бил трикратен световен шампион по йога, дали и сега ще може да стане най-добрия бодибилдър? Клюката припомня, че мургавата Пенка и Двамата постоянно полудяваха целия квартал с непрекъснатите си разправии. Пенка остана пак на улицата, сама и без абсолютно никакви пари, но скоро се окопити, сложи си силикон и си намери нова изгора - Здравко Райков. Още в началото Пенка побърза да се похвали и качи във Фейсбук снимка на годежен пръстен. световният шампион по йога - Даниел Петров се разделиха след панаирджийски скандал в края на 2016 г. Сподели:", "date": "2018.04.01", "title": "ШАШ! Бившият на Пенка Карибското тяло ще се пръсне от стероиди (СНИМКИ) "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D0%B8%D0%B5-%D1%80%D0%B0%D0%B4%D0%B5%D0%B2-%D0%BD%D0%B0-%D0%BB%D0%BE%D1%81%D1%82%D0%B0---%D0%B1%D0%B8%D0%B2%D1%88%D0%B8%D1%8F%D1%82-%D0%B2%D1%8A%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%82%D0%B8%D1%87%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5--news739403.html", "text": "Коремното превъртане на президента Румен Радев определено привлече общественото внимание. С повече спортни подвизи на лоста от него може да се похвали само Цветан Цветанов, който в неделя ще празнува имен ден. Почти няма спортна площадка и стадион из цялата страна, които бившият вътрешен министър да не е изпробвал лично. 52-годишният Цветанов, който има диплома за треньор по лека атлетика, не бил прекъсвал тренировките от ученик. Почти всяка сутрин, когато имал възможност и времето позволявало, тичал средно между 5 и 10 километра за здраве и бодър дух. Често негов партньор в кросове е личният му приятел Веселин Маринов, на когото зам.-председателят на ГЕРБ връща жеста, като понякога застава рамо да рамо с него на сцената, за да изпълняват в дует любимите си песни. В столицата Цветанов предпочитал да тича на пистата на стадиона на Националната спортна академия, към която още изпитвал сантимент. Дори когато гастролирал из страната за партийни срещи, настоявал преди деловата работа да загрее с крос. Определено бившият шеф на МВР е по-постоянен в спорта от началника си Бойко Борисов. С премиера срещали разминавания в разбиранията и по отношение на тренировките, защото Цецо задължително ги правел на открито, а министър-председателят предпочитал силовите уреди във фитнес залата. Зам.-шефът на ГЕРБ обаче бил доста по-внимателен от Борисов и не можел да се похвали с нито едно счупване, навяхване или разтягане, за разлика от премиера, който няколко пъти влиза в болница след подобни спортни травми. Въпреки че Цветанов няма медали и първи места от важни форуми, охранителите му от НСО, които го придружаваха по време на мандата му като министър, се оплаквали, че оставали без дъх заради високото му темпо. Те били длъжни да го охраняват и по време на кросовете, когато упражнявал треньорските си заложби върху тях. Към трите си дъщери бил по-благосклонен. Момичетата му си падали повече по науката, отколкото по спорта, но съпругата му Деси била до него и на пистата. Сподели:", "date": "2018.04.01", "title": "САМО В ПИК И \"РЕТРО! Цветанов бие Радев на лоста - бившият вътрешен министър тича за здраве всеки ден"}
{"url": "http://pik.bg/%D0%BF%D1%83%D1%87%D0%B4%D0%B5%D0%BC%D0%BE%D0%BD-%D1%83%D0%B2%D0%B5%D1%80%D0%B8-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B8%D0%B4%D0%B5%D0%B8%D1%82%D0%B5-%D1%81%D0%B8-news739288.html", "text": "Бившият лидер на каталунското правителство Карлес Пучдемон, който от седмица е арестуван в Германия, писа в Туитър, че не смята да се отказва от своите идеи. Сайтът му в социалната врежа в момента се води от неговия екип, предаде ТАСС. \"Искам целият свят да разбере: аз няма да се предам, няма да отстъпя, няма да се оттегля заради незаконните действия на онези, които загубиха изборите или заради произвола на онези, които са готови да се откажат от правовата държава и правосъдието заради \"единството на родината\", пише бившият лидер на испанската автономна област. Пучдемон бе задържан в Германия на 25 март, връщайки се от Финландия в Белгия, където живее в изгнание от октомври м.г. Бившият регионален лидер е обвинен в подстрекателство към бунт заради опитите да постигне независимост на Каталуния. В понеделник районният съд в северния германски град Ноймюнстер (провинция Шлезвиг-Холщайн) продължи срока на неговия арест. Сега органите на германското правосъдие проучват въпроса за екстрадирането му в Испания. Решението се очаква след Великден, който за католиците и лютераните се пада на 1 април. Сподели:", "date": "2018.04.01", "title": "Пучдемон увери, че няма да се отказва от идеите си"}
{"url": "http://pik.bg/%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BD%D0%BE%D0%B2-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D0%BA-%D0%BA%D0%BE%D0%B9%D1%82%D0%BE-%D1%89%D0%B5-%D0%B1%D0%BE%D1%80%D0%B8-%D1%81%D1%83%D0%BF%D0%B5%D1%80%D0%B1%D0%B0%D0%BA%D1%82%D0%B5%D1%80%D0%B8%D1%8F-news739301.html", "text": "Специалисти от университета Браун получиха нов вид антибиотик, който е ефикасен към супербактерията метицилин-резистентен стафилокок, съобщи в. \"Дейли мейл\". Антибиотикът е тестван успешно в изпитания с мишки. Десетилетия след въвеждането на антибиотиците през 20-те години на миналия век, някои тежки болести се превърнаха в лесно лечими. Бактериите обаче еволюират. След като веднъж се срещнат с антибиотик, клетките им могат да се променят и това лекарство вече да не е заплаха за тях. Тези оцелели бактерии се размножават и се появява нов клас резистентни супербактерии. Заплахата, която представляват супербактериите, се определя като \"антибиотичен апокалипсис\". Колкото повече антибиотици пием, толкова по-бързо бактериите стават резистентни. Затова здравните власти призовават антибиотиците да се предписват разумно. Форма на стафилококовата инфекция - метицилин-резистентният стафилокок, вече става устойчива на почти всички антибиотици. Около 30 процента от хората са носители на тази бактерия и в болниците, където повечето пациенти са с отслабен имунитет, тя се предава лесно. Новото лекарство атакува механизма на оцеляване на бактерията, като разрушава външния й слой. Така тя трудно би станала резистентна. Сподели:", "date": "2018.04.01", "title": "Създадоха нов антибиотик, който ще бори супербактерия"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B5%D0%BB%D0%B5-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%B8-%D0%BF%D0%BE%D0%BB%D0%B8%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D1%8A%D1%82%D0%BD%D0%B8-%D1%82%D0%B0%D0%BA%D1%81%D0%B8-news739300.html", "text": "Хиляди албанци и граждани на Косово се биха с полицията в събота в протест срещу пътните такси в Албания, пише базираното в Прищина албанско електронно издание Gazeta Express. Разярената тълпа замеря полицейските служители с камъни и запали будките на Контролно-пропускателния пункт в събота в протест срещу пътните такси на стойност от 5 до 45 лева (2.5 – 22.5 евро). Жителите на Северна Албания, както и граждани на Косово, които използват въпросния път, за да достигнат до албанското крайбрежие, искат премахването на таксите, на основание, че те са прекалено високи. Правителството на страната обеща отстъпки за хората, които използват пътя често. Премиерът на Албания Еди Рама заяви, че насилието срещу полицията и увреждането на собствеността ще бъдат наказани. По-рано тази седмица, когато бяха наложени таксите, тираджии от Косово блокираха пътя в протест срещу тях. Косовският премиер Рамуш Харадинай заяви, че таксите са „излишни“ и призова албанските власти да завършат магистралата, като отбеляза, че сегашното й състояние не изпълнява критериите и не отговаря на нуждите и трябва да бъде подобрена, за да има основание за плащане на пътна такса. Сподели:", "date": "2018.04.01", "title": "Жестоко меле в Албания между протестиращи и полиция заради пътни такси"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%8F%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BD%D0%BE%D0%B2%D0%BE-%D1%8F%D0%B4%D1%80%D0%B5%D0%BD%D0%BE-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-news739239.html", "text": "Японският външен министър Таро Коно заяви, че Северна Корея води подготовката за поредно ядрено изпитание, предава ТАСС, цитирана от Фокус. „Северна Корея с всички сили води подготовка за следващо ядрено изпитание. В момента тя извозва пръст от подземния тунел, където бе проведено предишното изпитание“, каза министърът. Сподели:", "date": "2018.04.01", "title": "Напрежение! Японският външен министър обяви, че Северна Корея подготвя ново ядрено изпитание"}
{"url": "http://pik.bg/%D0%B7%D0%B5%D0%B2%D0%B7%D0%B5%D0%BA-%D0%BA%D0%BE%D0%BD%D0%B4%D1%8C%D0%BE-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%BA%D0%B8%D1%84%D0%BB%D0%B8%D1%82%D0%B5-%D0%B8-%D1%81%D0%B5%D0%BB%D1%84%D0%B8%D1%82%D0%B0%D1%82%D0%B0-news739329.html", "text": "Истинска провокация отправя към феновете си ретро чалга звездата Кондьо с новото си парче „Шоу да става“. Певецът рядко пуска нови песни, а в това е завъртял яка танцьорка, която демонстрира в бързия ритъм невероятни бейли денс умения, пише хотарена.нет. В парчето Кондьо осмива селфитата като самоцел на младите момичета, както и материалистичните им разбирания за живота. „Единствената им цел е да са популярни без особени заслуги“, казва изпълнителят. Сподели:", "date": "2018.04.01", "title": "ЗЕВЗЕК! Кондьо се изгаври с кифлите и селфитата"}
{"url": "http://pik.bg/%D0%B1%D1%80%D0%B0%D0%B2%D0%BE-%D1%88%D0%B8%D0%BD%D0%B8%D0%BA%D0%BE%D0%B2%D0%B0-%D1%81%D0%B5-%D0%BA%D0%BB%D0%B0%D1%81%D0%B8%D1%80%D0%B0-%D0%BD%D0%B0-%D1%82%D1%80%D0%B5%D1%82%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D1%84%D0%B8%D0%BD%D0%B0%D0%BB-news739298.html", "text": "Изабелла Шиникова се класира за финалната среща на турнира на червени кортове в Хамамет (Тунис) с награден фонд от 15 000 долара. Поставената под №2 Шиникова победи с 6-4, 7-6(0) №4 в схемата Сеоне Мендес от Австралия, информира БГНЕС. Във втория сет Изабелла губеше с 2-4, но стигна до тайбрек и в него спечели на нула. В спор за титлата Шиникова ще играе срещу поставената под №3 Ивон Кавайе - Реймерес от Испания. За класирането си на финал Изабелла заработи седем точки за световната ранглиста. Предните две седмици българката игра на два финала в Хамамет. Сподели:", "date": "2018.04.01", "title": "Браво! Шиникова се класира на трети пореден финал"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%B8%D1%8F%D0%BD-%D0%B4%D0%B0-%D1%88%D0%BE%D1%84%D0%B8%D1%80%D0%B0-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%D0%B8%D0%B7-%D0%BC%D0%B5%D0%B7%D0%B4%D1%80%D0%B0-news739262.html", "text": "Полицейски автопатрул спипа 34-годишен мъж от Мездра да шофира из града пиян, съобщава Конкурент. Според информацията, около 01:32 часа миналта нощ в град Мездра бил спрян за проверка автомобил  \"Мерцедес\" Е320 ЦДИ. 34-годишният П.Т., който бил зад волана, бил тестван с дрегер, като уредът отчел 1.2 промила алкохол в издишаният въздух. На П.Т. униформените съставили акт и талон за медицинско изследване, което той отказал. Водачът е бил задържан за срок от 24 часа, но поради здравословни причини е освободен. Образувано е бързо производство Сподели:", "date": "2018.04.01", "title": "Спипаха пиян да шофира „Мерцедес“ из Мездра"}
{"url": "http://pik.bg/%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B5-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-news739315.html", "text": "Изкуственият интелект (ИИ) може „тотално да убие демокрацията“ ако бъде оставен без контрол, заяви президентът на Франция Еманюел Макрон в интервю пред списание Wired, предава Политико. Но това няма да спре френския президент да насърчава използването на дигитални алгоритми, които биха направили публичния и частния сектори по-ефективни. Вместо това, технологията трябва да бъде обект на дебати и контрол, за да бъде осигурено доверието на обществото, заяви Макрон. „Ролята ми е не да блокирам промяната, а да успея да преобразовам хората, за да могат те да се възползват от възможностите на новия свят“, заяви той. ИИ може да революционизира ключови индустрии, като енергетиката, отбраната, транспорта, финансите и медицината, посочи Макрон. Но „хората може и да отхвърлят тези иновации, ако им нямат доверие“, предупреди френският президент. Той гарантира, че всички алгоритми за ИИ, които неговото правителство създава, ще бъдат открити за дебати, за да се намали заплахата за демокрацията. Същото ниво на прозрачност ще бъде приложено и за алгоритми, разработени от компании, които получават финансови средства от френските власти. Сподели:", "date": "2018.04.01", "title": "Макрон предупреди че изкуственият интелект може да убие демокрацията"}
{"url": "http://pik.bg/%D0%B8%D0%B7%D0%BF%D0%BE%D0%B2%D0%B5%D0%B4-%D1%81%D1%82%D0%B0%D0%BD%D0%B8%D0%BC%D0%B8%D1%80-%D0%B3%D1%8A%D0%BC%D0%BE%D0%B2-%D0%BD%D0%B5-%D0%B1%D0%B8%D0%BB-%D0%B4%D0%BE%D0%B1%D1%8A%D1%80-%D0%B1%D0%B0%D1%89%D0%B0---%D0%BC%D0%B0%D0%BB%D0%BA%D0%B8%D1%8F%D1%82-%D0%B8%D0%B2%D0%B0%D0%BD-%D0%BE%D1%81%D1%82%D0%B0%D0%B2%D0%B5%D0%BD-%D0%B8%D0%B7%D1%86%D1%8F%D0%BB%D0%BE-%D0%BD%D0%B0-%D0%B3%D1%80%D0%B8%D0%B6%D0%B8%D1%82%D0%B5-%D0%BD%D0%B0-%D0%B1%D0%B8%D0%B2%D1%88%D0%B0-news739327.html", "text": "Станимир Гъмов не полага достатъчно грижи за сина си Иван, призна самият актьор. С майката на детето са разделени от доста години и кукловодът присъства в живота му само през уикендите. Случвало се даже да пропуска срещите си с момчето заради служебни задачи или други ангажименти. „Основната отговорност в отглеждането му пада върху плещите на бившата ми жена Ани. Мъчно ми е да го призная, но е факт. Не съм добър баща”, изповяда Гъмов в ефира на Нова тв. Говори се, че доскоро Станимир често залитал към чашката и това едва не му коствало работата в кукления театър. Напоследък обаче променил поведението си и ограничил алкохолните запои. Откакто е ангажиран в шоуто „Като две капки вода” като учител по актьорско майсторство, той се е съсредоточил върху работата си, пише столичен седмичник. Сподели:", "date": "2018.04.01", "title": "ИЗПОВЕД! Станимир Гъмов не бил добър баща - малкият Иван оставен изцяло на грижите на бившата му жена"}
{"url": "http://pik.bg/%D1%84%D0%BB%D0%BE%D1%82%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%BE%D1%87%D0%B0%D0%BA%D0%B2%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%BD%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5-%D0%BE%D0%BA%D0%BE%D0%BB%D0%BE-50-%D0%BA%D0%BE%D1%80%D0%B0%D0%B1%D0%B0-%D0%B4%D0%BE-2020-%D0%B3%D0%BE%D0%B4%D0%B8%D0%BD%D0%B0-news739260.html", "text": "Командирът на военноморските сили на Русия Владимир Королев заяви, че руският флот разчита до 2020 г. да получи на въоръжени около 50 кораба и съда, предава РИА Новости, цитирани от Фокус. „Ние едновременно ще получим и въведем в бойния състав атомни ракетни подводници с балистични ракети, нови фрегати, дизелови подводници, малки ракетни кораби, съдове за поддръжка. Това е основната задача, която поставя пред себе си главното командване на ВМФ. Става дума за около 50 кораба“, уточни той. „Програмата по корабостроене за 2018 - 2020 г. ще бъде напълно изпълнена, това не подлежи на съмнение. По този повод работим на практика всеки ден заедно с министерството на промишлеността и търговията, с водещите предприятия“, заяви Королев. Сподели:", "date": "2018.04.01", "title": "Флотът на Русия очаква да получи на въоръжение около 50 кораба до 2020 година"}
{"url": "http://pik.bg/%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D1%80%D0%B8%D1%85%D0%B2%D0%B0%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BE%D1%82-%D0%B9%D0%B5%D0%BC%D0%B5%D0%BD-news739314.html", "text": "Саудитските сили за противовъздушна отбрана са прихванали ракета, изстреляна от бойците хути в съседен Йемен в южния Саудитски град Наджран, съобщава \"Ройтерс\". В изявление на държавната информационна агенция СПА коалицията коментира, че според първоначалните констатации, един жител е ранен от падащи отломки, след като ракетата е свалена. Агенция \"Сабу\", контролирана от хутите по-рано съобщава, че ракетата е поразила база на саудитската национална гвардия в Наджран и е причинила \"загуби в редиците на врага и във военното им оборудване\". Миналата седмица Саудистка Арабия прихвана няколко ракети, а падащи отломки причиниха смъртта на един човек в столицата Рияд. Саудитска Арабия обвинява Иран, че доставя части и експертна помощ за ракетите на хутите, като и Техеран и хутите отричат ​​обвиненията. Сподели:", "date": "2018.04.01", "title": "Саудитска арабия прихвана ракета от Йемен"}
{"url": "http://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D1%82%D1%83%D1%80%D1%86%D0%B8%D1%8F-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-news739252.html", "text": "Пресслужбата на турското президентство съобщи, че президентът на Русия Владимир Путин може да посети Анкара на 3 и 4 април на официално посещение, предава Интерфакс, цитирани от Фокус. „Седмото заседание на Съвета за сътрудничество под председателството на президентите на Турция и на Русия ще се проведе на 3 април, като в него ще участват и министри от двете страни“, се посочва в изянвленето. Очаква се, че в този ден ще се състои церемонията по полагането на първа копка на АЕЦ „Аккую“, който ще се строи по южното крайбрежие на Турция по руски проект. Турските медии напомнят, че по време на посещението на Путин в Турция се планира и тристранна среща с президента на Иран Хасан Роухани, посветена на Сирия. Сподели:", "date": "2018.04.01", "title": "Владимир Путин може да посети Турция следващата седмица"}
{"url": "http://pik.bg/%D0%BE%D1%82%D0%B1%D0%BE%D1%80%D1%8A%D1%82-%D0%BD%D0%B0-%D0%B8%D0%BB%D0%B8%D1%8F-%D0%B3%D1%80%D1%83%D0%B5%D0%B2-%D1%81%D0%B5-%D1%81%D0%B3%D1%80%D0%BE%D0%BC%D0%BE%D0%BB%D1%8F%D1%81%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news739310.html", "text": "Воденият от Илия Груев отбор на Дуисбург записа четвърта поредна загуба във Втора Бундеслига. Тежката серия за \"зебрите\" продължи с поражение 1:4 като домакин на последния в класирането Кайзерслаутерн. Големият герой в мача бе англичанинът Осаямен Осаве, който реализира хеттрик (12\", 48\" и 64\"), с който реши изхода на двубоя. Сергей Илюченко върна едно попадение в 70-ата, но Бенямин Кесел оформи крайното 4:1 в 83-ата. По този начин именитият Кайзерслаутерн взе важни три точки в борбата за оцеляване, която се очертава да бъде ожесточена. Тимът има 28 точки и е на 5 точки от спасителната зона. Извън първите пет в класирането, останали са в рамките на едва 10 точки и на практика никой не може да се чувства сигурен. В тази група е и Дуисбург - седми с 37 точки, на 4 точки пред зоната на изпадащите. В челото ситуацията изглежда малко по-ясна. Фортуна Дюселдорф е почти сигурен член на Бундеслигата през следващия сезон, след като води с 6 точки пред втория Нюрнберг и с е с мач по-малко. Баварците са в лоша серия в последно време и това може да позволи на третия Холщайн Кийл да ги изравни по точки при успех над Арминия Билефелд. Апетити за Бундеслигата могат да имат още Инголщад и Ян Регенсбург, които са на 4 точки зад Кийл. Сподели:", "date": "2018.04.01", "title": "Отборът на Илия Груев се сгромоляса в Германия"}
{"url": "http://pik.bg/%D1%83%D1%87%D0%B5%D0%BD%D0%B8-%D1%81-%D0%BD%D0%BE%D0%B2%D0%B8-%D0%BE%D1%82%D0%BA%D1%80%D0%B8%D1%82%D0%B8%D1%8F---%D0%B2%D0%BE%D0%B4%D0%B0-%D0%B5-%D0%B8%D0%BC%D0%B0%D0%BB%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D1%84%D0%BE%D1%80%D0%BC%D0%B8%D1%80%D0%B0-%D0%BB%D1%83%D0%BD%D0%B0%D1%82%D0%B0-news739272.html", "text": "Въз основа на лунни и земни проби учени установиха, че по-голямата част от водата на Земята е била на повърхността й, когато се е формирала Луната, съобщи ЮПИ. Американски, британски и френски учени изследвали лунни скали, донесени на Земята от астронавти от мисиите \"Аполо\", и вулканични скали от океанското дъно на нашата планета. \"Открихме съвсем малка разлика между лунните и земните проби, що се отнася до съдържанието на кислород\", заяви Ричард Грийнуд от Свободния университет в Англия. Учените изследвали изотопи на кислорода в скалите, за да определят произхода им. Материалът от тела с различен далечен произход, като астероиди, планети и комети, има свой уникален подпис, свързан със състава им. Учените констатирали, че кислородните изотопи от двете повърхности са сходни, като разликата е от порядъка на 3-4 части на милион. Освен това не била открита значима разлика между лунните проби и често срещания на Земята минерал оливин. Учените смятат, че разликата може да се обясни с появата на материал от каменни метеорити на Земята след довелия до формирането на Луната сблъсък на нашата планета с друг обект. Авторите на изследването са на мнение, че по-голямата част от водата на Земята е била на повърхността й преди сблъсъка и че не повече от 5 до 30 процента от водата е била добавена след това. Заключенията им потвърждават теорията, че протопланета с размерите на Марс се блъснала в протопланетата Земя и от сливането на изхвърления от сблъсъка материал се формирала Луната. Учените обаче отхвърлят виждането, че водата е дошла на Земята посредством астероиди и комети. \"Ако бе дошла от космоса, кислородните изотопи в скалите от океанското дъно щяха да се различават от тези в лунните скали\", поясниха те. Сподели:", "date": "2018.04.01", "title": "Учени с нови открития - вода е имало на Земята, преди да се формира Луната"}
{"url": "http://pik.bg/%D0%B8%D0%B3%D0%B8-%D0%B0%D0%B7%D0%B0%D0%BB%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F-news739223.html", "text": "27-годишната рапърка Иги Азалия разкри, че е имала гневно разстройство и други проблеми с психиката преди да получи „професионална помощ“ и сега се радва, че го е сторила. „Никога не бях имала честен разговор с професионалисти. Беше наистина полезно да поговоря с някой, който да може да ми даде правилните инструменти и информация как да се справя с живота си в моментите, когато имам проблеми. Наистина се радвам, че отидох (в психиатричното отделение)“, призна Азалия в интервю за „Билборд“, цитирана от БГНЕС. Тя също така изрази мнение, според което е наистина важно на артистите в музикалната индустрия да бъде осигурен подобен достъп до психотерапия така, както атлетите се ползват от услугите на физиотерапевти. “Наистина ми се иска в музикалната индустрия да имаше изградена инфраструктура, която да се грижи за това артистите да получават редовен достъп до подобни хора (психолози). Така както са физиотерапевтите в спорта. Отборите имат хора, които да се грижат за играчите, да наблюдават благосъстоянието им във всеки аспект, а в музикалния бизнес това липсва. Те просто те хвърлят там, а ти свикваш ”, коментира рапърката. Сега изпълнителката на Black Widow увери, че е готова да се върне на музикалната сцена и то с много по-добра „перспектива“ отпреди. Сподели:", "date": "2018.04.01", "title": " Иги Азалия направи шокиращи признания"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%B5%D0%BD-%D0%BD%D0%BE%D0%BA%D0%B0%D1%83%D1%82-%D0%B2-%D0%B0%D0%BA%D1%82%D0%B8%D0%B2%D0%B0-%D0%BD%D0%B0-%D0%BF%D0%BE%D0%B2%D0%B5%D1%82%D0%BA%D0%B8%D0%BD-news739337.html", "text": "С брутален нокаут в пети рунд Александър Поветкин (вече 34-1, 24 KO) обезличи Дейвид Прайс (вече 22-5, 18 KO) и спечели по ефектен начин последния подгряващ двубой в Кардиф на стадион “Мунисипалити” преди гвоздея на галавечерта - Антъни Джошуа срещу Джоузеф Паркър. Благодарение на този зрелищен успех руснакът най-вероятно ще стане официален претендент за световната титла на Световната боксова асоциация (WBA), тъй като в момента е носител на интерконтиненталния й пояс, както и на еквивалента му в Световната боксова асоциация (WBO), пише Спортал. Сподели:", "date": "2018.04.01", "title": "Брутален нокаут в актива на Поветкин "}
{"url": "http://pik.bg/%D1%80%D0%B0%D0%B7%D0%B4%D1%8F%D0%BB%D0%B0-%D0%B0%D0%BD%D0%B4%D1%80%D0%B5-%D0%B0%D0%B3%D0%B0%D1%81%D0%B8-%D0%BE%D0%B1%D1%8F%D0%B2%D0%B8-%D1%87%D0%B5-%D0%B2%D0%B5%D1%87%D0%B5-%D0%BD%D0%B5-%D0%B5-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BD%D0%BE%D0%B2%D0%B0%D0%BA-%D0%B4%D0%B6%D0%BE%D0%BA%D0%BE%D0%B2%D0%B8%D1%87-news739242.html", "text": "Бившите №1 в световния тенис Андре Агаси и Новак Джокович са пректарили съвместната си работа. Американецът бе треньор на Джокович. За раздялата е обявил самият Агаси, цитиран от ESPN Tennis и БТВ. 47-годишният Агаси работеше с Джокович от май 2017 година, но периодът не се оказа благоприятен за сърбина, който продължава да не може да намери оптималната си форма и да губи позиции в световната ранглиста. \"Исках да помогна на Новак и правех всичко с най-добри намерения. С някои неща той се съгласяваше, с някои не. Време е обаче да прекратим сътрудничеството си и му желая всичко най-хубаво\", заявява Агаси. Джокович заема 12-о място в ранглистата на АТР. Сподели:", "date": "2018.04.01", "title": "Раздяла! Андре Агаси обяви, че вече не е треньор на Новак Джокович"}
{"url": "http://pik.bg/%D0%BC%D0%B0%D1%87%D1%8A%D1%82-%D0%BD%D0%B0-%D1%82%D0%B8%D1%82%D0%B0%D0%BD%D0%B8%D1%82%D0%B5-%D0%BC%D0%B5%D0%B3%D0%B0%D1%81%D0%B1%D0%BB%D1%8A%D1%81%D1%8A%D0%BA-%D0%BF%D1%80%D0%B5%D0%B4-90-%D1%85%D0%B8%D0%BB%D1%8F%D0%B4%D0%B8-%D0%B2-%D0%BA%D0%B0%D1%80%D0%B4%D0%B8%D1%84---%D0%B4%D0%B6%D0%BE%D1%88%D1%83%D0%B0-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D0%BD%D0%B5%D0%BF%D0%BE%D0%B1%D0%B5%D0%B4%D0%B5%D0%BD%D0%B8%D1%8F-%D0%BF%D0%B0-news739335.html", "text": "Антъни Джошуа (20-0, 20 КО) и Джоузеф Паркър (24-0, 18 КО) се изправят един срещу друг в мегасблъсък за обединяване на три от четирите световни титли в тежка категория на стадион “Мунисипалити” в Кардиф. Гвоздеят на събитието пред 87 000 зрители се очаква да започне около полунощ на 31 март срещу 1 април българско време. ГЛЕДАЙТЕ НА ЖИВО СБЛЪСЪКА Самата галавечер започва около 19 часа у нас, като са насрочени осем вълнуващи подгряващи дуела, преди Джошуа и Паркър да излязат на ринга. Ето кои са бойците, изправящи се един срещу друг в хронологичен ред на стадиона в уелската столица. 1. Морган Джоунс - Моуз Ауиматаджи-младши (суперсредна категория) 2. Джошуа Буатси - Бартоломей Графка 3. Шон МакГолдрик - Рики Литъл 4. Джош Кели - Карлос Молина (вакантна международна титла на Световната боксова асоциация (WBA) в полусредна категория) 5. Джо Кордина - Хакам Бен Али (вакантна интерконтинентална титла на WBA в лека категория) 6. Антъни Крола - Едсон Рамирес (лека категория) 7. Райън Бърнет - Йонфрес Парехо (категория муха) 8. Александър Поветкин - Дейвид Прайс (интерконтинентална титла на WBA и международна титла на Световната боксова организация (WBO). Сподели:", "date": "2018.04.01", "title": "МАЧЪТ НА ТИТАНИТЕ! Мегасблъсък пред 90 хиляди в Кардиф - Джошуа излиза срещу непобедения Паркър (НА ЖИВО)"}
{"url": "http://pik.bg/%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%BE%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-1-500-%D0%B4%D0%BE%D0%BB%D0%B0%D1%80%D0%B0-%D0%B8-%D0%B7%D0%BB%D0%B0%D1%82%D0%BD%D0%B0-%D0%BC%D0%BE%D0%BD%D0%B5%D1%82%D0%B0-news739235.html", "text": "76-годишна пенсионерка от Враца е станала поредна жертва на телефонни измамници, съобщава Конкурент. Възрастната жена е подала сигнал в РУ Враца в 18:20 часа на 30 март. Тя разказала, че около 09:00 часа сутринта на домашния й телефон се обадил мъж, който се представил за криминалист. Измамникът й казал, че се провежда акция за залавянето на група телефонни измамници и е необходимо тя също да помогне за това. За целта трябвало до изтегли всичките си пари от  банковата си сметка, но да остави 100 долара за да не бъде закрита сметката. Жената изтеглила 1 500 щатски долара и заедно с една златна 24-каратова монета ги оставила зад контейнер за смет. По случая е образувано досъдебно производство. Сподели:", "date": "2018.04.01", "title": "Телефонни измамници задигнаха от пенсионерка 1 500 долара и златна монета"}
{"url": "http://pik.bg/%D1%82%D1%83%D1%80%D0%B8%D1%81%D1%82%D0%B8-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%81%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%BB%D0%B0%D0%B2%D0%B8%D0%BD%D0%B0-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-news739336.html", "text": "Няколко души са в неизвестност след свличане на лавина в швейцарския кантон Вале, предава РИА Новости, като се позовава на местни медии, пише Фокус.. Инцидентът се е случил недалеч от курорта Фишералп. Уточнява се, че са изпратени спасители да издирват изчезналите под снега туристи. По първоначални данни става въпрос за група от петима скиори. Говорителят на полицията в кантона Матиас Фолкен, операцията по издирването им е затруднена от метеорологичните условия. Сподели:", "date": "2018.04.01", "title": "Туристи в неизвестност след свличане на лавина в Швейцария"}
{"url": "http://pik.bg/%D0%BF%D1%81%D0%B6-%D1%81-%D0%BF%D0%BE%D1%80%D0%B5%D0%B4%D0%B5%D0%BD-%D1%82%D1%80%D0%BE%D1%84%D0%B5%D0%B9-news739338.html", "text": "Пари Сен Жермен така и не успява да реализира огромните си амбиции в Шампионската лига, но във Франция е безмилостен към съперниците си. Отборът на Унай Емери разгроми с 3:0 Монако във финала за Купата на Лигата и спечели трофея за пети пореден път. Мачът се игра в Бордо, а парижани нито за миг не оставиха съмнение в по-високата си класа. Дори и без контузената суперзвезда Неймар, те нямаха никакви проблеми и още до средата на първото полувреме водеха с 2:0 след голове на Единсон Кавани и Анхел ди Мария, а в края на двубоя Кавани сложи точка на спора, пише Спортал Сподели:", "date": "2018.04.01", "title": "ПСЖ с пореден трофей "}
{"url": "http://pik.bg/%D0%B4%D0%B6%D0%BE%D1%88%D1%83%D0%B0-%D0%B5-%D0%B2%D1%81%D0%B5-%D0%BF%D0%BE-%D0%B1%D0%B5%D0%B7%D1%81%D0%BF%D0%BE%D1%80%D0%BD%D0%B8%D1%8F%D1%82-%D0%BA%D1%80%D0%B0%D0%BB-%D0%BD%D0%B0-%D1%82%D0%B5%D0%B6%D0%BA%D0%B0%D1%82%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-news739341.html", "text": "Антъни Джошуа (вече 21-0, 20 КО) победи с единодушно съдийско решение Джоузеф Паркър (вече 24-1, 18 КО) пред 78 000 зрители на стадион \"Мунисипалити\" в Кардиф в дългоочаквания дуел за обединяване на три от четирите световни титли в тежка категория. Двама от съдиите отсъдиха 118-110 в полза на британеца, а третият - 119:109 в полза на AJ, който вече е шампион на Международната боксова федерация, Световната боксова асоциация и Световната боксова организация, пише \"Спортал\". Именно последният колан бе отнет от актива на Паркър, докато Дионтей Уайлдър е шампион на Световния боксов съвет и вероятно в края на годината ще проведе дуел с Джошуа за статута на безспорен крал на дивизията. Устатият американец обаче не присъства в Кардиф, защото искаше да има гарантирано място на ринга след края на двубоя, което не му бе обещано от промоутъра на AJ Еди Хърн. Сподели:", "date": "2018.04.01", "title": "Джошуа е все по-безспорният крал на тежката категория"}
{"url": "http://pik.bg/%D1%82%D1%83%D1%80%D1%81%D0%BA%D0%B8-%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%B8-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B0%D0%BA%D0%BE%D1%81%D1%82%D0%B8%D1%80%D0%B0%D1%85%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0-%D0%BE%D0%B1%D1%83%D1%87%D0%B5%D0%BD%D0%B8%D0%B5%D1%82%D0%BE-%D0%BC%D0%BE%D1%80%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0-news739319.html", "text": "Турски бойни кораби и подводница акостираха на морската гара във Варна за участие в ежегодното военно учение \"Морска звезда\". Учението е съвместно с българските военноморски сили, предава Би Ти Ви. Целта е да се поддържа бойната готовност за гарантиране на сигурността в Черно море. Освен България, учението включва пристанища в Грузия, Русия, Украйна и Румъния. Вчера турските плавателни съдове бяха отворени за посещение от граждани, но за медиите бяха поставени редица ограничения. Сподели:", "date": "2018.04.01", "title": "Турски бойни кораби и подводница акостираха във Варна за обучението \"Морска звезда\""}
{"url": "http://pik.bg/%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80%D1%8A%D1%82-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-news739307.html", "text": "Нападателят на Левски Станислав Костов отговаря на въпроси на феновете на тима. Голмайсторът заяви, че за клуба е на живот и смърт да спечели Купата на страната. Талантливият футболист добави, че Левски има потенциал да стане шампион. \"Не мога да обясня какво е да носиш буквата \"Л\" на сърцето си. Това не може да се опише. Мисля, че чужденците знаят в какъв отбор играят също. Ние се опитваме да им обясняваме. Доволен съм, че съм в Левски. Една моя мечта се сбъдна. Времето ще покаже дали ще се представя добре, надявам се да се представя на ниво. Левски има потенциал за повече от трето място. Надявам се да печелим повече точки. Смятам, че Левски има потенциал да е шампион”, заяви нападателят на Левски. “Левски винаги се бори за всички трофеи и за добро представяне в Европа. Борим се и сега, ще се борим и през следващия сезон. Настроението в тима е добро. Мислим само за победа. Футболът е за хората и ние трябва да ги радваме. Мисля, че утре ще зарадваме феновете. Оттук нататък ще видим един агресивен Левски. Всеки един футболист в Левски трябва да има манталитет на победител. Такъв се изгражда като се побеждава. В отбор като Левски е нормално да има конкуренция. Така се израства и работим повече. Надявам се да вкарам колкото се може повече голове. Искам да вкарам гол на ЦСКА, но ще видим”, добави още той. “За всички фенове на Левски е важно да вземем Купата. Влизаме с мисъл за победа. Купата е на живот и смърт за нас . Почти не се игра футбол срещу ЦСКА в предния мач. Надявам се да играя добре и да вкарвам голове. Дано да съм жив и здрав и да направя това, което треньорът и хората искат”, завърши Костов. Сподели:", "date": "2018.04.01", "title": "Голмайсторът на \"сините\" със силни думи"}
{"url": "http://pik.bg/%D1%80%D1%83%D1%82%D0%B8%D0%BD%D0%B5%D0%BD-%D1%83%D1%81%D0%BF%D0%B5%D1%85-%D0%B7%D0%B0-%D1%8E%D0%BD%D0%B0%D0%B9%D1%82%D0%B5%D0%B4-news739311.html", "text": "Манчестър Юнайтед стигна до безпроблемна победа с 2:0 в домакинството си на Суонзи. “Червените дяволи” решиха двубой много рано, като още в 20-ата минута водеха с 2:0. Ромелу Лукаку откри резултата след пет минути, като за него това бе гол номер 100 във Висшата лига, а Алексис Санчес направи 2:0, пише спортал.бг. Отборът на Моуриньо пропусна още няколко възможности да увеличи головата си сметка, а Суонзи не затрудни особено домакините. Тимът от Уелс имаше своите кратки моменти около 60-ата минута. На два пъти удари на влезлия като резерва Тами Абрахам бяха отразени след отлични изяви на Давид Де Хеа. Юнайтед започна убедително и още в петата минута поведе в резултата. Ромелу Лукаку отбеляза своя гол номер 100 във Висшата лига, след като ударът му с левия крак се отклони в Моусън и топката се заби в мрежата зад Фабиански. Превъзходството на “червените дяволи” в началото на срещата бе очевидно и можеше да доведе и до втори гол. Фабиански успя да избие удар на Лукаку, а малко по-късно и на Лингард. Суонзи не оказваше особена съпротива, като нямаше отговор на по-агресивната игра на съперника. Тимът на Моуриньо напълно контролираше събитията на терена и си осигури аванс от два гола след 20 минути игра. Джеси Лингард, който прави поредния си много силен мач, пусна топката към Санчес, а защитник на гостите пропусна топката да мине покрай крака му. Чилиецът с прецизен удар се разписа за 2:0. След половин час игра Лингард отново създаде проблеми на защитата на Суонзи, но завърши с неточен удар. Тимът на Карвахал успя да създаде една-две атаки, които не застрашиха Де Хеа. Ман Юнайтед постепенно намали темпото. С оглед на солидния аванс “червените дяволи” разиграваха спокойно в очакване на нови възможности. След почивката ситуацията на терена не се промени, въпреки че мениджърът на Суонзи направи две смени, като пусна в игра Тами Абрахам и Том Каръл. Юнайтед продължи да доминира и пропусна две добри възможности да увеличи аванса си. След центриране на Мата Лукаку отклони топката с глава и Санчес стреля с глава отблизо, но кълбото мина над вратата. Малко по-късно Погба намери отлично Мата, който пробва много красив удар от воле, но топката отново бе над вратата. Сподели:", "date": "2018.04.01", "title": "Рутинен успех за Юнайтед"}
{"url": "http://pik.bg/%D0%B1%D0%B0%D1%80%D1%81%D0%B0-%D0%B7%D0%B0%D0%BF%D0%B0%D0%B7%D0%B8-%D0%BE%D1%80%D0%B5%D0%BE%D0%BB%D0%B0-%D1%81%D0%B8-news739340.html", "text": "Отборът на Барселона записа 37-и пореден шампионатен мач без загуба, след като измъкна 2:2 при гостуването си на Севиля в двубой от 30-ия кръг на Примера. Каталунците губеха с 0:2 до 88-ата минута, но Луис Суарес и Лионел Меси се разписаха в рамките на една минута и оставиха каталунците непобедени от началото на сезона в Ла Лига. Франко Васкес (36) и Луис Муриел (50) вкараха за южняците, а след почивката тимът на Винченцо Монтела пропусна да убие интригата. В края натискът на \"блаугранас\" прегърна севилци и двубоят завърши без победител. Така Барса направи нова крачка към 25-ата си шампионска титла, измъквайки точка от \"Рамон Санчес Писхуан\"., пише Спортал. Сподели:", "date": "2018.04.01", "title": "Барса запази ореола си"}
{"url": "http://pik.bg/%D0%BA%D1%83%D0%B7%D0%BC%D0%B0%D0%BD%D0%BE%D0%B2-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B2-%D0%B0%D0%BD%D1%82%D0%B0%D0%BB%D0%B8%D1%8F-news739280.html", "text": "Димитър Кузманов отпадна в полуфиналите на турнира по тенис на червени кортове в турския курорт Анталия с награден фонд 15 хиляди долара. Националът на България за \"Купа дейвис\" отстъпи пред сърбина Марко Миладинович със 7:5, 3:6, 2:6, а двубоят продължи 2 часа и 40 минути. Кузманов, който е поставен под номер 2 в основната схема, пропусна да се класира за пети финал през сезона. В предишните четири българинът бе с баланс от два успеха и две загуби. По-късно днес Кузманов и Златан Палазов ще играят на полуфинал в турнира на двойки. Съперници на българската двойка ще бъдат украинците Олексий Колешник и Олег Приходко, които са поставени под номер 2 в схемата. Сподели:", "date": "2018.04.01", "title": "Кузманов се провали в Анталия"}
{"url": "http://pik.bg/%D1%8E%D0%B2%D0%B5-%D0%B8%D0%B7%D0%BB%D1%8A%D0%B3%D0%B0-%D0%BC%D0%B8%D0%BB%D0%B0%D0%BD-news739339.html", "text": "Шампионът на Ювентус измъкна дербито с Милан от 30-ия кръг на Серия \"А\". \"Бианконерите\" победиха с 3:1 игралия много силно състав на \"росонерите\" след късни голове на Хуан Куадрадо (79) и Сами Кедира (87). Преди това Пауло Дибала беше точен в 7-ата минута, а Леонардо Бонучи беше изравнил в 28-ата минута с глава. Гостите имаха по-чистите положения, като веднъж и гредата спаси Джанлуижи Буфон в 55-ата минута. Накрая обаче Старата госпожа стигна до изключително важен успех, който може да се окаже решаващ в битката за Скудетото. Лидерът в калчото дръпна с четири точки на Наполи, който днес завърши 1:1 със Сасуоло, пише Спортал. Сподели:", "date": "2018.04.01", "title": "Юве излъга Милан"}
{"url": "http://pik.bg/%D0%BF%D1%80%D0%B5%D0%B1%D0%B8%D1%85%D0%B0-%D0%B4%D0%BE-%D1%81%D0%BC%D1%8A%D1%80%D1%82-%D0%B0%D0%BA%D1%82%D1%8C%D0%BE%D1%80-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80-news739256.html", "text": "Неизвестни престъпници пребиха до смърт руския актьор Евгений Сапаев, станал известен с участието си във втората част на култовата трилогия \"Уморени от слънцето\". Както съобщава \"СтарХит\", от получените травми 38-годишният мъж е починал. Изданието отбелязва, че изродите му скочили, защото не им харесал външният му вид. Сапаев става трансджендър по свое желание. Преди време той скандализира руснаците, заявявайки, че е направил тази операция в домашни условия. Приятелката на актьора Юлия Бусирьова заяви: \"С ужас узнах, че него вече го няма. На някакви хулигани не се харесал външният вид на Женя и те го пребили до смърт. Още по-страшно е, че е бил погребан като бездомник. Тялото му дори не е било изпратено на близките му\". Изданието отбелязва още, че актьорът е ходил с женски дрехи, гримирал се е ярко и е имал дълги коси. Превод: ПИК Сподели:", "date": "2018.04.01", "title": "Пребиха до смърт актьор трансджендър"}
{"url": "http://pik.bg/%D1%83%D0%B4%D0%B0%D1%80-%D1%82%D1%83%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%BF%D0%B8%D0%BF%D0%B0%D1%85%D0%B0-171-%D0%BA%D0%B3-%D1%85%D0%B5%D1%80%D0%BE%D0%B8%D0%BD-news739279.html", "text": "При две операции в провинция Ван турските власти конфискуваха 171 кг. хероин, съобщи Анадолската агенция, цитирана от БГНЕС. Полицията съобщи, че дрогата е открита в два камиона, чиито шофьори са арестувани. Операцията в провинция Ван е била насочена срещу наркотрафиканти, обвинени във финансиране на поставената извън закона Работническа партия на Кюрдистан (ПКК). При отделна операция в егейската провинция Измир бяха задържани 22 заподозрени, включително и полицай и служител на затворите, спомена поискал анонимност източник. Припомняме, че на 27 март при полицейска акция в Турция бяха открити и конфискувани 190 кг. хероин. Сподели:", "date": "2018.04.01", "title": "Удар! Турски полицаи спипаха 171 кг хероин"}
{"url": "http://pik.bg/%D0%B7%D0%B0%D0%BA%D1%8A%D1%81%D0%B0-%D0%B3%D0%BE-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%81-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC---%D1%80%D0%BE%D0%BC%D1%81%D0%BA%D0%B0%D1%82%D0%B0-%D0%BF%D0%B5%D1%80%D0%BB%D0%B0-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B1%D0%B5%D0%B7-news739328.html", "text": "Софи Маринова прогресивно оплешивява и скоро ще се сдоби с прическата на любимия си Тодор Давидов – Гринго, а именно подстрижка първи номер. Ромската перла има големи бели петна без коса по главата си, които най-вероятно се дължат на постоянните екстеншъни, които си слага. Въпреки че изпълнителката не залага на екстравагантни прически, не сменя цвета на косата си и от години залага на черния цвят, като се спира на права коса или на къдрици, щетите са видими. Прическата й не е трудна за поддържане, но явно генетично участничката от „Като две капки вода” е предразположена към окапване на кичурите космена покривка. Софи Маринова през ден посещава елитен фризьорски салон в София, където залага на най-добрите продукти, качествена боя за коса и лак, но въпреки това косата й пада на парцали. Големи участъци от главата на ромката лъщят, поради сериозно разреденото окосмение или липсата на такова. Подобни поражения за косата и скалпа най-вероятно се дължат на дългите години носене на екстеншъни, разкриват коафьори. Няма как да се избегне, когато прекалено често се прибягва до слагането на изкуствени кичури. Единствено може да се скрие с перука, както правеше Наоми Кембъл преди години. Софи от години страдала от сериозен косопад, издават от обкръжението й, но пък не искала да се подстриже късо или да се лиши от дългите изкуствени кичури. Въпреки, че от няколко години екстеншъните не са модерни, 42-годишната певица продължавала мазохистично да кара фризьора си да й слага удълженията. Това още повече спомагало за оплешивяването на Софка. Доскоро звездата успяваше да прикрие с подходящи прически прозиращото си теме, но вече всички забелязват, че фолкаджийката е с бели петна по главата, и то в началото на темето си. Кожата на главата й ясно се вижда под редките косъмчета, които са й останали, и с времето проблемът става все по-голям. Нехайната циганка обаче не взимала на сериозно проблема и лековато махала с ръка. „Няма да живеем сто години, бе, к’во да ти кажа. Майка вика: „К’вот си `апнеш, поживееш и си сложиш на оная работа, това ще ти остане от живота”, заявява в типичния си стил Софка и хич не се безпокои за проблема, докато коафьорите на „Като две капки вода” се трудели над все по-оредяващата й грива, пише столичен всекидневник. Сподели:", "date": "2018.04.01", "title": "ЗАКЪСА ГО! Софи Маринова с голям проблем - ромската перла е на път да остане без..."}
{"url": "http://pik.bg/%D1%82%D0%B8-%D0%B4%D0%B0-%D0%B2%D0%B8%D0%B4%D0%B8%D1%88-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D1%80%D0%B0%D0%B4%D0%B0%D1%80-%D1%81%D0%BF%D0%BE%D1%81%D0%BE%D0%B1%D0%B5%D0%BD-%D0%B4%D0%B0-%D0%B7%D0%B0%D1%81%D0%B5%D1%87%D0%B5-%D0%BA%D0%BE%D0%BC%D0%B0%D1%80-%D0%BE%D1%82-15-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-news739236.html", "text": "Китайски учени твърдят, че работят върху радар, който е толкова чувствителен, че може да засече дори летящите комари на повече от километър разстояние. \"Устройството използва най-новата военна технология, за да може да измери бързината, с която насекомите размахват крилата си\", разказва за изобретението един от изследователите, участващи в правителствения проект. Смята се, че свръх модерната технология може да се използва за проследяването на мигриращите комари и да предупреждава хората, изложени на риск от болести като малария и зика. \"Идентифицирането и проследяването на индивидуални цели с големината на комар, вече не е научна фантастика\", изтъкна ръководителят на проекта Тенг Лонг пред в. \"Саут Чайна морнинг поуст\", съобщава БГНЕС. \"Ние всъщност сме съвсем близо до внедряването на тази технология извън лабораторията и използването й за спасяването на човешки животи\", допълни той. Самият Лонг от близо две години се занимава с амбициозната задача. Още през 2016 г. той предлага да бъде създаден \"нов метод за определяне на 3D траектория на отделните насекоми\". Миналата година публикува научен труд, в който предлага радарът да се използва и за идентификация на видовете. Новината за иновацията идва близо половин година, след като стана ясно, че Китай е успял да разработи и друг мощен радар, способен да засече невидимите \"стелт\" самолети. Според данните правителството на Китай е предоставило повече от 82 млн. юана на Лонг и екипът му, за да разработят радара и да го подготвят за полеви тестове. Сподели:", "date": "2018.04.01", "title": "ТИ ДА ВИДИШ! Разработват радар, способен да засече комар от 1,5 километра"}
{"url": "http://pik.bg/%D0%B4%D0%BD%D0%B5%D1%81-%D0%B5-%D1%86%D0%B2%D0%B5%D1%82%D0%BD%D0%B8%D1%86%D0%B0-%D1%87%D0%B5%D1%81%D1%82%D0%B8%D1%82%D0%BE-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B8%D0%BC%D0%B5%D0%BD%D0%B8%D1%86%D0%B8-%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%B8%D1%82%D0%B5-%D0%BF%D0%BE%D0%B2%D0%B5%D0%BB%D1%8F%D0%B2%D0%B0%D1%82-news739324.html", "text": "Днес е Цветница. Празникът се отбелязва и в православната, и в католическата и протестантската църква една седмица преди Великден, в неделята след Лазаровден. Нарича се още Връбница, Цветна неделя, Вая (Вайя), Куклинден или Палмова неделя (в западните църкви). Празникът се пада в шестата неделя на Великия пост. След благославянето на върбовите клонки в църквата те се носят в дома за здраве. Пак за здраве се окичват с върбови клонки портите и се сплита венче от осветената в църквата върба. Върбовите клонки символизират палмовите, с които е бил посрещнат в Йерусалим Исус Христос. В този ден от постите се разрешава риба. На този ден християнската църква отбелязва влизането на Иисус Христос в Йерусалим в дните преди еврейската Пасха. Имен ден празнуват всички, които носят имена, произлизащи от названия на растения: Ангел(ина), Биляна, Божура, Виолета, Върба, Върбан, Върбинка, Гергин(а), Гроздан(к)а, Далия, Дафина, Делия, Делян(а), Дилян(а), Димитър-другото име на Богородичката е Димитровче, Динка, Детелин(а), Елица - идва от Ела, Жасмина, Здравка, Здравко, Зюмбюл(ка), Ива, Иглика, Калин(а), Камелия, Карамфил(к)а, Китка, Латинка, Лили, Лила, Лилия, Лиляна, Лора, Лозан, Лозенка, Люлина, Маргарита, Магнолия, Малина, Нева, Неви, Невен(а),Незабравка, Петуния, Ралица, Роза, Росен, Росица, Смилян(а), Теменуга, Теменужка, Трендафил(ка), Фидан(ка), Ангел(ина), Цвета, Цветан(а), Цветанка, Цветелин(а), Цветомир(а), Цветослав(а), Цвятко, Череша, Явор(а), Ягода, Ясен(а), Ясмина и много други имена. Сподели:", "date": "2018.04.01", "title": "ДНЕС Е ЦВЕТНИЦА! Честито на всички именици! А традициите повеляват..."}
{"url": "http://pik.bg/%D0%BF%D0%B0%D0%BD%D0%B0%D0%B3%D1%8E%D1%80%D1%81%D0%BA%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%B3%D1%80%D0%B0%D0%B4%D0%B0-%D0%BF%D1%80%D0%B5%D0%B4%D0%B8-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news739304.html", "text": "От 4 април Панагюрското златно съкровище се завръща отново в залата-трезор на Историческия музей в Панагюрище, съобщиха за радио „Фокус“ от музея. Посетителите ще могат да се насладят на уникалните съдове, прославили Панагюрище и България по цял свят, до 11 юни. Панагюрското златно съкровище е открито на 8 декември 1949 г. Доказателство за високата материална и духовна култура на местните тракийски племена, то е изработено в края на IV или началото на III в. пр. Хр. Представлява култов сервиз с общо тегло над 6 кг, състоящ се от 9 съда, изработени от масивно злато с висока проба – четири ритона, три кани ритон, една амфора ритон и една фиала. По външните стени на тези великолепни произведения на изкуството са изобразени сцени от трако-гръцкия пантеон. Сподели:", "date": "2018.04.01", "title": "Панагюрското съкровище се завръща в града преди Великден"}
{"url": "http://pik.bg/%D1%82%D0%B5%D0%B7%D0%B8-%D1%82%D1%80%D0%B0%D0%B2%D0%BC%D0%B8-%D0%BE%D1%82-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B5%D1%87%D0%B0%D1%82-%D0%B4%D0%B0-%D1%81%D1%80%D0%B5%D1%89%D0%BD%D0%B5%D1%82%D0%B5-%D0%BB%D1%8E%D0%B1%D0%BE%D0%B2%D1%82%D0%B0-news739306.html", "text": "Много самотни жени смятат, че причината да нямат партньор до себе си, е външността им – те си мислят, че не са достатъчно привлекателни. Макар тези страхове да изглеждат напълно истински, това всъщност не е основната пречка. Доказателството е, че можем да видим всякакви двойки с различни форми, размери, възраст и степен на привлекателност, пише тялото.бг. Истината е, че източникът на проблема е друг – несигурността. А тя обикновено идва от семейството. Ето най-често срещаните проблеми, които жените трябва да преодолеят, за да намерят любовта: Страх от изоставяне В случай че единият родител е изоставил семейството, в детето се заражда идеята, че то не е достатъчно добро и не може да бъде обичано. Ако някой ви е напуснал в даден момент от живота ви, това в никакъв случай не означава, че нещо не е наред с вас или че никой не може да ви обича. Такова преживяване може да промени разбиранията за здравословна и дългосрочна връзка и да посее страх да бъдете изоставени. Това обаче не бива да ви спира да продължавате да търсите любовта. Негативно влияние от семейството Понякога детето израства в семейство, в което отношенията между родителите не са никак розови, и то е свидетел на много скандали. Резултатът е чувство за несигурност и отчаяние за това, че не може да разреши проблемите им. Трябва да проумеете, че проблемите в отношенията на родителите не са отговорност на детето, а на родителите. И те са направили всичко, което са могли, за да ги решат. Когато премахнете този страх, ще осъзнаете, че контролът е във вашите ръце и можете да се чувствате в безопасност. Сподели:", "date": "2018.04.01", "title": "Тези травми от семейството пречат да срещнете любовта"}
{"url": "http://pik.bg/%D0%B4%D0%B5%D0%B2%D0%BD%D0%B5%D0%BD%D1%81%D0%BA%D0%BE-%D1%81%D0%B5%D0%BB%D0%BE-%D0%BF%D1%80%D0%B5%D0%B1%D0%BE%D1%80%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0-%D1%81-%D0%BA%D0%B0%D0%BC%D0%B5%D1%80%D0%B8-news739240.html", "text": "Девненското село Кипра е едно от малкото места у нас, в които няма престъпност, съ общава БТВ. Битката с посегателствата беше спечелена чрез видеонаблюдение. Около 6 000 лв са инвестирани преди 4 години в една дузина камери, включително и на входа на селото. Резултатът – за 3 години само 2 дребни кражби. Днес хората в селото живеят спокойно, но си спомнят за престъпленията от миналото. Георги Гагов като дългогодишен полицай във Варненско отчита превантивния ефект на камерите: „Не може на всеки ъгъл да се сложат, трябва на възлови места, кръстовища, вход, изход на селото – от където да има полза като се сложат и да може да се извлича информация”. Част от камерите заснемат и номерата на автомобилите. След положителния ефект в селото в цялата община Девня ще бъде създадено видеонаблюдение. „Имаме монтирани 55 камери на входовете и изходите на територията на град Девня, работим в посока да достигнем до около 120 камери”, разяснява кметът Свилен Шитов. От полицията пък обещават държавата да осигури софтуера за общините с видеонаблюдение. „Нашата задача е да ги свържем тия камери, да направим такива центрове, където се наблюдава със софтуер, за да намалим и хората”, подчерта силовият министър Валентин Радев. Сподели:", "date": "2018.04.01", "title": "Девненско село пребори престъпността с камери"}
{"url": "http://pik.bg/%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80%D0%BA%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D0%B2%D1%8A%D0%B2-%D0%B2%D0%BB%D0%B0%D0%BA%D0%B0-%D1%81%D0%BE%D1%84%D0%B8%D1%8F-%D0%B1%D1%83%D1%80%D0%B3%D0%B0%D1%81-news739317.html", "text": "Кондукторката, спасила пътници в запалилия се в петък вечер влак София - Бургас, е в болница. Първа помощ след инцидента са потърсили още началник влакът, както и един от машинистите, които са участвали в гасенето, съобщава Би Ти Ви. Два вагона от композицията на влака изгоряха. Инцидентът се размина без пострадали заради бързата реакция на железничарите. Кондукторка Фатме Хюсеин първа забелязала дима и след спирането на гара Коньово и е помогнала за евакуацията. За късмет на пътниците, пожарът пламнал на самата гара. Докато дойдат пожарникарите, кондукторката извела на безопасно място всички пътници и заедно с машинистите и началник-влака започнали да гасят с наличните пожарогасители пламналите вагони. Помагат и пътници. Фатме Хюсеин едва днес е потърсила лекарска помощ. \"Не се изплаших, просто трябваше да взема мерки – да мисля първо адекватно, да отстраним пътниците, да няма произшествие. Пламъците много бързо обзеха влака, тичах за пожарогасител от първите два вагона\", разказа тя. Преди пожарната, дошла линейка. Фатме разказа, че е питала хората един по един дали им е лошо от дима. Пътниците пристигнаха в Бургас с автобус след полунощ. Един от тях, Даниел Тричков, разказа, че след Нова Загора усетил силен мирис на пластмаса: \"Бяхме на Коньово, т.е. близо, и вече миришеше много”. Всички пътници бяха евакуирани преди вагоните да пламнат. \"За части от минутите, от секундите, започнаха да падат прозорци, да трошат, да капят. Дори имаше взривове, един по-сериозен, електрическата мрежа буквално се разкъса като ластик\", допълни Даниел Тричков. Сподели:", "date": "2018.04.01", "title": "Кондукторка проговори за огнения ад във влака София-Бургас"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D1%81-%D1%80%D1%83%D1%81%D0%B8%D1%8F-news739284.html", "text": "Диалогът на Анкара с Москва е преимущество за страните от региона, включително Балканските, заяви министър-председателят на Турция Бинали Йълдъръм в разговор с журналистите след двудневното си посещение в Босна и Херцеговина, предава Анадолската Агенция. По думите му Турция и Русия са две съседни страни и техните отношения не могат да оказват негативно влияние на процесите в региона, включително в Босна и Херцеговина. „Напротив. Позитивните отношения на Анкара с Москва само влияят положително на региона“, подчерта Йълдъръм. Той бе категоричен, че диалогът с Русия не означава напрежение във връзките с Вашингтон. „Отношенията с Русия са едно, а връзките със САЩ – съвсем друго. Турция се застъпва за мир и стабилност на Балканите, Южен Кавказ, Централна Азия и Близкия Изток. Хуманитарните драми и потоците от бежанци трябва да бъдат прекратени“, заяви той. Според думите на Йълдъръм, между Турция и САЩ има разногласия относно Сирия. „Разногласията между Анкара и Вашингтон по въпросите на противодействието на тероризма в Сирия не са тайна. Вашингтон сътрудничи в Сирия с групировки, които Анкара смята за терористични. Турската страна при всяка възможност напомня за това на САЩ“, поясни турският премиер. Сподели:", "date": "2018.04.01", "title": "Премиерът на Турция с горещ коментар за диалога с Русия"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%B8%D0%BD%D0%B4%D0%B8%D1%8F-news739355.html", "text": "Най-малко петима човека са загинали, а поне трима други са били ранени при срутване на триетажен паянтов хотел в град Индоре, в централния индийски щат Мадхия Прадеш, предаде Асошиайтед Прес, цитирана от БТВ. Спасителни екипи продължават да разравят отломките с помощта на техника. Десетима човека са били извадени живи до момента от развалините. Причините за срутването още се разследват, съобщават от местната полиция. Вестник \"Таймс ъв Индия\" съобщи, че сградата е рухнала, след като автомобил се врязал във фасадата. Сподели:", "date": "2018.04.01", "title": "Петима загинали при срутване на сграда в Индия"}
{"url": "http://pik.bg/%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%88%D0%B0%D1%85-%D0%B3%D0%B0%D1%80%D0%B8-%D0%BA%D0%B0%D1%81%D0%BF%D0%B0%D1%80%D0%BE%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F-news739273.html", "text": "13-ият Световен шампион по шахмат Гари Каспаров призова европейските политици да бойкотират Мондиал 2018 и да не присъстват на мачовете в Русия. \"По принцип винаги съм бил противник на бойкоти или саботиране на спортни събития. Защото ако това стане, накрая се оказва, че са били наказани самите спортисти. Но аз призовавам за политически бойкот на режима в Москва и всички враждебни действия, които върши държавното ръководство на Русия, написа Гари Каспаров в своята колонка, която има във вестник \"Франкфуртер Алгемайне Цайтунг\". Едно от враждебните действия, с които Каспаров не е съгласен, е опитът за отравяне на бившия полковник от Главното разузнавателно управление на Русия Сергей Скрипал и дъщеря му във Великобритания в началото на март. Също така Каспаров разкритикува и канцлера на Германия Ангела Меркел, която поздравила Владимир Путин за победата в изборите на 18-и март. Шахматистът, който е опозиция на традиционните политически сили в Русия, призовава за повече демократични права за гражданите в родината си, а в момента не било така. Сподели:", "date": "2018.04.01", "title": "Големият шампион по шах Гари Каспаров призова за бойкот на Световното в Русия"}
{"url": "http://pik.bg/%D0%B0%D0%B1%D0%BE%D0%BD%D0%B0%D0%BC%D0%B5%D0%BD%D1%82%D1%8A%D1%82-%D0%B7%D0%B0-%D1%86%D0%B8%D1%84%D1%80%D0%BE%D0%B2%D0%B8-%D1%83%D1%81%D0%BB%D1%83%D0%B3%D0%B8-%D0%B2%D0%B5%D1%87%D0%B5-%D0%B2%D0%B0%D0%BB%D0%B8%D0%B4%D0%B5%D0%BD-%D0%B2-%D1%86%D0%B5%D0%BB%D0%B8%D1%8F-%D0%B5%D1%81-news739358.html", "text": "От днес европейците ще имат достъп до онлайн съдържанието, за което са се абонирали у дома, където и да се намират в ЕС, съобщи пресслужбата на Европейската комисия, цитирана от БТА. \"Интересите на гражданите са в центъра на всички европейски инициативи в областта на цифровизацията. От 1-ви април, когато пътувате в ЕС, вече няма да пропускате любимите си филми, телевизионни сериали и спортни предавания, нито ще се лишавате от игрите или електронните книги, за които имате цифров абонамент. Правилата ще се прилагат за платени услуги, но доставчиците на безплатно съдържание също могат да се възползват от тях. Полза от тези разпоредби ще имат и доставчиците на онлайн съдържание, тъй като вече няма да им се налага да придобиват лицензи за държавите, в които пътуват техните абонати\", се казва в изявление на зам.-председателят на Европейската комисия Андрус Ансип, комисарят по въпросите на цифровата икономика и цифровото общество Мария Габриел, българският министър на транспорта, информационните технологии и съобщенията Ивайло Московски и членовете на Европейския парламент Павел Свобода и Жан-Мари Кавада. Отмяната на ограниченията, които не позволяваха на европейците да ползват при пътуване абонаментите си за цифрови медии и съдържание, е нов успех на цифровия единен пазар след ефективното премахване на таксите за роуминг, от което се ползват потребителите в цяла Европа от юни 2017 г. насам. Новите правила са пряк отговор на промените в поведението и навиците на европейските граждани, които използват нови технологии. Между 2010 и 2014 г. разходите на потребителите за видео абонаменти са се увеличили със 113 на сто годишно, а между 2014 и 2015 г. броят на потребителите се е увеличил с 56 на сто. Поне 29 милиона души (5,7 на сто от потребителите) в ЕС биха могли да се възползват от трансграничната преносимост, като в бъдеще техният брой ще нарасне значително. Очаква се до 2020 г. той да достигне до 72 милиона души. Почти 60 на сто от младите европейци заявяват, че възможността да ползват абонаментите си при пътуване е важен въпрос при избора на онлайн услуги. Преносимостта на тези услуги дава отговор на предпочитанията на потребителите, като същевременно ще помогне на доставчиците да увеличат броя на абонатите си. Сподели:", "date": "2018.04.01", "title": "Абонаментът за цифрови услуги вече валиден в целия ЕС"}
{"url": "http://pik.bg/%D0%B7%D0%B0-%D0%BA%D0%B0%D0%BA%D0%B2%D0%BE-%D0%BF%D0%B8%D1%81%D0%B0%D1%85%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B8%D0%B7%D0%BF%D0%B8%D1%82%D0%B0-%D0%BF%D0%BE-%D0%B8%D1%81%D1%82%D0%BE%D1%80%D0%B8%D1%8F-%D0%B2-%D1%81%D1%83-news739410.html", "text": "В 09,00 ч. в 65-та аудитория в Ректората на Софийския университет \"Св. Климент Охридски\" започна кандидатстудентският изпит по история на България от първата изпитна сесия. Милен Къчев от София изтегли вариант 2 на теста и двете теми, от които са избрали да пишат явилите се на изпита по история на България: \"Паисий Хилендарски и неговото дело \" и \" Златният век на българската култура (краят на IX - началото на X век). Творци и постижения \", съобщи пресцентърът на висшето училище. Общо 957 са кандидат-студентите са подали заявления за явяване на изпита. Заместник-ректорът на Софийския университет проф. Ренета Божанкова е приветствала кандидатите и изразила увереността си, че всички са подготвени и ще представят отлично себе си и своите учители , и наесен ще бъдат студенти на 130-годишната Алма матер. Деканът на Историческия факултет и председател на изпитната комисия доц. Тодор Попнеделев е честитил Цветница и е пожелал успех на кандидатите. Специалностите, за които кандидат-студентите могат да кандидатстват след успешно положен изпит по история, са: Философия; Социология; Политология; Публична администрация; Културология; Библиотечно-информационни науки; Публични информационни системи; Философия (на английски език); История; Археология; Етнология; История и география; Архивистика и документалистика; История и политика на Балканите; История и философия; Хебраистика; Педагогика; Социални дейности; Неформално образование; Предучилищна и начална училищна педагогика; Социална педагогика; Специална педагогика; Логопедия; Физическо възпитание и спорт. С изпит по история на България и с изпит по български език и литература бъдещите студенти могат да запишат специалността \"Прав о\", а с изпит по история на България и с изпит по английски, немски, френски, испански, италиански или руски език (по избор) - за специалностите \" Международни отношения \" и \" Регионално развитие и политика\". С успешно издържани изпити по история на България и с изпит по английски, немски, френски, испански език /по избор/ бъдещите студенти могат да запишат специалността \"Европеистика\". С успешно положени изпити по история на България и по английски и френски език (по избор) кандидат-студентите може да запишат специалността \"История и чужд език\". Сподели:", "date": "2018.04.01", "title": "За какво писаха кандидат-студентите на изпита по история в СУ"}
{"url": "http://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D1%81%D1%8A%D0%B1%D0%B8%D1%80%D0%B0%D1%82-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-%D0%B1%D0%B5%D0%B4%D0%BD%D0%B8-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%B8-%D0%BF%D1%80%D0%B5%D0%B4-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8-%D0%B2-%D0%BC%D0%B5%D0%B7%D0%B4%D1%80%D0%B0-news739359.html", "text": "Дарения за бедни абитуриенти събират пред манастири в Мездра, съобщава Булнюз. Дарителска кампания на Цветница дава шанс на бедни абитуриенти от Мездра и селата в региона да се пременят с хубави тоалети на абитуриентския си бал. Инициативата е на младежката структура на БЧК в града и местния център за социални услуги и дейности. За трета поредна година доброволците са разположени пред църквата „Св. Георги“ в Мездра, Черепишката обител „Успение на Света Богородица“, манастира „Седемте престола“ и храмовете на територията на общината. Младежите са със специални касички, в които всеки гражданин има възможност да дари средства за подпомагане на зрелостниците. За по-голяма прозрачност отварянето на касичките и разпределянето на средствата ще се извърши в присъствието на представители на средствата за масово осведомяване. Сподели:", "date": "2018.04.01", "title": "Благородно! Събират дарения за бедни абитуриенти пред манастири в Мездра"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D1%82%D0%B5-%D0%BF%D0%BE%D0%B7%D0%B8-%D0%B2-%D1%81%D0%B5%D0%BA%D1%81%D0%B0-%D0%BA%D0%BE%D0%B8%D1%82%D0%BE-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%82-news739368.html", "text": "Както мъжете, така и жените имат своите любими (и не чак толкова) сексуални пози. От списание \"Менс Хелт\" опитаха да изяснят въпроса с най-нехаресваните от представителките на нежния пол секс пози, като попитаха над 1000 жени за предпочитанията им. Най-неприятната и нелюбима поза за дамите се оказва „кучешката“. Като причина за това участничките в анкетата посочват липсата на интимност и фактът, че позата може да бъде болезнена за тях. На второ място в антикласацията е поставена позата, при която жената е отгоре. Основната причина дамите да избягват тази поза може да се опише с една дума – несигурност, твърдят сексолози. Несигурността кара жените да се съмняват във външния си вид – дали коремът ѝ е плосък или как изглеждат гърдите ѝ. Което е огромна пречка за достигане на оргазъм. Тук причината е много проста – тази поза рядко носи върховно удоволствие за жените, което я прави една от най-малко любимите им. Участничките в допитването признават, че не харесват тази поза, тъй като им е трудно да се фокусират върху собственото си удоволствие, когато доставят такова на друг. Сподели:", "date": "2018.04.01", "title": "Четирите пози в секса, които жените не харесват"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%87%D0%B8%D1%81%D0%BB%D0%B8%D0%BC-%D0%BA%D1%8A%D0%BC-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-%D0%B0-%D0%BD%D0%B5-%D0%BA%D1%8A%D0%BC-%D0%B5%D0%B2%D1%80%D0%B0%D0%B7%D0%B8%D0%B9%D1%81%D0%BA%D0%B0%D1%82%D0%B0-news739431.html", "text": "Трябва да се числим към евроатлантическата общност, а не към евразийската. Разбира се, че трябва да поддържаме добри отношения с Русия, но това, което те правят в момента, е недопустимо за 21 век. Това коментира  в местността „Рупите“ пред журналисти председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. Според него, подкрепяйки Великобритания, ние подкрепяме развитите демократични общества. „Ние не сме разследващ орган, затова трябва да сме солидарни с общата европейска позиция“, разясни заместник-председателят на ГЕРБ. „Живеем в напрегнати времена, но аз вярвам, че разумът ще надделее. Мирът и спокойствието са гаранция за просперитет, но за целта трябва да спазваме демократичните ценности и да зачитаме суверенитета на всяка държава“, подчерта Цветанов. „От ПГ на ГЕРБ не допуснахме да влезем в тона на БСП. В петък те поискаха парламентът да излезе с обща декларация по случая „Скрипал“, но това щеше да е много грешен ход -  посочи председателят на ПГ на ГЕРБ и уточни, че когато Народното събрание излиза с позиция, връщане назад няма. - Затова ние се противопоставихме на това тяхно искане и на свой ред предложихме ако се приема някаква обща позиция – нека тя да кореспондира изцяло с тази на европейските лидери“. По думите му БСП водят антиевропейска политика, която има за цел да изтика България извън евроатлантическата общност. „За разлика от тях, аз ще продължа да защитавам евроатлантическите ценности, каквото и да ми коства това“, категоричен бе Цветанов. Той каза още, че през годините много хора са напуснали България, но напоследък се наблюдава тенденция някои от тях да се завръщат. „Младите виждат благоприятните условия за развитие у нас и все повече от тях решават да търсят своята реализация именно в България“, обясни Цветанов. Сподели:", "date": "2018.04.01", "title": "Цветан Цветанов: Трябва да се числим към евроатлантическата общност, а не към евразийската"}
{"url": "http://pik.bg/%D0%B1%D0%BB%D0%B8%D0%B7%D0%BE-20-%D0%B0%D0%B2%D1%82%D0%BE%D0%B1%D1%83%D1%81%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8-%D0%B1%D1%8F%D1%85%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D1%81-%D1%87%D0%B0%D1%81%D0%BE%D0%B2%D0%B5-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%BE-%D1%83%D0%BD%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news739429.html", "text": "Близо 20 автобуса, превозващи български граждани на ГКПП Хоргош-Рьоске бяха забавени на сръбско-унгарската граница, съобщава Нова телевизия. Това се е случило малко преди полунощ  днес, сочат сигнали, подадени в Министерството на външните работи. Веднага след получаването им, посолството на България в Будапеща е оказало съдействие на чакащите ни сънародници, съобщават от Външно министерство. \"След осем разговора с главния дежурен на МВР-Унгария е установено, че от март на граничните пунктове на Унгария се провежда постоянна операция „Сухопътни граници 2018“. Това важи особено за уязвимите за миграционен натиск направления. Операцията включва тотална проверка на всички моторни превозни средства, влизащи в страната от Сърбия. Властите обръщат особено внимание на ТИР-автомобили и автобуси. Това е причината за забавянето на автобусите с българи, сред които и ученици. Външно министерство е уведомило своевременно подалите сигнала за операция „Сухопътни граници 2018“, обясняват от българското външно министерство. От ведомството напомнят, че отбелязването на католическия Великден, намаленият брой служители на граничен контрол и парламентарните избори в Унгария на 8 април също може да утежнят преминаването през страната. ГКПП Хоргош-Рьоске е на основната пътна артерия, водеща от България към Виена. Сподели:", "date": "2018.04.01", "title": "Близо 20 автобуса с българи бяха блокирани с часове на сръбско-унгарската граница"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D1%8A%D1%82-%D0%BD%D0%B0-%D0%BC%D1%8A%D1%80%D1%82%D0%B2%D0%B8%D1%82%D0%B5-%D0%BA%D0%BE%D0%BD%D0%B5-%D0%B2-%D0%BE%D1%81%D0%BE%D0%B3%D0%BE%D0%B2%D1%81%D0%BA%D0%B8%D1%8F-%D0%B1%D0%B0%D0%BB%D0%BA%D0%B0%D0%BD-%D0%BF%D1%80%D0%B8%D0%B1%D1%80%D0%B0%D0%BB-%D0%B1%D0%BB%D0%B8%D0%B7%D0%BE-260-%D0%B1%D0%BE%D0%BD%D0%B0-%D0%BE%D1%82-%D1%81%D1%83%D0%B1%D1%81%D0%B8%D0%B4%D0%B8-news739459.html", "text": "Близо 260 000 лева субсидии е получил за последните 5 години фермерът Петър Пищалов, собственик на десетките намерени мъртви коне в Осоговската планина, сочи справка на Държавния фонд „Земеделие“ в Кюстендил. Пищалов е бил санкциониран за този период с около 67 000 лева заради неизпълнени изисквания по гледане на животните, разказа БНР. Фермерството си Петър Пищалов стартирал с 10 коня през 2013 г., които гледал в кюстендилското с. Буново. През 2014 г. регистрирал 99 овце, 20 коня, 6 кози и 3 говеда. За настоящия фермерски сезон, според справките, той гледа 287 овце и 77 коня, които явно е пуснал в Осоговския балкан. Санкциите срещу него са 5% от поисканата субсидия, след като не е изпълнявал нормативните изисквания по гледането на животните. Все още не са огласени резултатите от проверката на комисията от централното управление на Българската агенция за безопасност на храните. Тя е извършена на място на животновъдните обекти на фермера в края на седмицата и ще покаже има ли и какви ще са новите санкции срещу него. Сподели:", "date": "2018.04.01", "title": "ПОТРЕС! Собственикът на мъртвите коне в Осоговския балкан прибрал близо 260 бона от субсидии"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81-%D0%BD%D0%BE%D0%B2%D0%B8-%D0%BF%D1%80%D0%B5%D1%82%D0%B5%D0%BD%D1%86%D0%B8%D0%B8-%D0%B7%D0%B0-%D0%BE%D1%81%D1%82%D1%80%D0%BE%D0%B2%D0%B8%D1%82%D0%B5-%D0%B8%D0%BC%D0%B8%D1%8F-%D0%B2-%D0%B5%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5-news739361.html", "text": "Турция отново постави под въпрос гръцкия суверенитет над островите Имия (на турски – Кардак) в Егейско море чрез съобщение от външното си министерство, според което този район не принадлежи на Гърция според нито един международен договор, съобщава гръцкото издание Protothema, цитирано от Фокус. В своето изявление, Анкара потвърждава, че няма да се съгласи на възможно гръцко решение относно географската формация на Егейско море, чийто статут е спорен. Изданието отбелязва, че от Външното министерство на Турция са пуснали изявлението във връзка с новоприетия гръцки закон № 4519 относно 446 новообявени места, включени в програмата „Натура 2000“. Анкара обвинява Атина, че се възползва от международните програми, за да затвърди позициите си и предупреди Европейския съюз „да не става инструмент в усилията на Гърция да се възползва политически от програмите за околната среда“. От гръцкото външно ведомство последва светкавичен отговор. От там излязоха с комюнике, в което Турция се предупреждава да внимава, тъй като нарушаването на международното право в Егейско море ще има последствия и се отправя съвет към Анкара „да мери думите си“. Protothema отбелязва още, че турският президент Реджеп  Ердоган, който е бил в „Света София“ в Истанбул, за да открие изложба в рамките на „Истанбулското биеннале“, не е пропуснал възможността да отправи нова провокация към Гърция. Турският държавен глава е, според гръцкото издание, атакувал Европа, твърдейки, че европейците унищожават турската култура и че са превърнали джамиите в конюшни и музеи. Сподели:", "date": "2018.04.01", "title": "Напрежение! Турция с нови претенции за островите Имия в Егейско море"}
{"url": "http://pik.bg/%D1%81%D0%BB%D0%B5%D0%B4-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%BF%D0%BE%D0%B4%D0%BF%D0%B0%D0%BB%D0%B8%D0%BB%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%BF%D0%BE%D0%B4-%D0%B8%D0%B7%D0%B3%D0%BE%D1%80%D0%B5%D0%BB%D0%B8%D1%8F-%D0%B1%D0%BB%D0%BE%D0%BA-news739425.html", "text": "Втори ден след огромния пожар в Сандански основните версии сочат, че става дума за умишлен палеж, съобщава БТВ Двама души, носещи туби с гориво, счупили прозорците на магазин на партера и с парцали го подпалили. Оттам пламва и блока. Собственикът на магазина посочи, че няма врагове. В момента няма хора, които да няма къде да живеят. Младо семейство с бебе е настанено на квартира от общината. Болен, възрастен мъж намери сили да дойде в опожареното си жилище. Децата купили за родителите си апартамент в една от най- модерните сгради в Сандански. Обзавели го, а днес всичко тъне в разруха. Изгоряло е всичко - хладилник, домакински уреди, семейни снимки, телевизор и всички мебели в апартамента. „Имаше щети поне за 30 000 лв., всичко изгоря, запазихме някои неща, повечето неща са изгорели.  Застраховка нямаме”, коментира Марин. Възрастните родители временно ще живеят при децата си. „Благодарим на пожарната, че успяха да дойдат навреме да спрат големия пожар, за сега всички сме под паника, но за наш късмет няма жертви”, допълни той. Живеещи в блока започнаха да изнасят малкото останали оцелели вещи. Опожарените автомобили  отидоха за скрап. Комисия ще проследи утре дали има щети по конструкцията. Сподели:", "date": "2018.04.01", "title": "След огнения ад в Сандански! Двама души подпалили магазина под изгорелия блок"}
{"url": "http://pik.bg/10-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BC%D0%BB%D0%B0%D0%B4%D0%B8-%D1%81-%D0%BF%D1%80%D0%BE%D0%BB%D0%B5%D1%82%D0%BD%D0%B0-%D0%BC%D0%B0%D1%81%D0%BA%D0%B0-news739390.html", "text": "С пролетта на пазара се появят все повече свежи подправки и зеленчуци, които не са за подценяване, стане ли дума за здравето на кожата. Дори козметиците са на мнение, че скъпите процедури никога няма да имат толкова силен и дълготраен ефект, какъвто проявяват маските със средства от природата. Доказано е, че третирането на кожата с натурални продукти в продължение на 3 месеца е способно да свали до 10 години от видимата възраст на лицето – най-чувствителният участък, предразположен към бързо стареене. При торбички под очите ще ви помогне отвара от 1 ч.л. босилек, 2 с.л. лайка и 1 с.л. копър. Залейте с чаша вряла вода и оставете билките да се накиснат най-малко 10 минути. Прецедете и напоете козметичен тампон с отварата. Дръжте под очите 10 минути. Ще засилите действието, ако най-напред наложите малко отцедена смес от тревите, а върху нея сложите тампона с отварата. Почистваща маска може да си направите, като смесите 2 с.л. настъргана краставица с 1 ч.л. нарязан копър. Нанесете на лицето и след 20 минути измийте със студена вода. При признаци за стареене смесете по 1 ч.л. листа от мента, копър, лайка и липов цвят. Залейте с 2 чаши вряща вода и похлупете за 10 минути. Прецедете и натривайте лицето и шията с настойката. Може да напоите и марля с изрязани отвори за устните и очите и да я поставите за 20-30 минути. След това измийте лицето първо с топла, а след това със студена вода. Ако кожата ви е суха, добавете към 1 с.л. нарязан копър 1 ч.л. царевично масло и 1 яйчен жълтък. Добре разбъркайте и нанесете за 15-20 минути. Измийте с топла вода. Ще свиете порите на мазна кожа с маска от равни части сок от копър и магданоз. Натривайте добре измито лице два пъти на ден в продължение на 20-25 дни. След това си правете маска от по 1 с.л. кисело мляко, настъргана ябълка и копър. Дръжте я 15-20 минути и мийте само със студена вода. При проблемна кожа с пъпки използвайте отвара от 1 с.л. копър, накиснат в половин чаша вряща вода. Натривайте проблемните участъци обилно и след 10 минути измийте. След това нанесете на цялото лице и отново измийте. Скраб за почистване на черни точки може да си направите от 1 ч.л. наситнен копър, 1 ч.л. смляна хималайска сол и 2 с.л. нискомаслена сметана. Нанесете дебел слой, масажирайте с кръгови движения и след 2-3 минути измийте със студена вода. Сподели:", "date": "2018.04.01", "title": "10 години по-млади с пролетна маска"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%81%D1%82%D1%8A%D1%80%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%B1%D0%B0%D1%89%D0%B8-%D0%BD%D0%B0-10-%D0%B4%D0%B5%D1%86%D0%B0---%D0%B2%D0%B8%D0%BA%D1%82%D0%BE%D1%80-%D0%B0%D0%BD%D0%B3%D0%B5%D0%BB%D0%BE%D0%B2-%D1%87%D0%B0%D0%BA%D0%B0%D0%BB-20-%D0%B3%D0%BE%D0%B4%D0%B8%D0%BD%D0%B8-%D0%B6%D0%B5%D0%BD%D0%B0-%D1%81%D0%B8-news732455.html", "text": "С идването на новия пролетен тв сезон в битка за рейтинг се изправят 3 кулинарни риалити програми и общо петима топготвачи. Съставът на журито на „Мастършеф“ за първа година претърпя рокади и на мястото на Виктор Ангелов в обичаното трио с участието на Андре Токев и Петър Михалчев влиза италианецът Лео Бианки. Шеф Ангелов пък се присъедини в отбора на Нова телевизия, където ще дебютира с ново предаване – „Хелс китчън“. Единствено Иван Манчев остана непоклатим и журира в десети юбилеен сезон „Черешката на тортата”. Въпреки схващането, че топготвачите ни са отдадени изцяло на кулинарията, те се оказват всеотдайни бащи с железни бракове и прелюбопитни хобита. Андре Токев е татко на две дъщери – Ренате и Елиза, като преди две години по-голямата мина под венчилото. Самият Андре рано нахлузва брачния хомот, защото се влюбва до полуда в съпругата си Мария. Двамата се венчават, когато тя е само на 19 години, а той – тъкмо навършил 20. В другата крайност е любовната история на Виктор Ангелов, който познавал и бил влюбен в жена си Наталия от дете, но тя се омъжила за негов приятел. След доста години пътищата им отново се събрали и Виктор станал баща на дъщеричка в по-зряла възраст. Къщата му обаче е пълна с деца, защото отглежда и двамата наследници от първия брак на Мария. Петър Михалчев е избрал жена си Ина не само за спътник в живота, но и за съдружник. Тя е дясната му ръка в японския му ресторант и майка на сина му Марио. Двамата се запознали на шумен купон, а седмица по-късно той я поканил на среща, но не с ягоди и шампанско, а с боб и лютеница. Именно с ексцентризма си спечелил сърцето ѝ, което му принадлежи и до днес. Колоритният Лео изгря с участието си в „Биг Брадър“ и дълго след това членуваше в групата на заклетите плейбои. От 12 години обаче живее с приятелката си Лучия, която през 2013-а го дари с близнаци. Рекордьор в брака е шеф Манчев, който вече 18 години е неотлъчно до съпругата си Марина. От нея има две деца – Христо и Виктория, на чиито раждания присъства лично, едва не припада в залата и със сетни сили реже пъпната връв и на двете бебета. Сподели:", "date": "2018.04.01", "title": "САМО В ПИК И \"РЕТРО\"! Мастършефовете бащи на 10 деца - Виктор Ангелов чакал 20 години жена си"}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B3%D0%BE%D1%80%D0%B0%D0%BD-%D0%B1%D1%80%D0%B5%D0%B3%D0%BE%D0%B2%D0%B8%D1%87-%D0%BA%D1%80%D1%8A%D1%81%D1%82%D0%B5%D0%BD-%D0%B2-%D1%81%D0%BE%D1%84%D0%B8%D1%8F-%D0%BB%D1%8E%D0%B1%D0%B8%D0%BC%D0%B5%D1%86%D1%8A%D1%82-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BF%D0%BE%D1%81%D0%B2%D0%B5%D1%82%D0%B5%D0%BD-%D0%B2-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0%D1%82%D0%B0-%D0%B2%D1%8F-news739084.html", "text": "Преди 2 години една от най-големите световни звезди получава свидетелство за Свето Кръщение от Българската Патриаршия. На 25 септември през 2016 г. любимецът на Балканите Горан Брегович е бил кръстен именно в София, в църквата \"Света Неделя\". Поводът за ритуала е покана от страна на негова скъпа приятелка да стане кръстник на детето й. Приемайки обаче, се оказва, че от предишните две кръщенета на Брегович като малък, които са били едновременно в две църкви - католическа и православна, липсва какъвто и да е било документ. Кръстен навремето без знанието на майка си и баща си, майсторът на балканската музика, който на 13 април ще представи в \"Арена Армеец\" новия си спектакъл \"Три писма от Сараево\", се налага отново да се просвети в ритуала, за да уважи молбата на своята близка приятелка. На концерта си в София Брегович ще зарадва родната публика и със специален подарък - \"Three Letters Live CD\", което включва въздействащи лайв изпълнения от едноименния спектакъл. Дискът ще бъде раздаван напълно безплатно в деня на самото събитие след предоставен билет при влизане в залата. Спектакълът на Горан Брегович с \"Оркестър за сватби и погребения\" и симфоничен оркестър е на фаталния петък - 13 април 2018 г. от 20:00 часа. Билетите за концерта са на цени от 35 до 55 лв. Сподели:", "date": "2018.04.01", "title": "ИЗНЕНАДА! Горан Брегович кръстен в София! Любимецът на Балканите посветен в православната вяра в църквата \"Света Неделя\" (СНИМКА)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84--%D0%B4%D1%80%D0%B0%D0%B3%D0%BE%D0%BC%D0%B8%D1%80-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BC%D0%BE%D0%B6%D0%B5-%D0%BB%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-news739405.html", "text": "По всичко личи, че когато преди време покани във Варна президента на Турция г-н Ердоган, нашият премиер беше нарамил голямата кошница. На пръв поглед изглеждаше логично. Успешен пробив в десетилетното напрежение между България и Македония. Успешно като цяло начало на българското председателство на Съвета на Европейския съюз (ЕС). Не по-малко успешни акции по затопляне на отношенията между държавите от Западните Балкани. Само че клакьорите на г-н Борисов от кабинета и от партията му изиграха лоша шега. С техните възторжени дитирамби до какъв „велик международник” е израснал, те му попречиха да не забележи някои неща. Като например това, че без негласната или не чак толкова благословия на САЩ нищо от това на Балканите не можеше да се случи. Американският замисъл е прост – да се подсили югоизточният фланг на НАТО, особено предвид охладняването напоследък на отношенията с Турция. А ако Сърбия продължава да се запъва, да се изгради нещо като „санитарен кордон” около последния верен руски съюзник на полуострова. Или пък това, че по принцип европредседателството е една рутинна процедура, при която през шест месеца се сменя само домакинът, а иначе всичко си следва стриктно разписаните от евробюрократите механизми. Но като ти пеят непрестанно хвалебствени псалми за „цар Бойко – укротител и опитомител” и те изкарват едва ли не новия Иван Асен Втори, нищо чудно и да си повярваш. И г-н Борисов реши, че може да се нагърби и с ролята на посредник между Турция и ЕС. За някои може да изглежда помпозно, та и направо грандоманско. Представяте ли си – Варна, председател на Европейската комисия, на Европарламента, президенти, премиери... И начело им сам „Бойко – помирител”, а „в очите му плам”. Уви, г-н Борисов забравя (а може би и просто не знае), че на Стария континент има три велики дипломации – английската, руската и турската. Които взаимно се дебнат и се надцакват във всеки момент, в който им падне. Е, сега британци и руснаци нещо се посритаха. Ако някой смята, че е просто за кожата на един двоен предател, се лъже. Залогът е много по-голям и най-вероятно е свързан с опита на англичаните да поприберат поне част от милиардите руски пари, инвестирани в техни офшорки. Но това е друга тема. Е, отделен е въпросът, че две нашенки нарушиха железния принцип, когато атовете се ритат, магаретата да стоят настрани. Ама да благодарим на Бога, че и двете магаренца са прекалено ситни, та атовете могат и да не ги забележат... По-важното е, че турската страна веднага втвърди не само езика, но и поведението си както спрямо САЩ в Сирия, така и спрямо ЕС. На американците много им здраве, те така са се залетели по петрола на ИДИЛ, че май този път ще си го отнесат. Лошото обаче е, че може да го отнесем и ние. Сиреч вместо в опит да изпишем вежди, да участваме в изваждането на очи. Защото според Ердоган внезапно се оказа, че „ако Тypция отвоpи гpаниците cи за бежанците, Евpопа ще cе cблъcкa c тежък пpоблем”. И че „всички войни между Полумесеца и Кръста са започвали от Балканите” (той каза и нещо още по-лошо, ама да не плаша читателя). А накрая на 11 март в град Сакария обяви, че иска „лично от моето име и от името на народа да поздравя братята ни в Босна и Херцеговина, Косово, Албания, Македония, Сърбия, Западна Тракия, Крим, България и Румъния”. И за да е още по-конкретен, подчерта, че визира „братята” от „Сараево, Скопие, Ксанти, Комотини, Кърджали и Мостар”, на които „споделяме нашата сърдечност... Всеки път го казвам: Тези градове физически са разположени в границите на други страни, но те са част от нашите душевни граници”. В толкова прав текст Турция не е отправяла нито едно от двете предупреждения. ЕС веднага реагира, като обеща нови три милиарда евро за издръжка на бежанците. Като че ли май се поуплаши и г-н Борисов. И смени първоначалната голяма кошница със значително по-скромна. Даже с неохота промърмори, че сме готови и да си плащаме. И какво ще стане във Варна? Май за пореден път се потвърди поговорката, че понякога и пътят към ада е постлан с добри намерения... Сподели:", "date": "2018.04.01", "title": "САМО В ПИК И \"РЕТРО! Проф- Драгомир Драганов с ексклузивен коментар: Може ли Бойко Борисов да е новият Иван Асен Втори и посредник между турския президент Ердоган и Европа"}
{"url": "http://pik.bg/%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BF%D0%BE%D0%B5-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B0-%D0%BA%D1%8A%D1%89%D0%B0-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BE%D1%82-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE-news739426.html", "text": "Самотна възрастна жена от село Кравино, която остана без дом след последните дъждове, отново ще има къща, съобщава БТВ. Общински съветник от Стара Загора лично е поел възстановяването на дома ѝ със собствени средства. Миналата  седмица дъждът и силният вятър срутват посред нощ покрива на къщата на 83- годишната Станка Иванова. Юсни Ибрям от Стара Загора разбира за бедата на самотната жена от новините. Със свои средства наема работници и започва ремонта. „За 10-12 дни работата ще бъде завършена“, уверява Ибрям. Той е независим общински съветник от съседна община. По професия е строител. Освен със средства, участва в ремонта и с труд. „Това е голяма работа за мен”, не крие вълнението си баба Станка. „Добрината няма цена, ето това е пример за подражание”, категоричен е кметът на община Опан Генчо Колев. На възрастната жена ѝ трябват хладилник и гардероб – старите са останали под руините. Във всички села на община Опан са поставени кутии за дарения. IBAN: BG42RZBB91551009130959 БАНКА: РАЙФАЙЗЕНБАНК БЪЛГАРИЯ ЕАД BIC: RZBBBGSF Основание за плащане: Закупуване на принадлежности за Станка Иванова Сподели:", "date": "2018.04.01", "title": "За пример! Общински съветник пое ремонта на разрушена къща на пенсионерка от Старозагорско"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-%D1%8E%D0%BA%D1%81%D0%B5%D0%BB-%D0%BC%D1%83-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D0%BB%D0%B0-%D1%81-%D0%BF%D1%80%D0%B8%D1%8F%D1%82%D0%B5%D0%BB-news738051.html", "text": "Разочарованията в любовта преследват Юксел Кадриев още от юношеските му години. Първата жена в живота на новинаря била негова съученичка от Техникума по дървообработка в Тетевен. Двамата изживели страстен роман, а Кадриев имал намерение да ѝ поиска ръката, но първо трябвало да изкара казармата. Когато обаче бъдещият тв водещ влязъл в поделение на Строителни войски, за да отслужи дълга си към родината, чувствата на приятелката му охладнели. Тя не отговаряла на писмата му и не му ходела на свиждания, а двете години, които трябвало да изтърпи без него, ѝ се видели загуба на време, в което може да си намери сериозен жених. Не след дълго Кадриев научил от свои познати, че любимата му се е хванала с друг. В началото мислел, че се шегуват с него, понеже бил от малкото обвързани войници, но после започнал да се съмнява в лоялността на половинката си. Кадриев изкарал войниклъка, работейки на теца в Бобов дол. В самотните казармени нощи се топлел със снимка на любимата си и бил готов да ѝ прости изневярата, щом се уволни, докато не разбрал, че тя му кръшнала с негов приятел. Предпочела го, защото бил от по-богато семейство и можел да ѝ подсигури охолен живот. Тъй като навремето семейството на Юксел нямало кой знае какви финансови възможности, бъдещият водещ бил принуден да започне работа още на 16 години. „Когато бях дете, имахме един черно-бял телевизор. Чичко Филипов казваше новините всяка вечер и за мен беше непоносимо да ги гледам. Не ги обичах. Към черно-белите телевизори тогава имаше едни приставки, с които се хващаше сръбска телевизия. И в неделя вечер обикновено даваха по-дълго мултифилмче. Много харесвах „Тарзан“, но понеже новините започваха в 20 часа, с баща ми водехме едни големи спорове дали той да гледа „По света и у нас“ или аз – анимацията. После, като пораснах малко, в главата ми се прокрадваха едни идеи… В онези години обаче не ми се струваше реално момче като мен да започне да учи във ВИТИЗ. Все пак живеех в малък град като Оряхово“, връща лентата назад Юксел. Като тийнейджър той мечтаел да е шофьор на ТИР и да обикаля света. Съдбата обаче имала други планове за него. Първо започнал да работи като дърводелец в мебелен цех в Оряхово, а в столицата бил златар, барман и охранител в частна детективска агенция и накрая попаднал в телевизията. В големия град срещнал и бившата си съпруга – оперната певица Бонка Георгиева, с която се разведоха гръмко преди 8 години. Сподели:", "date": "2018.04.01", "title": "САМО В ПИК И \"РЕТРО\"! Голямата любов на Юксел му изневерила с приятел  "}
{"url": "http://pik.bg/%D0%B0%D0%BD%D0%BE%D0%BC%D0%B0%D0%BB%D0%B8%D1%8F-%D0%B6%D0%B5%D0%B3%D0%B0-%D0%B4%D0%BE-28%C2%B0-%D0%BF%D1%80%D0%B5%D0%B7-%D1%81%D1%82%D1%80%D0%B0%D1%81%D1%82%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-news739392.html", "text": "След студената седмица с мрачно и дъждовно време зимата най-после отстъпва на пролетта. Според климатолозите топлият фронт ще навлезе у нас още укиенда, когато живакът ще започне да се качва нагоре. С рекордни горещини обаче тази година ще посрещнем и изпратим Страстната седмица. От събота до сряда ни очакват 5 дни, в които дори в София максималните температури ще бъдат над 20 градуса. В райони като Велико Търново, Пловдив, Сандански е съвсем нормално да надхвърлят и 25°, казват синоптиците. Най-горещо се очаква да бъде в Силистра, където живакът ще удари 28°. Единствено на Разпети петък се очаква леко захлаждане, но то няма да предизвика студ, а просто малко ще понижи максималните стойности в рамките на 15-20°, след което отново ще се върнат над 20°. Хубавото време обаче ще разтопи снежната покривка и по най-високите места и е възможно много водоеми да бъдат застрашени от преливане. Април ще бъде по-сух, като цялото първо десетдневие ще бъде слънчево и топло. Сподели:", "date": "2018.04.01", "title": "АНОМАЛИЯ! Жега до 28° през Страстната седмица"}
{"url": "http://pik.bg/%D0%B8%D0%B9%D1%82-%D0%BE%D1%82-%E2%80%9E%D1%81%D0%B5%D0%B3%D0%B0-%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8%E2%80%9C-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news739381.html", "text": "Турският секссимвол Толгахан Сайъшман, известен на българската аудитория с ролята си на Ийт в излъчващия се в момента сериал „Сега и завинаги“, е бил откаран по спешност в болница. Един от най-красивите актьори в южната ни съседка получил жесток алергичен шок вследствие на ваксина и едва не се споминал, преди медиците да пристигнат в дома му и да го хоспитализират. Състоянието му все още не било добро, защото екранният Ийт поддържал страшно висока температура, която притеснявала лекуващия го лекарски екип. Заради влошеното си здраве той прекъснал снимките на най-новия сериал, в който имал главна роля, а освен това отменил и предстоящо пътуване до Ангола. В екзотичната страна артистът щял да гостува, защото се радвал на огромна популярност и имал хиляди фенове, които очаквали да се срещнат лично с него. Сподели:", "date": "2018.04.01", "title": "Ийт от „Сега и завинаги“ по спешност в болница"}
