{"url": "https://pik.bg/%D0%B7%D0%B0%D0%BF%D0%BB%D0%B0%D1%85%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BB%D0%B8-%D0%BC%D1%8A%D0%B6-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%BF%D1%80%D0%B5%D0%B4%D0%B8-%D0%BB%D0%B8%D1%82%D1%83%D1%80%D0%B3%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-news839151.html", "text": "Полицията арестува мъж с пистолет на кръста преди началото на неделната Света литургия на площад \"Княз Александър I\", отслужена от папа Франциск. Това е станало в непосредствена близост до КПП-то на ул. \"Г.С.Раковски\", съобщава \"Нова телевизия\". Както ПИК писа заради посещението на папа Франциск мерките за сигурност в София са изключително сериозни, а всеки поискал да зърне главата на римокатолическата църква трябваше да преминава през контролно-пропускателни пунктове. Иначе самата литургия, която бе посетена от 12 хиляди души мина спокойно. От МВР съобщиха, че двама души – мъж и жена, не са били допуснати до събитието, тъй като са били в неадекватно състояние и са отказали да изпълнят полицейско разпореждане. Сподели:", "date": "2019.05.05", "title": "ЗАПЛАХА: Арестували мъж с пистолет преди литургията на папата"}
{"url": "https://pik.bg/%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-%D1%80%D0%B0%D0%BA%D0%B5%D1%82%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%B8-%D0%BF%D1%80%D0%B8%D0%B7%D0%BE%D0%B2%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%B4%D0%B0-%D1%81%D0%B0-%D0%B1%D0%B4%D0%B8%D1%82%D0%B5%D0%BB%D0%BD%D0%B8-news839115.html", "text": "Севернокорейските държавни медии показаха днес как лидерът Ким Чен-ун наблюдава военни учения с ракетни установки с голям обсег и оръжие, което изглежда беше нова балистична ракета с малък обсег, предаде Асошиейтед прес, цитирана от БТА. Това стана ден след като Южна Корея изрази тревога, че изстрелванията представляват нарушение на междукорейско споразумение за прекратяване на всички враждебни действия. Корейската централна телеграфна агенция (КЦТА) заяви, че Ким е изразил \"голямо задоволство\" от ученията вчера и е подчертал, че неговите войски по фронтовата линия трябва да проявяват \"повишена бдителност\" и да засилят боеспособността си, за да \"защитават политическия суверенитет и икономическата самодостатъчност на страната\". Печатният орган на Корейската трудова партия в. \"Нодон синмун\" публикува снимки, показващи как Ким наблюдава с бинокъл изпитанията на различни оръжейни системи, включително реактивни системи за залпов огън и оръжие, което изглежда беше ракета с малък обсег. Според анализатора Ким Дон-юб от сеулския Институт за далекоизточни изследвания изглежда, че ракетата е направена по модела на руската балистична ракетна система с малък обсег \"Искандер 9К720\". По думите му новата ракета може да е способна да носи ядрени бойни глави и да поразява цели на разстояние 500 километра, което поставя в обсег целия Корейски полуостров. Сподели:", "date": "2019.05.05", "title": "Ким Чен-ун наблюдава ракетни учения и призова войските си да са бдителни"}
{"url": "https://pik.bg/%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D1%81-13-%D0%B6%D0%B5%D1%80%D1%82%D0%B2%D0%B8-%D0%B2%D0%B8%D0%B4%D0%B5%D0%BE-news839145.html", "text": "нцидентът е станал на летище Шереметиево. Самолетът е успял да кацне на пистата от втория опит, заради неблагоприятни метеорологични условия. На борда на машината са се намирали 73 пътници и шестима членове на екипажа. Самолетът Sukhoi Superjet 100 на компанията „Аерофлот“, пътуващ по маршрут Москва-Мурманск, може да е бил ударен от мълния, съобщи министерството на извънредните ситуации на Русия. това е едно от основните версии за инцидента. До момента жертвите са 13, а има и много ранени. Както ПИК писа и Състоянието на двама от ранените се оценява, като тежко. Поне още 6 или 7 са по-леко ранени. Източници от медицинските служби на Русия съобщиха, че съдбата на част от пътниците е неизвестна. По-рано информациите бяха за един загинал и четирима пострадали. Сподели:", "date": "2019.05.05", "title": "НОВА ВЕРСИЯ за самолетната катастрофа в Москва с 13 жертви (ВИДЕО)"}
{"url": "https://pik.bg/%D0%BB%D0%B0%D0%B2%D1%80%D0%BE%D0%B2-%D1%81%D0%B0%D1%89-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8%D1%82%D0%B5-%D1%81%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%B7%D0%B0-%D0%BD%D0%B0%D1%81%D0%B8%D0%BB%D1%81%D1%82%D0%B2%D0%B5%D0%BD%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2%D1%8A%D0%B2--news839118.html", "text": "TACC, цитирана от \"Фокус\". Русия призовава САЩ и всички, които ги подкрепят, да се откажат от \"безотговорните\" си планове за насилствена смяна на властта във Венецуела. Това заяви министърът на външните работи на Руската федерация Сергей Лавров на среща с венецуелския си колега Хорхе Ареас, предава \"Призоваваме и американците, и всички онези, които ги подкрепят, да се откажат от безотговорните си планове и да действат изключително в рамките на международното право, това бе казано от Путин в телефонен разговор с президента [на САЩ Доналд] Тръмп преди няколко дни\", подчерта Лавров. Москва също призовава за политически диалог за разрешаване на кризата във Венецуела, тъй като опитите за насилствено завземане на властта подкопават перспективата за постигане на споразумение, предупреди първият дипломат на Москва. \"Виждаме безпрецедентна кампания, водена от САЩ за свалянето на законните власти на Венецуела, ние осъждаме тази кампания. Само венецуелците имат право да определят съдбата на своята държава, което изисква всеобхватен диалог на всички политически сили. А опитите за насилствена промяна на властта в Каракас нямат нищо общо с демократичния процес и само подкопават перспективата за политическо уреждане на кризата”, добави Лавров. Сподели:", "date": "2019.05.05", "title": "Лавров: САЩ да се откажат от безотговорните си планове за насилствена смяна на властта във Венецуела"}
{"url": "https://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B0-%D0%B8%D0%B7-%D0%B5%D0%B2%D1%80%D0%BE%D0%BF%D0%B0-news839113.html", "text": "Първият дипломат на администрацията на държавния глава на САЩ Доналд Тръмп, ще бъде изпратен в Европа, където ще принуден да се справи с международната конкуренция за арктическите ресурси, разпространението на китайските технологии и влиянието на Русия както на Стария континент, така и в Южна Америка, включително Венецуела, пише американското издание The Wall Street Journal в статия, посветена на започващата в понеделник обиколка на Майк Помпео в европейските страни, цитирана от Фокус. Държавният секретар на САЩ планира да посети Финландия за заседание на Арктическия съвет, в който влизат осем страни - Канада, Дания, Финландия, Исландия, Норвегия, Русия, Швеция и САЩ. Очаква се в кулоарите му той да проведе среща с министъра на външните работи на Руската федерация Сергей Лавров. Тя ще се състои в кулоарите на събитието в Ровианиеми, както и в пика на кризата във Венецуела. Сподели:", "date": "2019.05.05", "title": "Майк Помпео започва обиколка из Европа"}
{"url": "https://pik.bg/%D1%88%D0%B0%D1%88-%D0%BF%D0%B8%D1%8F%D0%BD%D0%B0-%D0%BC%D0%B0%D0%B9%D0%BA%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D0%B4%D0%B5%D1%82%D0%B5%D1%82%D0%BE-%D1%81%D0%B8-%D0%B2-%D1%82%D0%B0%D0%BA%D1%81%D0%B8-news839170.html", "text": "Полицаи успяха да открият жената, която забрави 2-годишното си дете в такси в Ростов на Дон. По информация на вътрешното министерство на 28 април в полицията постъпило съобщение от болница, че при тях е настанено дете на 2,5 години, чиито родители го забравили в таксито. Детенцето било здраво. Впоследствие полицаите изяснили, че майката е била доста „на градус“. Засега детето остава в болницата, а какво ще стане с родителските права на майката ще решат компетентните органи. Сподели:", "date": "2019.05.05", "title": "ШАШ: Пияна майка забрави детето си в такси"}
{"url": "https://pik.bg/%D1%81%D0%BB%D0%B5%D0%B4-%D0%BA%D1%80%D0%B0%D1%8F-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B2%D0%BE%D0%B4%D0%B8-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%B2%D0%BE%D1%82-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5-news839152.html", "text": "\"Алсат-М\". На първата пресконференция, свикана половин час след края на изборния ден в Северна Македония, генералният секретар на СДСМ Александър Кирацовски обяви, че кандидатът на управляващата коалиция Стево Пендаровски води и че партията очаква победа, предава излъчващият на албански език скопски телевизионен канал Съгласно думите му, изборният ден е преминал в спокойна и демократична атмосфера, като подчерта, никой не се е опитал да повлияе на резултата чрез разпространяване на фалшиви новини. Не се привеждат обаче конкретни данни за резултатите от гласуването. Вторият тур на президентските избори в Македония приключи в 19:00 часа местно време (20:00 часа българско време), когато избирателните секции в страната затвориха. Вече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. Общо 1 808 131 граждани, включени в избирателните списъци, имаха възможност да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време). Вторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония. В събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Сподели:", "date": "2019.05.05", "title": "СЛЕД КРАЯ НА ИЗБОРИТЕ: Кандидатът на управляващите води на президентския вот в Северна Македония"}
{"url": "https://pik.bg/%D1%82%D1%83%D1%80%D1%81%D0%BA%D0%B8-%D0%B2%D0%B5%D1%81%D1%82%D0%BD%D0%B8%D0%BA-%D0%BD%D0%B0%D0%BF%D0%B0%D0%B4%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D0%BE%D0%B4%D0%B5%D0%BB-%D1%81%D0%BF%D0%BE%D1%80%D0%BD%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-news839133.html", "text": "Администрацията на Доналд Тръмп продължава да използва грубо американската мощ всеки ден. Вашингтон не само продължава да руши либералния ред, създаден след Втората световна война, който е американско творение, но и налага едностранния си национален интерес на международната арена и играчите там. САЩ вече дори не се затормозяват да мобилизират международните организации. Разчитайки на грубата сила, Вашингтон налага американските закони на други държави, все едно те са международно право. За да влоши още повече нещата, Вашингтон разчита на санкции и заплахи, без да прави разлика между приятели и неприятели. Три неща, които се случиха през последните седмици, са достатъчни, за да покажат до какво ниво е стигнала американската едностранчивост, пише електронното издание на турския вестник Sabah в материал, предаден от Агенция \"Фокус\" без редакторска намеса. Първо, САЩ внесоха Иранската революционна гвардия (КСИР) в списъка на терористичните организации и не продължиха позволенията на осем страни да внасят петрол от Иран. Усилията на администрацията на Тръмп да дестабилизират Техеран поставят под удар търговските интереси на трети страни. Освен това, Тръмп застана зад превратаджиите във Венецуела, където се надяваше да свали правителството на президента Николас Мадуро. Когато пучът се провали, Вашингтон продължи да заплашва с насилие срещу страната. За разлика от миналото, САЩ приеха абсолютно отворена позиция по въпроса за евентуална военна интервенция във Венецуела. Накрая, по искане на узурпатора-президент на Египет, Абдел Фатах ас Сиси, администрацията на Тръмп предприе стъпки за добавянето на „Мюсюлмански братя“ към списъка на терористичните организации. Ясно е, че това не е първият път, когато САЩ налагат санкции на други държави, когато предлагат подкрепа на превратаджии, или добавят някого към списъка си на терористични групировки. Хората по света са напълно наясно с индиректната намеса на Вашингтон във военни операции от миналото. Турският народ, наред с други, е ставал жертва на двойните стандарти на Вашингтон, когато става въпрос за борба с тероризма. И администрацията на Барак Обама въоръжаваше сирийската издънка на терористичната организация ПКК – „Отрядите за народна самоотбрана“ (YPG/ОНС), докато говореше за либерални ценности. Безпрецедентно е обаче, че Съединените щати не положиха усилия да оправдаят двойните си стандарти. Това, че американските съюзници, като Турция и Германия, са изправени пред заплахата от икономически санкции поради сърдечните си отношения с Русия, подкрепя тази мрачна констатация. Отново, способността на лобистите на чуждестранни правителства, включително Израел, Саудитска Арабия и Египет, да наложат тесния си дневен ред на Вашингтон, показва степента, до която процесът на външната политика на САЩ е отслабен. Америка вече не се интересува от това колко щети причинява нейната едностранност. Например икономическите санкции на САЩ почиват на предположението, че Китай, Русия и Европейският съюз не могат да оспорят силата на долара. Освен това Вашингтон не вярва, че определянето на милиони иранци или „Мюсюлмански братя“ като терористи, е проблем. Подобни краткосрочни решения, които се основават изцяло на твърдата сила, може да минат и неоспорени. Все пак великите сили определено ще променят стратегическите си разчети в дългосрочен план. Не трябва и да си гений, за да се сетиш, че опитът на администрацията на Тръмп да наложи волята на Египет, Саудитска Арабия и Обединените арабски емирства (ОАЕ) в Близкия Изток ще подхрани радикализацията и тероризма. Да се определи „Мюсюлмански братя“, организация, която активно се бори с „Ал Кайда“ и „Ислямска държава“, за терористична групировка, не е само просто недоглеждане. Това означава умишлено влошаване на положението в Близкия Изток и и насочване към умерените мюсюлмани, живеещи в Съединените щати. Определяйки избрани организации и индивиди като терористи, администрацията на Тръмп трябва да разпали пламъка на ислямофобията в Америка. Размиването на границата между умерени и радикални ислямисти няма да служи на интересите на Съединените щати или на техните съюзници. Точно обратното, ще играе право в ръцете на радикалите. Рано или късно, обаче, санкциите на САЩ, американската подкрепа за превратаджии и двойните стандарти на Вашингтон в борбата с тероризма неизбежно ще се обърнат срещу тях. Сподели:", "date": "2019.05.05", "title": "Турски вестник нападна Тръмп, водел спорна външна политика"}
{"url": "https://pik.bg/%D0%BF%D1%80%D0%B8-%D0%BE%D0%B1%D1%80%D0%B0%D0%B1%D0%BE%D1%82%D0%B5%D0%BD%D0%B8-70-%D0%BE%D1%82-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B8%D1%82%D0%B5-%D1%81%D1%82%D0%B5%D0%B2%D0%BE-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D0%BF%D0%B5%D1%87%D0%B5%D0%BB%D0%B8-%D0%BD%D0%B0%D0%B4-53-%D0%BE%D1%82-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5-news839162.html", "text": "\"Сакам да кажам\", цитиран от \"Фокус\". При обработени 70% от гласовете, кандидатът на управляващия СДСМ и коалиция Стево Пендаровски води с 53,68% срещу 42,81% за претендента на опозиционната ВМРО-ДПМНЕ Гордана Силяновска-Давкова, предава Така за Пендаровски са гласували 295 970 избиратели, а Силяновска е събрала подкрепа от 236 046 граждани, показват предварителните и неофициални резултати от Държавната избирателна комисия (ДИК) на Македония. Вече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. Общо 1 808 131 граждани, включени в избирателните списъци, можеха да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време). Вторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония. В събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Сподели:", "date": "2019.05.05", "title": "При обработени 70% от протоколите: Стево Пендаровски печели над 53% от гласовете"}
{"url": "https://pik.bg/%D0%B2%D0%BE%D1%82%D1%8A%D1%82-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D0%B2%D0%BE%D0%B4%D0%B8-%D0%BF%D1%80%D0%B8-90-%D0%BF%D1%80%D0%B5%D0%B1%D1%80%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news839169.html", "text": "Преброени са 90% от подадените гласове, като кандидатът на управляващия СДСМ и коалиция Стево Пендаровски води с 60 553 гласа, съобщи македонското издание „Фокус“. Пендаровски печели 380 946 от преброените гласове или 52,38%, а кандидата на опозиционната ВМРО-ДПМНЕ Гордана Силяновска-Давкова получава 320 393 от преброените гласове или 44,06%. Невалидните бюлетини са 25 909, или 3,56%. Сподели:", "date": "2019.05.05", "title": "ВОТЪТ В МАКЕДОНИЯ: Пендаровски води при 90% преброяване на президентските избори"}
{"url": "https://pik.bg/%D1%81%D0%B0%D1%89-%D1%89%D0%B5-%D1%83%D0%B2%D0%B5%D0%BB%D0%B8%D1%87%D0%B0%D1%82-%D0%BD%D0%B0-25-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-200-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-news839147.html", "text": "ТАСС, цитирана от \"Фокус\". Президентът на САЩ Доналд Тръмп заяви, че ще повиши митата от 10% на 25% на китайски стоки на стойност 200 милиарда долара, заради липса на прогрес при търговските преговори с Пекин, предаде „За десет месеца Китай е платил на САЩ мита за високотехнологична продукция за 50 милиарда долара в размер на 25%, и мита за други стоки за 200 милиарда долара, в размер на 10%. Тези средства частично обясняват нашия огромен икономически успех. Тези 10% се увеличават на 25% в петък“, написа американският президент в своя профил в социалната мрежа Twitter. По неговите думи, китайски стоки за още 325 милиарда долара в момента не се облагат с мита, но в скоро време и върху тях ще бъдат наложени тарифи в размер на 25%. „Преговорите за търговско споразумение с Китай продължават, но много бавно“, подчерта Тръмп. Сподели:", "date": "2019.05.05", "title": "САЩ ще увеличат на 25% митата за китайски стоки на стойност 200 милиарда долара"}
{"url": "https://pik.bg/%D1%87%D1%83%D0%B4%D0%BE%D0%B2%D0%B8%D1%89%D0%BD%D0%BE-%D0%B7%D0%B2%D1%8F%D1%80%D1%8A%D1%82-%D0%BE%D1%82-%D0%BA%D0%B8%D0%BF%D1%8A%D1%80-%D0%BF%D0%B8%D1%88%D0%B5-10-%D1%81%D1%82%D1%80%D0%B0%D0%BD%D0%B8%D1%86%D0%B8-%D1%81%D0%B0%D0%BC%D0%BE%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B5%D1%82%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%81%D0%B5%D1%80%D0%B8%D0%B9%D0%BD%D0%B8%D1%8F-%D1%83-news839062.html", "text": "Десет страници самопризнания е написал серийният убиец от Кипър Никос Метаксас за тежките престъпления, за които е заподозрян. Сред жертвите на изверга с български корени може да се окажат и три нашенки. Офицерът от армията бил изключително ерудиран и образован, грижел се много за семейството си. Разделен е със съпругата си. Метаксас е бил добър фотограф. Запознавал се е с жертвите си в социалните мрежи под псевдонима Орестис. Всички мишени били чужденки, работещи в Кипър, повечето от Азия, но имало и от Балканите - Румъния и България. Сред потенциалните му жертви са Ангелина Илиева, на 24 години, изчезнала на 30 юни 2012 г., Виолета Шекер, на 25 г., изчезнала на 31 октомври 2008 г., и Мариета Вертер, на 28 г. Човекът, който призна, че е убил седем чужденки на остров Кипър, е разследван по допълнителни обвинения за изнасилване на чужденка, която е фотографирал като модел. Това съобщи следовател от кипърската полиция, цитиран от AP. Ръководител на отдела за криминални разследвания каза днес в съда в Никозия, че заподозреният е изнасилил жената в своята кола в покрайнините на Никозия в началото на 2017 година, след като я качил с обещанието да ѝ направи снимки. Извършителят заснел изнасилването с мобилния си телефон. Жертвата, 19-годишна чужда гражданка, се обадила на тогавашната съпруга на изнасилвача и ѝ разказала какво се е случило. Съдът удължи със седем дни задържането на заподозрения в ареста. 35-годишен армейски капитан призна за общо седем убийства на жени, с които се бил свързал в сайтове за запознанства. Сред предполагаемите жертви са и две момичета - на 6 и на 8 години, които са дъщери на две от изчезналите. Полицията в Кипър откри тяло в езеро днес, което се смята, че е петата жертва на предполагаем сериен убиец, който нападал чуждестранни жени в продължение на почти три години без да бъде разкрит, предаде Ройтерс. Водолази са извадили тялото от езеро западно от столицата Никозия - същото място, където тяло на жена беше намерено в потънал куфар преди седмица. \"Намерено е разложено тяло. Не подлежи на идентификация и е откарано в моргата за допълните проучвания\", заяви полицейски служител. Друг официален представител каза, че това тяло също е било в куфар. Не е ясно дали тялото е на жена или на дете, отбелязва в. \"Сайпръс мейл\", цитиран от БТА. Сподели:", "date": "2019.05.05", "title": "ЧУДОВИЩНО: Звярът от Кипър пише 10 страници самопризнания! Откриха пета жертва на серийния убиец, който дебнел жените под псевдонима Орестис"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81%D0%B5-%D0%B7%D0%B0%D0%BF%D0%BB%D0%B8%D1%82%D0%B0-%D1%83%D0%B1%D0%B8%D1%82-%D0%BB%D0%B8-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BA%D0%B0%D1%87%D0%B0%D0%BD%D0%BE%D0%B2-%D0%B2-%D0%B0%D0%BD%D0%B3%D0%BB%D0%B8%D1%8F-news839066.html", "text": "Британските власти продължават да разследват изчезването на 27-годишния българин Валентин Качанов. По случая бе арестуван негов съквартирант, но по-късно бе освободен. Към момента е задържан втори младеж за изясняване на случая, съобщават от лондонската полиция. Изчезналият Валентин заминал за Острова преди три години, за да работи. За последно е забелязан в търговски център в Есекс на 8 февруари. В деня на изчезването си той се чува с близките си, но по нищо не личи да е притеснен. Вече трети месец момчето е в неизвестност. Българинът не е осъществил контакт с посолството ни в Лондон. От външното ни министерство казаха, че първият задържан по случая е бил разпитан и освободен поради липса на доказателства. \"Надяваме се да е най-малкото, да се е забъркал в някакви неща, с някакви хора. Все още имаме надежда, че е добре. Надяваме се всичко да се оправи, тъй като майка ми и баща ми нямат сили, както и аз\", каза сестрата на младежа Елвира Качанова. Сподели:", "date": "2019.05.05", "title": "МИСТЕРИЯТА СЕ ЗАПЛИТА: Убит ли е българинът Валентин Качанов в Англия"}
{"url": "https://pik.bg/%D1%81%D1%8A%D0%B4%D1%8A%D1%82-%D1%80%D0%B5%D1%88%D0%B8-%D0%BA%D0%B0%D1%80%D0%BB%D0%B5%D1%81-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%8F%D0%B2%D0%B8-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news839153.html", "text": "Пучдемон, който избяга в Белгия след опита за отцепване на Каталуния през 2017 г., обжалва решението на избирателната комисия от 29 април да не го впише като водач на листата \"Свободни за Европа\" за евровота през май. Върховният съд взе единодушно решение, че нищо не ограничава него и още двама живеещи в изгнание кандидати, Тони Комин и Клара Понсати, да се явят. Според него не трябва да им попречи и фактът, че бягат от закона. Те обаче трябва да изчакат окончателното решение на административните съдилища в Мадрид, към които Върховният съд препрати делото, тъй като се обяви за некомпетентен да вземе окончателно решение по такива жалби. Върховният съд на Испания взе днес решение, че бившият ръководител на регионалното каталунско правителство Карлес Пучдемон има право да се яви на изборите за Европейски парламент, съобщи Франс прес. Сподели:", "date": "2019.05.05", "title": "Съдът реши: Карлес Пучдемон може да се яви на евроизборите"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B7%D0%B0%D1%81%D0%B8%D0%BB%D0%B5%D0%BD%D0%BE-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%B2-%D0%BA%D1%8A%D1%80%D0%BD%D0%B0%D1%80%D0%B5-%D1%81%D0%BB%D0%B5%D0%B4-%D0%BC%D0%B0%D1%81%D0%BE%D0%B2%D0%B8%D1%8F-%D0%B1%D0%BE%D0%B9-news839127.html", "text": "Напрежение, протести и засилено полицейско присъствие в Кърнаре. Причината е масово сбиване снощи, в заведение в населеното място, предава Нова тв. Жителите на Кърнаре излизат за втори път на протест тази вечер. Водят с тях и децата. Напрежението там ескалира, след около полунощ снощи група от около 20 мъже от ромски произход нападнаха с камъни и ножове празнуващи в местно заведение. То било затворено за частно парти. Собственикът празнувал с гости абитуриентския бал на дъщеря си. Около полунощ трима пияни мъже от махала дошли в ресторанта. „Те влязоха вътре и искаха бира да вземат. Просто аз им отказах, защото нямаше как да им дам бира, че ние си правим тържество и в един момент той ми вика ще ми дадеш и такъв нахален направо скача. Тръгна той и излезе и взе да псува, взе да плюе по вратата”, обясни Георги Алексиев, собственик на заведението. Минути по-късно пияният мъж се върнал с нож. „Опитах се да го хвана, защото той посега към ножа. Ножът падна, откачи му се тук, наведе се и аз се наведох също и го затиснах. И в същото време някой ритна ножа”, обясни един от очевидците Димитър Божков. Докато трае схватката, от махалата пристигнало подкрепление от още 20 мъже, с камъни, вили и брадви.Полицията е арестувала трима мъже. „Едно от лицата, които е задържано е с криминална проява това са кражби”, обясни директорът на ОД на МВР в Пловдив комисар Атанас Илков. В махалата разказват, че нападателите са трима братя, безработни. Досега не са били агресивни.\"Те не са такива момчета. То толкова години не са правили беля. Почнаха да пият и така стана кавгата\", обясни Гено Неделчев, жител на махалата.. След сблъсъка, жители на селото тръгнаха на мирно шествие към ромската махала. Поискаха виновните за инцидента да бъдат изселени.Всичките къщи в махалата са незаконни. Цялата махала е незаконна”, обясни кметът на селото Боньо Бонев. Махала остава под полицейска блокада. Протестите в селото продължават и утре. Местните възнамеряват недоволните да блокират пътя за София край Кърнаре. Сподели:", "date": "2019.05.05", "title": "НАПРЕЖЕНИЕ: Засилено полицейско присъствие в Кърнаре след масовия бой"}
{"url": "https://pik.bg/%D0%B7%D0%BB%D0%B0%D1%82%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B0%D0%BD%D1%81%D0%B0%D0%BC%D0%B1%D1%8A%D0%BB-%D0%BD%D0%B0-%D1%82%D1%80%D0%B8-%D0%BE%D0%B1%D1%80%D1%8A%D1%87%D0%B0-%D0%B8-%D0%B4%D0%B2%D0%B0-%D1%87%D0%B8%D1%84%D1%82%D0%B0-%D0%B1%D1%83%D1%85%D0%B0%D0%BB%D0%BA%D0%B8-%D0%B2-%D0%B3%D1%83%D0%B0%D0%B4%D0%B0%D0%BB%D0%B0%D1%85%D0%B0%D1%80%D0%B0-news839172.html", "text": "Ансамбълът на България спечели златните медали на три обръча и два чифта бухалки на финалите на отделните уреди на Световната чалъндж купа по художествена гимнастика в испанския град Гуадалахара. Така българките завършват надпреварата с пълен комплект отличия след среброто в многобоя снощи и бронза на финала на пет топки по-рано днес. Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха страхотно композицията си с обръчи и бухалки и бяха оценени с 25.300 точки (17.400 за трудност и 7.900 за изпълнение). На второ място остана Русия с 25.200 точки (17.400 и 7.800), а на трето - Италия с 24.950 (16.900 и 8.050). На пет топки българските гимнастички допуснаха грешки в изпълнението си и получиха 22.950 точки (16.000 за трудност и 6.950 за изпълнение). Така те заеха третото място на финала с тези уреди. Златните медали завоюва Русия с 25.850 точки (17.700 и 8.150), а на второ място е Италия с 25.000 (16.700 и 8.300). На турнира в Гуадалахара участваха общо 14 отбора. Съдия за България беше Даниела Велчева. Сподели:", "date": "2019.05.05", "title": "Злато за българския ансамбъл на три обръча и два чифта бухалки в Гуадалахара"}
{"url": "https://pik.bg/%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2-%D0%BC%D0%B0%D0%B9%D0%BA%D1%8A%D0%BB%D0%B0-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B3%D1%80%D0%B0%D0%BD%D0%B4%D0%B0-%D0%BE%D1%82-%D0%B0%D1%80%D0%BC%D0%B8%D1%8F%D1%82%D0%B0-news839051.html", "text": "Бившият футболист и ръководител на ЦСКА Георги Илиев-Майкъла прогнозира, че \"червените\" ще победят Лудогорец и ще триумфират в шампионата. Както е известно, разликата между двата клуба се стопи на три точки в полза на разградчани, на които им предстои гостуване на \"Армията\". \"ЦСКА е отбор, който може да победи всеки. Една добра победа срещу Черно море, но ЦСКА показа слабости в защита. Вкарахме хубави голове. Очаквах, че ще победим. При смяна на треньора винаги има допълнителна мотивация\", заяви Илиев, цитиран от \"Гол\". \"Късмет за нас е, че Лудогорец е много слаб тази година. Очаквам да победим, а и очаквам Левски да вземе поне равенство срещу Лудогорец и да станем шампиони\". \"Футболистите на Черно море очакваха, че ЦСКА не е в кондиция, но с три контраатаки стигнахме до головете и взехме победата\", добави Майкъла. Сподели:", "date": "2019.05.05", "title": "Георги Илиев-Майкъла с горещ коментар за гранда от \"Армията\""}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D0%B1%D0%BE%D0%B1%D0%BE%D0%B2-%D0%B4%D0%BE%D0%BB-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD-%D0%BE%D1%82%D0%B1%D0%BE%D1%80-%D0%B2-%D0%B5%D0%BF-%D1%89%D0%B5-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D1%81%D0%B8%D0%BB%D0%B5%D0%BD-%D0%B3%D0%BB%D0%B0%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8-%D0%BF%D1%80%D0%B5%D0%B3-news839080.html", "text": "Следващите няколко месеца след европейските избори са ключови за завършване на преговорите за новия многогодишен бюджет на ЕС. Имам честта да водя отбор, който познава процедурите и механизмите на водене на преговори. Затова е важно да изпратим в следващия Европейски парламент подготвен български отбор, който няма да губи време, а ще отстоява активно националния интерес. Това ще означава работа и за региони като Бобов дол, които могат да се възползват от предложената по време на българското председателство на ЕС Програма за въглищни региони в преход. Тя предвижда 5 милиарда евро в подкрепа на въгледобивни райони, за да могат да отговорят на новите тенденции в отрасъла. Ще бъдат обхванати 40 региона и Бобов дол има шанс да е един от тях. Това заяви по време на среща-дискусия с граждани на община Бобов дол водачът на листата на ГЕРБ за предстоящите избори за Европейски парламент Мария Габриел. На срещата в Бобов дол присъстваха също кандидатът за евродепутат Асим Адемов, областният координатор на ГЕРБ – Кюстендил Виктор Янев, общинският ръководител на политическата сила в Бобов дол Мая Спасова и председателят на партията в Кюстендил Михаела Крумова. Европа ни чува, защото имахме много сплотена група евродепутати от ГЕРБ. Имахме едно изключително успешно европредседателство. Имаме един министър-председател, който е на изключително голяма почит и уважение в Европейския съюз, както и един безупречен еврокомисар. Затова, и с оглед на постигнатите успехи, имаме лице и очи да застанем пред хората, за да продължим по пътя, по който сме поели. България е на правилното място и се движи по правилния път. Това заяви пред жителите на община Бобов дол кандидатът за евродепутатът от ГЕРБ Асим Адемов. Сподели:", "date": "2019.05.05", "title": "Мария Габриел в Бобов дол: Подготвен отбор в ЕП ще означава силен глас на България при преговорите за бюджета на ЕС"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D1%81%D1%8A%D0%B4%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D0%B5%D1%82%D0%BA%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D0%B4%D0%B5%D1%86%D0%B0%D1%82%D0%B0-%D0%BC%D1%83-%D0%B4%D0%BE%D0%B9%D0%B4%D0%BE%D1%85%D0%B0-%D0%B7%D0%B0-%D0%BF%D0%BE-news839082.html", "text": "Съдът остави за постоянно в ареста Ветко Арабаджиев. Това стана ясно преди минути. Той пристигна под конвой в България снощи От прокуратурата поискаха постоянно задържане под стража предвид големите парични средства в чужбина, които Арабаджиев притежава, както и опасността за укриване. Има разминаване на европейската заповед за арест и на обвинението на испанския съд,  тъй като обвинението, по което се извършва екстрадицията е само за пране на пари и участие в ОПГ, а не за данъчни престъпления, настоя адвокат Илиян Василев. Прокуратурата е сезирала испанския съд за извършени престъпления през 2017, а после е променила обстоятелствата. В момента обвинението е за 2013 година. А в решението на испанския съд пише, че се разрешава екстрадиция само по повдигнатите обвинения, които вече са различни и не бива да се вземат предвид исканията на прокуратурата, заяви защитата на Арабаджиев пред съда и настоя той не просто да не бъде задържан за постоянно, а да бъде освободен без каквата и да е мярка. Държавата е била некоректна в повдигането на задочни обвинения, защото не е дадено необходимото време да се изготви защитата, и заради това, че Арабаджиев е търсен на грешен адрес, а не на адреса където той е живял през последните години според адвокатите. в 00,30 ч с полет от Мадрид. Сподели:", "date": "2019.05.05", "title": "ПЪРВО В ПИК TV: Съдът остави за постоянно в ареста Ветко Арабаджиев, децата му дойдоха за подкрепа в съда (ОБНОВЕНА/СНИМКИ)"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B8%D0%B7%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-news839100.html", "text": "Разработваме продуктова стратегия за развитие на балнео и СПА туризма. Поставяме акцент и върху здравния туризъм, защото потенциалът на България в тази област е огромен. Това обяви министърът на туризма Николина Ангелкова при откриването на дискусионна кръгла маса „Туристически район „Родопи“ – балнеология и екотуризъм“ в с. Баните. Форумът се организира съвместно от община Баните и Министерството на туризма. Акцент в работата на ведомството е популяризирането на създадените 7 балнео- и СПА дестинации. Вече е налична дигитална карта на дестинациите, предстои да бъдат направени брошури, които да допринесат за популяризирането на дестинациите и за привличането на инвестиции в този специализиран туристически продукт. Министерството на туризма стартира изпълнение по проект ЕДЕН, с който ще бъдат избрани нови пет малко познати дестинации в областта на здравния и балнеотуризма в България, информира министър Ангелкова. До 30 юни 2019 г. в министерството се приемат документи за кандидатстване. През февруари стартирахме инициативата „Естествено в България” и обявихме 2019-а за година на вътрешния туризъм, заяви министърът. Чрез нея целим да привлечем вниманието към по-малко познати, но много атрактивни места. Родопският регион предлага изключителни възможности за разнообразни видове туризъм-СПА, планински, еко, кулинарен и др. Пампорово е с най-висок ръст на туристите тази зима, илюстрира министърът. 60 на сто от посетителите в курорта са българи, 40% са- чужденците. Хилядите гости на Пампорово трябва да видят уникалните места, които са в близост като община Баните, коментира министър Ангелкова. И уточни, че комбинацията на СПА и планинския туризъм с 8-те културно-исторически дестинации, които ведомството разработи, се надгражда и допълва цялостната туристическа услуга. В момента подготвяме нова инициатива, която предвижда в един ден през летния сезон музеите да бъдат с вход свободен, информира министърът и прикани кметовете от Родопския регион да се включат. Важно за развитието на здравния туризъм е предстоящото посещения на представители на германските здравни каси и възможностите за подписване на споразумения с тях, заяви министър Ангелкова. Родопският регион ще бъде включен сред възможните места за лечение у нас. Министърът посочи още, че има интерес към инвестиции в комплекс в Баните от Якутския регион. Благодаря на премиера Бойко Борисов за издигането на туризма в национален приоритет и създаването на самостоятелно министерство, заяви министър Ангелкова. В последните 3 години - от 2015 година до 2018 година, ръстът на приходите от международен туризъм е 34%, а увеличението при посещенията на чуждестранните туристи е 31 на сто. Имаме рекорд в броя на реализираните нощувки в местата за настаняване с 10 и повече легла, като през миналата година са близо 27 млн., посочи министър Ангелкова. В Закона за туризма сме предвидили създаване на специален статут за националните курорти, който се отнася не само за основните морски и зимни, а и тези обявени от Министерство на здравеопазването, каза министър Ангелкова. По този начин те ще станат двигател за развитие на туризма в региона и на местната икономика. Надявам се с ваша подкрепа да го реализираме до края на годината, уточни министърът. Важни за напредъка на регионите са събитията, които привличат множество туристи и ние ще подкрепяме всяка подобна инициатива. В Регистъра на туристическите фестивали и събития, който постоянно се надгражда, в момента са включени над 1800 фестивали и събития от цялата страна. И използвам случая да Ви призова, да призова да ни информирате за ваши инициативи, които може да добавяме. Акцент в работата ни е и привличането на инвестиции, като министерството разработи инвестиционна карта, каза министър Ангелкова. Тя информира, че предстои второ нейно издание и призова кметовете да дадат предложения на проекти за инвестиции. Друг вариант за инвестиции в регионалните проекти са двустранните форуми. Министър Ангелкова информира, че съвместно с посолството на 14 май се организира среща с американски компании и инвеститори, планираме подобен форум с Германия, вече имаше такъв с Русия. В края на този месец в Слънчев бряг ще се проведе Международна конференция за устойчиви инвестиции в туризма. Каня Ви да присъствате и активно да участвате с проекти и идеи за инвестиции, каза министърът. На дебата и на празника в Баните освен домакинът Милен Белчев, кмет на общината, участваха областният управител на Смолян Недялко Славов, кметовете на Смолян Николай Мелемов, на Велинград д-р Костадин Коев, на Чепеларе Славка Чакърова, заместник-председателят на ПП ГЕРБ Цветан Цветанов и др. Кметовете изразиха признателност за подкрепата за региона към министър Ангелкова и екипа на министерството, както и за разработените СПА дестинации, които са платформа за популяризиране на този вид туризъм. По-късно бе официално открит обновения площад на Баните и празника на общината. Сподели:", "date": "2019.05.05", "title": "Ангелкова благодари на Борисов за издигането на туризма в национален приоритет"}
{"url": "https://pik.bg/%D0%B0%D0%B4-%D0%B2-%D0%BD%D0%B5%D0%B1%D0%B5%D1%82%D0%BE-%D0%BF%D1%8A%D1%82%D0%BD%D0%B8%D0%BA-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BD%D0%B0-%D0%B1%D0%BE%D1%80%D0%B4%D0%B0-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82-news839136.html", "text": "РИА Новости, цитирана от \"Фокус\". Един човек е загинал, а най-малко четирима души са пострадали, при избухване на пожар на борда на самолет в Москва, предаде Инцидентът е станал на летище Шереметиево. Самолет Sukhoi Superjet 100 на компанията „Аерофлот“, пътуващ по маршрут Москва-Мурманск, след излитането се е върнал на летището, заради избухнал пожар на борда. Самолетът е успял да кацне на пистата от втория опит, заради неблагоприятни метеорологични условия. На борда на машината са се намирали 73 пътници и шестима членове на екипажа. Сподели:", "date": "2019.05.05", "title": "АД В НЕБЕТО: Пътник загина при пожар на борда на самолет"}
{"url": "https://pik.bg/%D1%89%D0%B5-%D0%B8%D0%BC%D0%B0-%D0%BB%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%82%D0%B0%D0%B7%D0%B8-%D0%BD%D0%BE%D1%89-%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news839142.html", "text": "Вторият тур за избор на президент в Северна Македония приключи при избирателна активност 44,5%, обявиха от Държавната избирателна комисия. От управляващата коалиция обявиха, че техният кандидат Стево Пендаровски води и очакват победа, информира БГНЕС. „Днес имахме свободни, демократични и честни избори. Гражданите масово използваха правото си на вот. Имаме избран пети президент на Република Северна Македония, каза говорителя на предизбония щаб на Пендаровски Александър Кирацовски. Той призова опозицията да признае резултатите.  Кандидатката на ВМРО-ДПМНЕ е Гордана Силяновска-Давкова. Общо 1 808 131 граждани имаха право да гласуват на шестите президентски избори в страната в 3480 избирателни секции в Северна Македония и 32 в чужбина. Председателят на Държавната избирателна комисия Оливер Дерковски съобщи, че е постигнат необходимият праг от най-малко 40% избирателна активност, за да бъдат признати изборите. Сподели:", "date": "2019.05.05", "title": "Ще има ли Северна Македония тази нощ нов президент?"}
{"url": "https://pik.bg/%D0%BF%D1%80%D0%B8%D0%BB%D0%B8%D0%B2%D0%BD%D0%B0-%D0%B2%D1%8A%D0%BB%D0%BD%D0%B0-%D0%BE%D1%82%D0%BD%D0%B5%D1%81%D0%B5-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D1%82%D1%83%D1%80%D0%B8%D1%81%D1%82%D0%BA%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D0%BE%D1%80%D1%81%D0%B8%D0%BA%D0%B0-news839111.html", "text": "Германска туристка беше отнесена от висока приливна вълна на остров Корсика, съобщава АФП. Крайбрежието на южния средиземноморски остров беше ударено от силно вълнение. 60-годишната жена се разхождала по плажа в Порто, когато била отнесена от вълните, съобщиха местните спасителни служби. По това време в района на Югоизточна Франция силата на ветровете е била със скорост от над 138 километра в час, посочват синоптиците. В югоизточния департамент Алп-д`От-Прованс буреносните ветрове пък оставиха близо 2 000 домакинства без ток, след като скъсаха далекопроводни жици. Очаква се лошото време да продължи и утре. По-рано през деня самолет с гръцкия президент Прокопис Павлопулос на борда кацна принудително на летището в Ираклио на остров Крит заради бурен вятър. Лайнерът е летял за град Ханя на Крит, но атмосферните условия не позволили да кацне там и в резултат било взето решение да се приземи принудително в Ираклио, откъдето президентът продължил за Ханя с автомобил. Заради бурните ветрове днес бяха отменени полетите на две авиокомпании от Ханя за Атина и обратно. Редица авиокомпании бяха принудени да променят маршрутите на полетите и да насочат самолетите си към други летища, вместо в Ханя. Сподели:", "date": "2019.05.05", "title": "Приливна вълна отнесе германска туристка на остров Корсика"}
{"url": "https://pik.bg/%D0%BD%D0%BE%D0%B2%D0%BE-20-%D1%8F%D0%B6%D1%82%D0%B5-%D0%BE%D1%80%D0%B5%D1%85%D0%B8-%D0%BF%D1%80%D0%BE%D1%82%D0%B8%D0%B2-%D0%B2%D0%B8%D1%81%D0%BE%D0%BA%D0%BE-%D0%BA%D1%80%D1%8A%D0%B2%D0%BD%D0%BE-news839059.html", "text": "Консумацията на орехи може да е ключът към по-доброто здраве на сърдечносъдовата система, сочат резултатите от изследване, цитирани от ЮПИ. Хората, които са заменили с орехи 5 процента от наситените мазнини в хранителния си режим, са с по-ниско диастолично кръвно налягане в сравнение с ненаправилите подобна промяна. \"Когато похапват цели орехи, участниците извличат по-голяма полза, отколкото при приема на наситени мазнини, без да се консумират въпросните ядки - заяви ръководителката на изследването Пени Крис-Едъртън от Пенсилванския университет. - Изглежда, че орехите съдържат още нещо, което е полезно. Може да става въпрос за биоактивните им съставки, фибрите им или нещо друго.\" Учените предположили, че причината орехите да понижават кръвното налягане се крие в алфа-линоленовата киселина. Изследването е обхванало 45 души на възраст между 30 и 65 години, които са с наднормено тегло или затлъстели. Около 12 процента от калориите в храната на американците идва от наситените мазнини. Затова учените решили да заменят наситените мазнини с по-здравословните растителни мазнини. Участниците консумирали храни, в които 5-процентното намаляване на наситените мазнини било заменено с алфа-линоленова и полиненаситена киселина, олеинова киселина или цели орехи. Докато всяко заместване на наситени мазнини подобрило здравето на сърдечносъдовата система, участниците, които ги заменили с орехи, имали по-ниско кръвно налягане. Резултатите от изследването са публикувани в Journal of the American Heart Association. Сподели:", "date": "2019.05.05", "title": "НОВО 20: Яжте орехи против високо кръвно"}
{"url": "https://pik.bg/%D0%BF%D0%B0%D0%BC%D0%B5%D1%82-80-%D0%B4%D1%83%D1%88%D0%B8-%D0%BF%D1%80%D0%B5%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D1%80%D0%BE%D1%8F%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news838961.html", "text": "Историческа възстановка на спасяването на Троянския манастир през лятото на 1877 г. разиграха днес от 12,00 часа от представители на Национално дружество \"Традиция\". В \"живата картина\" взеха участие над 80 души от клубовете в Троян, Априлци, Севлиево, Плевен, Ловеч, съобщи за БТА Христо Йовчевски, един от организаторите на събитието, член на НД \"Традиция\" - регионален клон \"34-ти пехотен Троянски полк\" (Априлци - Троян - Севлиево). По идея на игумена на манастира Велички епископ Сионий възстановката се реализира за втори път, първият е бил през 2015 г. . Троянският манастир през 1877 г. е бил под опасност да бъде изгорен, припомня историята Йовчевски. По време на Руско-турската освободителна война руските войски, които заемат позиция около Плевен, изпращат отряд, който преминава през Ловеч и стига до Троян. Поради известна недалновидност той не е останал в Троян, а се е върнал обратно в Плевен. Това е накарало местните турци от близките села да опожарят Троян. Жителите му били подложени на тормоз и убийства. Башибозуци и черкези решили да опожарят и Троянския манастир, който бил значим за християнската вяра и духа на българина. Игуменът архимандрит Макарий имал информация, че това се подготвя. Успял да мобилизира местните жители и башибозуците срещнали отпор. Турците, въпреки че били голяма численост, не очаквали това и избягали след ожесточена битка. Йовчевски разказа още, че архимандрит Макарий години по-рано е организирал първия монашески революционен комитет в манастира, където Васил Левски често е пребивавал. След пристигането на руските части игуменът е бил този, който е мобилизирал цялото население да окаже помощ в обезпечаването на руските войски и да започне преминаването през Балкана. Възстановката ще покаже самото сражение и спасяването на Троянския манастир от опожаряване. Ще се използват реквизити от манастира и на дружеството. \"Неслучайно се прави ден преди Гергьовден - Деня на българската храброст. Това е нашият начин да отбележим в Троян този празник\", добави Христо Йовчевски. Сподели:", "date": "2019.05.05", "title": "ПАМЕТ: 80 души пресъздадоха  отбраната на Троянския манастир"}
{"url": "https://pik.bg/%D0%B4%D0%BE%D0%BA%D0%B0%D1%82%D0%BE-%D0%B5%D0%BA%D0%B7%D0%B0%D0%BB%D1%82%D0%B8%D1%80%D0%B0%D0%BD%D0%BE-%D1%81%D0%BB%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%BC-%D0%BF%D0%B0%D0%BF%D0%B0%D1%82%D0%B0-%D1%81%D0%B5%D1%82%D0%B8-%D0%BB%D0%B8-%D1%81%D0%B5-%D0%BD%D1%8F%D0%BA%D0%BE%D0%B9-%D0%B7%D0%B0-%D1%80%D1%83%D1%88%D0%B0%D1%89%D0%B8%D1%82%D0%B5-%D1%81%D0%B5-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B8-%D1%85%D1%80%D0%B0%D0%BC%D0%BE%D0%B2%D0%B5-news839109.html", "text": "Като слушам екзалтираните коментари по телевизиите за посещението на папа Франциск у нас, се чудя откъде се взеха толкова много вещи в религиозните дела люде у нас. Ама то не са високопарни приказки, завършващи почти във фалцет, радостни изблици и сълзи, сякаш Всевишният е дошъл на земята. Никой не оспорва авторитета на папата и най-вече неговото влияние - все пак е глава на над един милиард души по света. Едва ли има човек, който да отрицава и доброто от посещението на папата в България. Светият отец, освен религиозен водач, е държавен глава на Ватикана, дипломат и политик от световна класа. Но не там е проблемът. Папата преследва своите си цели. А то е да присъедини \"периферията на света\", както той ни нарече неотдавна, към своята църква. Или поне с мека ръкавица да ни наложи ценностите, за които проповядва непрекъснато. Една от тях е да не се спира приемът на мигранти -  проблем, от който Европа толкова много страда. Папата искал обединение на християнските църкви. Много хубаво звучи, та чак прекрасно. Но някой вярва ли, че е възможно да стане с едно щракване на пръста след почти 1000 г. разединение?! Тази мантра за папата и църковното обединение се повтаря толкова често, че чак се възприема като много елементарна за изпълнение истина. Жалко е и много тъжно! Целият християнски свят гледа към нас днес заради папата. А къде отиват нашите разрушени храмове? Кой се интересува от тях? Страхувам се, че дори ние самите ги забравяме. Църкви и манастири, по-стари от Нотр Дам, за която ревахме с пълни гърла, се унищожават. Рушат се ценни реликви и стенописи. Но същите тези телевизионни радостни коментатори изобщо не намират дори една хилядна от времето си, за да споменат за тях. А иначе - според една от големите ни телевизии, празник е в България, голям ден заради посещението на папата. Защо? Кога? Как? Това са въпроси, на които дори и тези радостни телевизионери не могат да отговорят. Цялата тази дитирамбична суматоха може да се обясни с едно - чуждопоклонничество. С него ние сме прочути още от времето на \"Криворазбраната цивилизация\". И още едно, много по-страшно нещо - немалка част от българите са безбожници. И затова се кланят на известния и обвития в светлините на прожектора папа. С каква злоба обсипват нашите свещеници. Който разбира нещо от православие и който няма никакво понятие ги обижда, псува, нарича ги ченгета. А папата - обвит като херувим в бяла светлина. Не за друго, а защото е популярен, наистина като кино звезда, и най-важното модерен. Нима изгубихме пътя? Дано не е късно! Не бива да забравяме, че сме православни. И такива сме от векове. Сподели:", "date": "2019.05.05", "title": "Докато екзалтирано славославим папата, сети ли се някой за рушащите се православни храмове?!"}
{"url": "https://pik.bg/%D0%BA%D1%80%D1%8A%D0%B2-%D0%BD%D0%B0-%D0%BF%D1%8A%D1%82%D1%8F-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-news839143.html", "text": "ОДМВР - Варна 52-годишна жена е загинала при катастрофа с пиян шофьор. Това съобщиха от . Инцидентът е станал на около 19.50 часа в ж.к. \"Вл. Варненчик\", до бл. 308. Според първоначалната информация 44- годишен мъж, управлявал автомобил \"Мерцедес\", след употреба на алкохол, е изгубил контрол превозното средство и се е блъскал в електрически стълб. Вследствие на инцидента е загинала 52- годишна пътничка в автомобила. Има и други пострадали. Към момента текат действия по изясняване на причините и обстоятелствата, довели до възникване на произшествието. Сподели:", "date": "2019.05.05", "title": "КРЪВ НА ПЪТЯ: Жена загина в катастрофа с пиян шофьор"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81%D1%82%D0%B0%D0%BD%D0%B0%D1%85%D0%B0-%D1%82%D1%80%D0%B8-news839140.html", "text": "В болницата е починала още една от пътничките в лекия автомобил Toyota, участвал в тежката катастрофа на пътя Пловдив - Асеновград, съобщиха от ОДМВР - Пловдив пред Радио \"Фокус\"-Пловдив. Така жертвите след инцидента се увеличиха на три. Катастрофата стана около 11.30 часа край Комбината за цветни метали. При челен удар на лек автомобил Toyota с джип Mercedes починаха жена на 43 и мъж на 67 години. В колата са пътували още две жени на по 64 години и шофьорът, на 43 години. Джипът е бил управляван от 70-годишен мъж. Всички останали са откарани в болница. Причините за катастрофата се разследват. Движението по пътя след приключване на огледа е било възстановено. Сподели:", "date": "2019.05.05", "title": "ТРАГЕДИЯТА ПРОДЪЛЖАВА: Жертвите на катастрофата край Асеновград станаха три"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-e%D0%BC%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0%D0%BB-%D0%B1%D0%B8-%D1%82%D0%B8-%D0%B2%D0%B8-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BA%D0%BE%D0%BB%D0%B5%D0%B6%D0%BA%D0%B0-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news838151.html", "text": "Емил Чолаков изненадващо обяви, че напуска редиците на Би Ти Ви. Най-колоритният синоптик в родния тв ефир беше част от медията в продължение на 13 години. Макар Емо да сподели, че се разделя с вече бившите си работодатели и колеги в отлични отношения, истината била съвсем различна. Чолаков всъщност бил скаран с ветеранката в прогнозата за времето – Христина Балинска. Конфликтът им започнал в началото на тази година, защото Балинска била обидена, че Емо ѝ се водел началник. Тя имала много повече стаж от него и смятала, че е по-подходяща за тази позиция, но колегата ѝ бил фаворит на шефовете. След като не могла да преглътне повишението му, Балинска обявила, че напуска, и си тръгнала тихомълком за зрителите, но гръмко за колегите си от телевизията още преди месец. Напрежението, което се нагнетило у Емил, не му давало мира и успяло да го смачка психически. Така седмици по-късно той решил да я последва, за да не му тежи на съвестта. Покрай скандалите в работата Чолаков дори посегнал към цигарите. Фотографите на „Ретро“ го уловиха в един от последните му дни в Би Ти Ви да пафка настървено от популярните напоследък бездимни цигари пред сградата на медията. Именно заради стреса Емо преценил, че вече му е време да хване нов професионален път в живота си. Най-обичаният синоптик у нас е завършил метеорология и геофизика в Софийския университет. И сега щял да се развива в същото поприще, като щял да се включи в екипа метеоролози на летище София. Там обаче щял да получава по-ниска заплата, но пък нямало да бъде натоварен с толкова отговорности и щял да бъде далеч от вечните интриги в телевизионния бранш. След напускането му прогнозата на времето в Би Ти Ви останаха да съобщават само Станислава Цолова и Натали Трифонова, докато в конкурентната Нова разполагат с четирима души – Гергана Малкоданска, Никол Станкулова, Нора Шопова и Николай Василковски. Сподели:", "date": "2019.05.05", "title": "САМО В ПИК И \"РЕТРО\": Eмо Чолаков напуснал Би Ти Ви след скандал с колежка (ПАПАРАШКИ СНИМКИ)"}
{"url": "https://pik.bg/%D1%81%D0%BB%D0%B5%D0%B4-22-%D0%B3%D0%BE%D0%B4%D0%B8%D0%BD%D0%B8-%D1%81%D0%B5%D0%BB%D0%BE-%D1%81%D0%B5-%D1%80%D0%B0%D0%B4%D0%B2%D0%B0-%D0%BD%D0%B0-%D0%BD%D0%BE%D0%B2%D0%B0-%D1%86%D1%8A%D1%80%D0%BA%D0%B2%D0%B0-%D0%B7%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news838911.html", "text": "След 22-годишно изграждане тържествено бе осветена църквата \"Свети великомъченик Георги Победоносец” в кюстендилското село Ябълково, съобщи щастливият селски кмет Бисер Златков. Тържественото откриване на един от най-големите православни храмове в областта започна в 9:00 часа в събота в двора на черквата. Службата бе оглавена от Белоградчишкият епископ Поликарп, викарий на Софийския митрополит. Събитието съвпада с датата, на която е направена и първата копка за построяването на храма през 1997 година, предава \"Фокус\". В момента е изграден първият ред от иконостаса, поставени са иконите, което позволява в черквата да се правят служби. Изографисан е и куполът на храма. Сподели:", "date": "2019.05.05", "title": "СЛЕД 22 ГОДИНИ: Село се радва на нова църква за Гергьовден"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B2%D0%BE%D0%B5%D0%BD%D0%BD%D0%B8-%D0%BE%D1%80%D0%BA%D0%B5%D1%81%D1%82%D1%80%D0%B8-%D1%89%D0%B5-%D0%B8%D0%B7%D0%BD%D0%B5%D1%81%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BD%D0%B4%D0%BA-news838951.html", "text": "По повод Деня на храбростта и празника на Българската армия Гвардейският представителен духов оркестър и Представителният ансамбъл на въоръжените сили ще изнесат тази вечер (5 май) в зала 1 на НДК тържествен концерт за жителите и гостите на София. Концертът е под патронажа на президента и върховен главнокомандващ на въоръжените сили, министъра на отбраната и началника на отбраната. Входът е свободен, а началото е в 19 часа. Гвардейският представителен духов оркестър е наследник на първия военен духов оркестър , създаден през 1879 г. във Велико Търново, с диригент Йозеф Хохола. От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група. Днес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия , Франция , Турция , Италия , Унгария , Израел и Русия . Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България. Освен гвардейският духов оркестър под диригентството на подполковник Ради Радев , в тържествения концерт по повод празника на Българската армия ще участва и представителният ансамбъл на Въоръжените сили. Той  е създаден на 1 октомври 1944 г., когато по инициатива на учителя по музика от Първа мъжка гимназия Драган Прокопиев се взема решение към Министерството на войната да се създаде Представителен хор. През годините Военнопредставителният хор увеличава състава си, към него се  включва и танцов  състав. През 1962 г. е създаден Армейският естраден ансамбъл . В състава на ансамбъла се изявяват едни от най-видните български дейци на изкуството и културата – Филип Кутев, Жул Лев, Алипи Найденов, Петър Ступел, Кирил Дончев, Емил Георгиев, Иван Стайков, Ангел Заберски, Димитър Гетов, Петър Петров, Николай Гаубич, Никола Николов, Никола Гюзелев, Боян Лечев, Ана Томова-Синтова, Румяна Барева, Маргрет Николова, Ирина Чмихова, Георги Кордов, Емилия Маркова, Кирил Семов, Стефка Оникян, Кичка Бодурова, Христо Кидиков, Нели Рангелова, Георги Христов, Михаил Белчев, Симеон Щерев и много други= В концерта тази вечер ще участват Орлин Горанов , Маргарита Хранова , Росица Кирилова , Райко Кирилов , Бойка Дангова , фолклорно трио „ Ладена “, квартет „ Армейска песе н“, детска вокална група „ Пим-пам “, мажоретен състав от Ботевград , клуб по спортни танци „ Гранд “ към Военния клуб в Хасково, танцова формация „ Алгара “ и др. Тържественият концерт е с вход свободен . Сподели:", "date": "2019.05.05", "title": "ПРЕДИ ГЕРГЬОВДЕН: Военни оркестри ще изнесат безплатен концерт в НДК"}
{"url": "https://pik.bg/%D0%B2%D0%BE%D1%82%D1%8A%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B0%D0%BB%D0%B1%D0%B0%D0%BD%D1%86%D0%B8%D1%82%D0%B5-%D0%B7%D0%B0%D1%81%D0%B5%D0%B3%D0%B0-%D1%81%D0%B0-%D0%BF%D0%B0%D1%81-news839084.html", "text": "Общините, в които доминира славянското население се намират на върха на списъка на общините с най-голяма избирателна активност до 13 часа (14 часа българско време) на втория тур от президентските избори в Македония, предава скопското електронно издание \"Република\". Най-висока е явката в Крива Паланка, където до 13 часа са гласували близо 40% от избирателите. За разлика от това, в общините, в които мнозинство е албанското население избирателната активност е далеч по-ниска. Нито една албанска община не е в списъка на районите, в които са гласували над 30% от имащите право на глас. Явката на тези места е от 4 до 13%, предаде Фокус. Общини с най-висока избирателна активност до 13 часа: Крива Паланка 39.69% Демир Капия 36.36% Пробистип 34.94% Пехчево 34.77% Свети Николе 34.66% Крушево 34.33% Прилеп 33,87% Кратово 33,82% Гевгелия 33.07% Македонски брод 32,95% Лозово 31.85% Ранковице 31.67% Пехчево 31.53% Неготино 31.27% Novaci 30.89% Щип 30.68% Карбид 30,50% Общини с най-ниска избирателна активност до 13: Арачиново 12.87% Кичево 11.25% Пласница 10.48% Тетово 10.42% Струга 10.15% Студеничани 9.79% Маврово Ростуше 9.15% Сарай 9.07% Липково 8.78% Дебър 8,59% Теарце 8.35% Гостивар 8.18% Център Жупа 6.96% Боговине 6.21% Врабчище 6.12% Желино 4.22% Сподели:", "date": "2019.05.05", "title": "ВОТЪТ ЗА ПРЕЗИДЕНТ: Македонците излязоха да гласуват, албанците засега са пас"}
{"url": "https://pik.bg/%D0%BC%D0%B0%D0%B4%D0%BE%D0%BD%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BF%D0%BE%D0%B4%D0%BB%D0%BE%D0%B6%D0%B5%D0%BD%D0%B0-%D1%81%D1%8A%D0%BC%D0%BD%D0%B0-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D1%81%D0%B8-news838979.html", "text": "Американската поплегенда Мадона призна, че неочаквано е станала жертва на ейджизъм - дискриминация, при която порицават човека заради възрастта му. \"Хората винаги са се опитвали да ме накарат да замълча по различни причини: че не съм достатъчно красива, че не пея достатъчно добре, че не съм достатъчно талантлива, недостатъчно омъжена, сега не им харесва, че не съм достатъчно млада\", сподели тя в интервю пред британския Vogue. Мадона е убедена, че повечето хора, които публикуват негативни коментари по неин адрес, търсят само повод, за да я упрекнат в това, че още е жива. Затова певицата заяви, че обявява война на хейтърите. Сподели:", "date": "2019.05.05", "title": "Мадона се оплака: Подложена съмна дискриминация заради... възрастта си"}
{"url": "https://pik.bg/%D0%BE%D1%82%D0%BA%D1%80%D0%B8%D0%B9%D1%82%D0%B5-%D1%80%D0%B0%D0%B7%D0%BB%D0%B8%D0%BA%D0%B8%D1%82%D0%B5-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%BA%D0%B0%D1%82%D0%B0-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%BF%D1%80%D0%B8-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D0%B8-%D0%BF%D1%80%D0%B8-%D0%B2%D0%B8%D0%B7%D0%B8%D1%82%D0%B0%D1%82-news839068.html", "text": "Открийте разликите: Йотова при посрещането на папата и на руския патриарх. Това коментира под две снимки за сравнение музиканта Виктор Стоянов. И уточни: Горе: Йотова при посрещането на папата Долу: Йотова при посрещането на руския патриарх. Фотосите припомнят, че при посещението на патриах Кирил вицепрезидентката удари коляно пред него, а при папата гледа намръщено. Още тогава социалните мрежи и медиите избухнаха срещу нея и се наложи тя да се обяснява пред обществото по телевизиите. „Отношението ми към руския патриарх е същото като към българския патриарх. Поклонът ми пред руския патриарх е поклон към историята на руската православна църква“, оправда се тогава тя. Сподели:", "date": "2019.05.05", "title": "ОТКРИЙТЕ РАЗЛИКИТЕ: Вицепрезидентката Илияна Йотова при посрещането на папата и при визитата на руския патриарх (СНИМКИ)"}
{"url": "https://pik.bg/%D0%B0%D0%BF%D0%B8-%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%BF%D0%B8%D1%80%D0%B0%D1%82-%D0%BA%D0%B0%D0%BC%D0%B8%D0%BE%D0%BD%D0%B8%D1%82%D0%B5-%D0%BE%D1%82-1400-%D0%B4%D0%BE-2000-%D1%87%D0%B0%D1%81%D0%B0-%D0%BD%D0%B0-6-%D0%BC%D0%B0%D0%B9-news838977.html", "text": "На 6 май, последния от трите почивни дни за Гергьовден, от 14,00 до 20,00 часа се спира движението на камионите над 12 тона по автомагистралите (АМ) и най-натоварените пътища. Това съобщиха от пресцентъра на Агенция „Пътна инфраструктура“. (АПИ) Целта е повишаване на безопасността и увеличаване на пропускателната способност на републиканската мрежа. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Сподели:", "date": "2019.05.05", "title": "АПИ и полицията спират камионите от 14,00 до 20,00 часа на 6 май"}
{"url": "https://pik.bg/%D0%BF%D0%B8%D1%8F%D0%BD-%D0%B2%D0%B8%D0%BB%D0%BD%D1%8F-%D0%B2-%D0%BA%D1%83%D0%BB%D1%82%D0%BE%D0%B2%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%BA%D1%8E%D1%87%D1%83%D0%BA-%D0%BF%D0%B0%D1%80%D0%B8%D0%B6-%D0%B8%D0%B7%D0%BF%D0%B0%D1%82%D0%B8-%D1%81%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%BE-news838905.html", "text": "Почерпен жител на култовия пловдивски квартал \"Кючук Париж\" е глобен заради наглото си и цинично поведение към органи на реда. Това става ясно от решение на районния съд под тепетата. На 24 април около 23:00 часа в Първо РУП е получен сигнал за нарушаване на нощната тишина. На сигнала се отзовали двама полицаи, които посетили улица \"Петър Стоев\" №112. Там установили живущия на адреса нарушител, който започнал да ги обижда. Въпреки отправената забележка той не преустановил поведението си, а продължил да буйства, като заявил, че е употребил алкохол. Това наложило същият да бъде задържан и отведен в полицейското управление, където му е съставен акт за проява на дребно хулиганство. Актът е потвърден от съда, който му е наложил и глобата от 200 лева. Сподели:", "date": "2019.05.05", "title": "Пиян вилня в култовия квартал \"Кючук Париж\", изпати си сериозно"}
{"url": "https://pik.bg/20-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-%D0%BF%D0%BE%D1%81%D1%82%D1%80%D0%BE%D0%B5%D0%BD%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE-%D1%81-%D0%BF%D0%B0%D1%80%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B0-news838913.html", "text": "20 къщи за гости са построени във Варненска област с отпуснати средства по Програмата за развитие на селските райони. Според справка в Държавен фонд \"Земеделие“ над 5,7 млн. лева са субсидиите, отпуснати за изграждането им. Някои от тях са новопостроени, а други са създадени след реконструкция на вече съществуващи вили или малки хотели. Шест от бенефициетите във Варненско са получили по 391 хиляди лева, каквато е и най-високата сума, отпусната за къщите за гости в областта. Най-ниската сума е малко под 48 хиляди лева. 327 договора на обща стойност от близо 435 млн. лв., са сключени по оперативните програми във Варненска област за програмния период 2014-2020 година, уточниха от Областния информационен център в морската столица. Сподели:", "date": "2019.05.05", "title": "20 къщи за гости построени във Варненско с пари от Европа"}
{"url": "https://pik.bg/%D0%BC%D0%B0%D0%B4%D1%83%D1%80%D0%BE-%D1%81-%D0%B3%D0%BE%D1%80%D0%B5%D1%89-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%B0%D1%80%D0%BC%D0%B8%D1%8F%D1%82%D0%B0-%D0%B1%D1%8A%D0%B4%D0%B5%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B7%D0%B0%D1%89%D0%B8%D1%82%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82-%D1%81%D0%B0%D1%89-news838914.html", "text": "Мадуро заяви, че военните трябва да са готови да защитават родината си с оръжие в ръце, ако един ден американската империя дръзне да докосне суверенната територия и свещената земя. Речта на президента във военната база дойде на фона на свикания от опозиционния лидер Хуан Гуайдо нов национален протест, с който да се окаже натиск върху армията да отстрани Мадуро, предава още БГНЕС. Николас Мадуро призова въоръжените сили на страната да бъдат в готовност за евентуална американска офанзива срещу южноамериканската страна. Това стана по време на реч на държавния глава пред военнослужещи в армейска база, съобщава Франс прес. Сподели:", "date": "2019.05.05", "title": "Мадуро с горещ призив към армията: Бъдете готови да защитите страната от САЩ"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB%D0%B5%D1%86-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D1%80%D0%B0%D0%BD%D0%B8%D1%82%D0%B5-%D1%81%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5%D1%88%D0%B5-%D1%83%D0%BB%D1%83%D1%87%D0%B5%D0%BD-%D0%BE%D1%82-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-news838954.html", "text": "Израелец е починал тази нощ, след като е бил поразен от ракета, изстреляна от ивицата Газа към град Ашкелон, съобщиха днес полицията и медии, цитирани от АФП. 60-годишният мъж е бил тежко ранен и е починал в болница. Други четирима израелци са ранени от палестинските ракети. Палестински бойци изстреляха вчера над 250 ракети към Израел, което предизвика десетки ответни въздушни удари по цели в ивицата Газа, а обстрелът наруши едномесечното затишие между враждуващите страни, предаде БТА, цитирайки АП. По данни на израелските военни са загинали 5-6 израелски бойци. Палестинската информационна агенция \"Маан\" съобщи, че са били убити бременна жена и едногодишната й дъщеричка. Поразени са 120 военни обекти на радикалното движение Хамас и \"Ислямски джихад\" на територията на анклава, съобщи пресслужбата на израелската армия, цитирана от ТАСС. Това са тренировъчни бази, цехове за производство на оръжие и тунел, прокопан от \"Ислямски джихад\" под границата в южната час на Газа, база на морските сили на Хамас и сграда на няколко етажа, където е щабът на военното разузнаване на Хамас. Последният изблик на насилие започна в петък, когато палестински снайперист от \"Ислямски джихад\" стреля по израелски войници и рани двама военнослужещи. Израел отвърна с въздушен удар, убил двама членове на Хамас, припомня Ройтерс. Сподели:", "date": "2019.05.05", "title": "Израелец почина от раните си, след като беше улучен от палестинска ракета"}
{"url": "https://pik.bg/%D1%81%D0%B8%D0%BD%D0%BE%D0%B4%D1%8A%D1%82-%D0%BF%D0%BE%D0%B4-%D1%81%D1%83%D1%80%D0%B4%D0%B8%D0%BD%D0%BA%D0%B0-%D0%BF%D0%B0%D0%BF%D0%B0%D1%82%D0%B0-%D0%BC%D0%BE%D0%B6%D0%B5%D1%88%D0%B5-%D0%B4%D0%B0-%D0%B4%D0%BE%D0%B9%D0%B4%D0%B5-%D0%BA%D0%B0%D1%82%D0%BE-%D0%B4%D1%83%D1%85%D0%BE%D0%B2%D0%B5%D0%BD-%D0%B3%D0%BB%D0%B0%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news839027.html", "text": "Разговорът между папа Франциск и патриарх Неофит е протекъл в духа на взаимно разбирателство и християнско братство. Това стана ясно след приключилата среща между двамата висши духовници. Патриархът е говорил в словото си за приемствеността между вековете, но и за това как може да се преодолеят разликите между православието и католицизма Папата също е подчертал приемствеността и говорил за мира и за светите покровители на Източна и Западна Европа. И при двете послания общата и често повтаряната дума е била \"мир\". \"Ние приехме папа Франциск като един държавен глава и му бяха оказани държавни почести, а можеше да дойде тук като духовен глава\", заяви представител на Светия синод. След срещата си с патриарх Неофит папа Франциск проведе тиха молитва пред олтара на Светите братя Кирил и Методий в катедралния храм „Свети Александър Невски“. Сподели:", "date": "2019.05.05", "title": "Синодът под сурдинка: Папата можеше да дойде като духовен глава (СНИМКИ)"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%85%D0%B8%D1%80%D1%83%D1%80%D0%B3-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D1%80%D0%B5%D0%B3%D0%BB%D0%B5%D0%B4%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BF%D0%B0%D1%86%D0%B8%D0%B5%D0%BD%D1%82-%D0%BE%D1%82%D0%BF%D1%80%D0%B0%D1%82%D0%B8-%D0%B3%D0%BE-%D1%81-%D0%B2%D0%B8%D0%BA%D0%B0%D0%B9%D1%82%D0%B5-%D0%BF%D0%BE%D0%BF-news838950.html", "text": "Следствените органи в Русия са се самосезирали след публикации в медиите за шокиращ случай с нарушаване на лекарската етика. Става дума за хирург от болницата в Новоалтайск, който отказал да прегледа възрастен пациент и отпратил него и близките му с думите: \"Викайте поп\". Инцидентът станал на 2 май в Градската болница \"Литвиненко\". Както разказва внучката на 68-годишния пациент, дядо й имал разкъсана жлъчка и кръвоизлив в стомаха и бил откаран в реанимация. Следователите предстои да изяснят всички факти около скандалния случай, а в резултат на проверката ще бъде образувано дело. Сподели:", "date": "2019.05.05", "title": "ШОКИРАЩО: Хирург отказа да прегледа възрастен пациент, отпрати го с: \"Викайте поп\""}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%81-%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D1%87%D0%B8%D1%82-%D0%BA%D1%8A%D0%BC-%D0%B1%D0%BE%D1%80%D0%B8%D1%81%D0%BE%D0%B2---%D1%81%D0%BB%D1%83%D0%B6%D0%B8-%D0%BC%D0%B5%D1%81%D0%B0%D1%82%D0%B0-%D1%81-%D0%BE%D0%BC%D0%BE%D1%84%D0%BE%D1%80%D0%B0-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%BC%D0%B8%D0%B5-news839102.html", "text": "\"Изключителна чест за мен е, че Негово светейшество Папа Франциск избра да служи Неделната света литургия в София с омофора, който му подарих по-рано днес. Това е най-масовото събитие по време на визитата му в България\", написа на страницата си във Фейсбук премиерът Бойко Борисов по повод използването на подаръка от страна на Светия отец по време на светата меса на площад \"Александър Първи\", която приключи преди минути. Много повече от предвидените 7600 души присъстваха на литургията. По-рано днес Борисов подари на Светия отец българско кисело мляко, познато на Франциск от детството му, както и златовезана икона със светите братя Кирил и Методий и омофор, който гостът сложи по време на най-голямото събитие с негово участие по време на визитата му у нас. Утре папа Франциск ще посети бежанския лагер във \"Враждебна\", след което ще отпътува към Раковски. Папа Франциск ще завърши визитата си с послание за мир към целия свят от площад \"Независимост\" утре следобед. Сподели:", "date": "2019.05.05", "title": "ПЪРВО В ПИК: Папа Франциск с голяма почит към Борисов - служи месата с омофора, който премиерът му подари днес (СНИМКИ)"}
{"url": "https://pik.bg/%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D0%BE%D1%82%D1%81%D0%B5%D1%87%D0%B5-71-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B0%D0%B2%D0%B0-%D1%86%D1%81%D0%BA%D0%B0-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-news839028.html", "text": "Бившият треньор на ЦСКА и легенда на клуба - Любослав Пенев публикува пост в официалната си страница във \"Фейсбук\" по повод 71-годишнината от създаването на \"армейския\" отбор. \"71 ГОДИНИ СЛАВА! ЦСКА ЗАВИНАГИ!\", написа Любо Пенев. Ел Голеадор напусна изненадващо треньорския пост на ЦСКА преди няколко дни, което породи горещи дискусии свързани с \"червените\". Сподели:", "date": "2019.05.05", "title": "Любо Пенев отсече: 71 години слава! ЦСКА завинаги"}
{"url": "https://pik.bg/%D0%B3%D0%B8%D0%BD%D0%B5%D0%BA%D0%BE%D0%BB%D0%BE%D0%B3-%D1%88%D0%BE%D0%BA%D0%B8%D1%80%D0%B0-%D0%BC%D0%B8%D1%82%D1%8A%D1%82-%D0%B7%D0%B0-g-%D1%82%D0%BE%D1%87%D0%BA%D0%B0%D1%82%D0%B0-%D0%B5-%D1%80%D0%B0%D0%B7%D0%B2%D0%B5%D0%BD%D1%87%D0%B0%D0%BD-%D1%82%D1%8F-%D0%BD%D0%B5-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-news838980.html", "text": "Доста странен извод прави гинекологът Джен Гънтър. Той изследва митичната G-точка при дамите, която им доставя върховно сексуално удоволствие по време на полов акт. Оказва се, че митът за G-точката е развенчан – тя просто не съществува. Именно това твърди гинекологът Джен Гънтър. Според него тази точка е просто медиен шум, а не научно откритие. Когато през 1950 година д-р Ернест Графенбург я идентифицира, той я описва като грапавина с размера на монета, намираща се в предната горна част на влагалището. Оказва се, че идеята за тази „точка на върховното удоволствие“ е начин да се обясни по-просто така или иначе сложната женска анатомия. Въпросното място, носещо наименованието „G-точка“, представлява много чувствителна зона с 8000 нервни окончания във вътрешността на клитора. Когато жената е възбудена, заради нахлулата кръв тази „точка“ може да увеличи големината си многократно. В сравнение, върху главата на мъжкия пенис има около половината нервни окончания, поради което се смята и че женският оргазъм е далеч по-силен и интензивен. Гинекологът Гънтър призовава и двата пола да спрат търсенето на тази точка и просто да се наслаждават на половия контакт. Сподели:", "date": "2019.05.05", "title": "ГИНЕКОЛОГ ШОКИРА: Митът за G-точката е развенчан, тя не съществува"}
{"url": "https://pik.bg/%D0%BE%D0%B6%D0%B5%D1%81%D1%82%D0%BE%D1%87%D0%B5%D0%BD%D0%B8-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D0%B3%D0%B0%D0%B7%D0%B0-%D0%BC%D0%B0%D0%B9%D0%BA%D0%B0-%D0%B8-%D0%B1%D0%B5%D0%B1%D0%B5-%D1%81%D0%B0-%D1%81%D1%80%D0%B5%D0%B4-%D0%B6%D0%B5%D1%80%D1%82%D0%B2%D0%B8%D1%82%D0%B5-news839032.html", "text": "Ожесточиха се сблъсъците в Ивицата Газа. Майка и детето й на година и половина се сред жертвите на бомбардировките, които Израел извърши в събота. Новата вълна на насилие е от петък, когато от Газа започнаха да обстрелват населените с евреи територии със самоделни ракети. Досега са изстреляни повече от 400. Армията на Израел отвърна с насочени удари от въздуха, като в Газа избухнаха поне 200 бомби и ракети. Най-малко четирима са загинали в Газа само в събота. Двама израелци бяха убити от палестинци, а много от ракетите преодоляха защитата на Израел и нанесоха щети на частни домове. Сподели:", "date": "2019.05.05", "title": "Ожесточени сблъсъци в Газа, майка и бебе са сред жертвите"}
{"url": "https://pik.bg/%D1%81%D0%BB%D0%B5%D0%B4-%D0%B0%D1%80%D0%BC%D0%B5%D0%B9%D1%81%D0%BA%D0%B8%D1%8F-%D1%83%D1%81%D0%BF%D0%B5%D1%85-%D0%BD%D0%B0-%D1%82%D0%B8%D1%87%D0%B0---%D1%81%D1%82%D1%80%D0%B0%D1%82%D0%B5%D0%B3%D0%B0-%D1%81-%D0%BA%D1%83%D0%BB%D1%82%D0%BE%D0%B2%D0%B8-%D1%84%D1%80%D0%B0%D0%B7%D0%B8-news839000.html", "text": "ЦСКА победи Черно море с 3:1 като гост в мач от шампионата. Така \"червените\" запазват реални шансове за триумф в първенството този сезон. \"Армейците\" са на 3 точки изоставане от лидера в таблицата към момента Лудогорец. Между двата тима предстои пряк двубой в София, а ето какви култови фрази заяви почетният президент на ЦСКА Димитър Пенев. \"ЦСКА е едно име и европейско-клубен отбор. Знаете успехите и колко състезатели са минали - и в националните гарнитури. Трябва да задържим тези позиции\". \"...нашето първенство трудно върви - две седмици е гладко, другата седмица - надолу. Като Настрадин Ходжа с магарето. Защо пеша, защо се качва? Той не се качва надолу, а нагоре се качва, защото идва нанагорно\". \"Тройката вече е в кърпичката, запазена. Но амбициите за шампионската титла винаги идват\". Димитър Пенев е убеден, че е нормално в грандове като ЦСКА да се случват треньорски рокади и не е нужно да се търсят сензации по темата, като сега за \"червените\" е много важно да \"тормозят\" водещия тим в таблицата. Стратега в момента е консултант на треньора Митов при \"червените\". Като Добромир стартира начело на \"армейците\" с ценна победа на \"Тича\". Сподели:", "date": "2019.05.05", "title": "След \"армейския\" успех на \"Тича\" - Стратега с култови фрази"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D0%BF%D0%B0%D1%82%D0%B0-%D1%81%D1%8A%D0%B1%D1%80%D0%B0-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0-%D0%BC%D0%B5%D1%81%D0%B0-%D0%BD%D0%B0-%D0%BF%D0%BB%D0%BE%D1%89%D0%B0%D0%B4-%D0%BA%D0%BD%D1%8F%D0%B7-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BF%D1%8A%D1%80%D0%B2-news839079.html", "text": "Неделна литургия на площад \"Княз Александър Първи\" на папа Франциск започна днес следобед. Това е второто основно събитие със Светия отец, на което присъстват гражданите. Това е и най-масовото събитие с участието на Светия отец, като на него присъстват над 7600 души. Литургията представлява традиционна католическа меса, на която освен католици от цялата страна са поканени и представители на властите, както и на другите вероизповедания. Неделната литургия е много тържествена, организирана от папския церемониал-майстор монсеньор Гуидо Марини. Литургията започна 15 минути по-рано от обявения в предварителната програма час. Росен Плевнелиев и съпругата му Деси са на първия ред. Омбудсманът Мая Манолова също пристигна на службата. С \"Христос воскресе\" на църковнославянски език папа Франциск поздрави мнозинството. То му отвърна по канон с \"Воистину воскресе\". \"Господ не очаква идеални ситуации. Той не очаква да се срещне с хора без грехове и разочарования. Господ не се уморява да призовава. В Иисус Бог винаги се опитва да даде нова възможност. Всяка сутрин той ни призовава да го търсим. Когато го приемаме, ние се издигаме по-високо. Когато призивът на Иисус достига живота ни, сърцето ни се обновява\", каза папата. \"Не се страхувай, Господ обича живота ти. Дори когато се страхуваш и да го вземеш в ръце. Бог призовава, Бог изненадва, защото той обича. Любовта е неговият език. Господ ни обича. Една от най-големите пречки днес е,че сме започнали да го възвестяваме не така, както той би искал. Бог е любов. Много свидетели на Възкресението на тази великолепна вяра са сътворили огромни шедьоври, водени от проста вяра и голяма любов\", призова папа Франциск. \"Бъдете влюбени в Христос. Не се страхувайте да бъдете светците, от които тази земя се нуждае\", каза светият отец, с което предизвика бурните аплодисменти на хората.  След което множеството бе призовано да размишлява над думите на папата в тишина. Папата призова мнозинството към молитва. Хората останаха да го слушат, дори след като заваля дъжд. С чадъри и дъждобрани те стояха по време на молитвата. Молитвата \"Отче наш\" бе изпята от църковния хор. Линейки, полиция и жандармерия са на пост по време на месата. Всеки от гостите е снабден с книжка, в която може да проследи литургията. На няколко души им е прилошало, тъй като множеството чака на мястото 4 часа преди да започне събитието. Хората на площада са много повече от обявените предварително 7600 души и продължават да прииждат, въпреки края на месата. Събитието завършва с причастие - свещеници от Ватикана дават причастие на събралите се хора. Монсеньор Христо Пройков благодари на папа Франциск в края на литургията. \"Да се обърнем с молитва за бъдещето на България, на католиците и за мир в света. Бог поиска тук да живеят хора от различни култури. Името на София означава мъдрост\", благодари Христо Пройков. Той подари на папата копие на иконата Света Богородица иверска от Несебър. От София папа Франциск ще посети бежански лагер във Враждебна. След това ще замине за Раковски, където ще се срещне с католици. Вечерта в София той ще произнесе послание за мир към целия свят. \"Бог призовава, Бог изненадва, Бог обича\", каза папа Франциск. Господ знае какво силно изкушение е да се върнем към начина, по който нещата са били преди, каза Светият отец. Той разтълкува, че в Библията мрежите на Петър са символ на изкушаваща носталгия към миналото, на желанието да се върнем към нещата от миналото. \"Пред опита на провала, на болката или факта, че понякога нещата не са така, както сме се надявали, винаги се появява едно опасно изкушение да се обезсърчим и да се предадем\", допълни папа Франциск. \"Господ не чака перфектната ситуация или вътрешни разположения - той ги създава, той не чака да срещне хора без проблеми, разочарования, грехове или ограничения\", каза Светият отец. \"Братя и сестри, Господ никога не се уморява да ни призовава. Силата на любовта преобръща всяка прогноза и знае как да се започне отнов\", посочи папа Франциск. Свети Папа Ронкали, преди да напусне България, заменя името на титулярната си епископия с името на българския град Несебър и запазва тази титла до назначаването си за патриарх на Венеция”, каза монсиньор Христо Пройков. Сподели:", "date": "2019.05.05", "title": "ИЗВЪНРЕДНО В ПИК TV: Папата събра хиляди на католическа меса на площад \"Княз Александър Първи\" (СНИМКИ)"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%B1%D1%83%D1%80%D0%B3%D0%B0%D1%81-news839003.html", "text": "ОД на МВР в Бургас току-що изпрати съобщение, с което потвърди новината за пожара в стола на дирекцията. От полицията уточняват, че сигнал за инцидента е подаден в 9:35 часа. На място са изпратени два противопожарни автомобила, които бързо са потушили огъня. Установено е, че причината е късо съединение от кабел, преминаващ над оканечния таван в административно помещение към стола на Областната дирекция. \"Нанесени са единствено материални щети в това помещение, не е засегната столовата\", съобщиха от полицията. Сподели:", "date": "2019.05.05", "title": "Полицията разкри подробности за пожара в Бургас"}
{"url": "https://pik.bg/%D0%B0%D1%82%D0%B0%D0%BA%D0%B0-%D0%B8%D0%B7%D1%80%D0%B8%D0%B3%D0%BD%D0%B0-%D0%BA%D0%B0%D1%82%D0%BE-%D0%BA%D0%B0%D0%BA%D1%8A%D0%B2-%D0%B8%D0%B4%D0%B2%D0%B0-%D1%82%D1%83%D1%80%D0%B8%D1%81%D1%82%D1%8A%D1%82-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%89%D0%B5-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BB%D0%B8-news839069.html", "text": "Като какъв идва папа Франциск в България? Пост с този въпрос се появи на страницата на партия \"Атака\" във Фейсбук. Папа Франциск не може да се приема за духовен водач, докато е на територията на Православна България. Той може да е тук само в качеството си на турист или държавен глава на Ватикана. Католиците се отделят от Православието през 1054 г. Причината са мегаломанските щения на средновековните римски папи за приемане на главенството им над всички християни в нарушение на всички съборни решения, Символа на вярата и Светите Канони. Да си припомним, че деформациите на папските амбиции добиват форма на кръстоносни походи, имащи уж за цел отвоюването на Йерусалим от исляма, но на практика през 13-ти век се превръщат в престъпни войни срещу православното население по пътя към Божи гроб. Така например един от кръстоносните походи разсипва столицата на Византия Константинопол и рицарите на папата избиват зверски православното население. За първи път е посегнато и на светинята на монашеството – Света гора. Пратениците на предшествениците на Франциск нападат манастирите там и избиват зверски стотици монаси. И един въпрос към папата: Ще се извини ли Франциск за лъжата, че България е отговорна за атентата срещу папа Йоан Павел II? Сподели:", "date": "2019.05.05", "title": "\"Атака\" изригна: Като какъв идва туристът папа Франциск в България? И ще се извини ли"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D1%85%D0%B8%D0%BB%D1%8F%D0%B4%D0%B8-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%82-%D0%BF%D0%B0%D0%BF%D0%B0%D1%82%D0%B0-%D0%BD%D0%B0-%D0%B1%D1%83%D0%BB-%D1%86%D0%B0%D1%80-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB-%D1%81%D0%BD%D0%B8%D0%BC%D0%BA%D0%B8-news839093.html", "text": "Хиляди българи се събраха да аплодират папа Франциск на бул. \"Цар Освободител\". Главата на католическата църква в момента пътува по булеварда със своя папамобил към площад \"Александър I\" и приветства събралото се множество. На площада по програма ще се състои света литургия. Тя ще започне в 16.45 ч. Дикторът предупреди от приготвената за литургията сцена, че по време на службата не трябва да се веят знамена и лозунги. А хората, които искат да получат причастие, трябва преди това да са се изповядали. Сподели:", "date": "2019.05.05", "title": "ПЪРВО В ПИК TV: Хиляди аплодират папата на бул. \"Цар Освободител\" (СНИМКИ)"}
{"url": "https://pik.bg/%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D0%B2%D0%B0%D0%B6%D0%B5%D0%BD-%D1%83%D1%81%D0%BF%D0%B5%D1%85-news838995.html", "text": "Временният треньор на Левски - Георги Тодоров, даде мнението си за победата на \"сините\" с 3:1 над Ботев (Пловдив), в мач проведен на \"Коматево\". \"Играхме, за разлика от предния двубой, по-агресивно и организирано. Имаше по-голямо желание за победа. Победата бе много нужна за спокойствието на отбора. Имаше проблеми през седмицата, особено през първите дни откакто бяхме заедно. Радвам се, че излязоха от това състояние. Играхме по-огранизирано и офанзивно. В състава имаше перфектен Тиам, Нуно Рейш. До края на сезона ще давам шанс на младите футболисти. Радвам се, че той вкара гол, за да се успокои, защото Станислав Иванов има страхотни качества. Радвам се, че успяхме да победим. Важен успех от психологическо естество. Костов имаше проблеми през цялата седмица. Играе трети мач на инжекции и не може да издържи цял двубой\", коментира Тодоров. Сподели:", "date": "2019.05.05", "title": "Наставникът на \"сините\": Важен успех"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%82%D1%83%D0%BD%D0%B8%D1%81-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F-%D1%82%D1%80%D0%B8%D0%BC%D0%B0-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%B8-news838944.html", "text": "Туниската полиция уби трима ислямистки бойци в централния град Сиди Бузид, съобщи източник от силите за сигурност, цитиран от Ройтерс. При операцията вчера полицията е открила също оръжия и муниции. По-рано вътрешното министрество съобщи, че силите за сигурност са осуетили атаки, планирани по време на рамазана, след като тази седмица са арестували \"опасен терорист\". Една от най-светските държави в арабския свят, Тунис, стана мишена за екстремисти, след като беше призната за водеща в демократичните промени през 2011 г., когато избухна въстанието срещу президента автократ Зин ал Абидин бен Али. Тунис преживя три големи ислямистки нападения през 2015 г. Две бяха срещу туристи - в музей в столицата и на плаж в северния град Сус. Третото нападение беше срещу президентски гвардейци. И за трите атаки отговорност пое групировката \"Ислямска държава\", припомня БТА. Сподели:", "date": "2019.05.05", "title": "Полицията в Тунис разстреля трима екстремисти"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%8F%D1%82-%D1%85%D0%BE%D1%82%D0%B5%D0%BB-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D1%85%D0%B0%D0%B4%D0%B6%D0%B8%D0%B4%D0%B8%D0%BC%D0%BE%D0%B2%D0%BE-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B0-%D0%B7%D0%B0%D0%B3%D1%80%D0%B0%D0%B1%D0%B8%D0%BB%D0%B8-%D0%B7-news838825.html", "text": "Скандалът около луксозния хотел на дъщерята на кмета на Хаджидимово стартира още с основите на сградата. Монасите от манастира \"Св. Георги\" са изправени на нокти, тъй като хотелът е в непосредствена близост до Божия храм Манастирът „Св. Великомъченик Георги Победоносец” е известен не само в границите на България. Стотици вярващи от различни религии от Гърция и цялата страна се стичат на храмовия празник всяка година заради поверието, че в нощта на Гергьовден всички болести и недъзи могат да бъдат излекувани. Строежът започва пролетта на метри от входа на манастира. Погребалните шествия минават от там, за да дойдат в манастира и след това да отидат към гробищата. Вместо това обаче, първо трябва да минат през басейна. \"Не е нужно много да обясняваме - само достатъчно е да си представим хора по бански около и пред манастира. Няма нужда от коментар”, възмущава се тогава отец Теофил, игумен на манастира. Въпреки това, луксозният хотел на приближения градоначалник до Корнелия Нинова се изгражда на по-малко от 200 метра от входа на светата обител. Проектът на стойност повече от половин милион лева е съфинансиран от европейската програма за развитие на селските райони. Хотелът е собственост на Катерина Терзиева, а документите за изграждането му са подписани от от баща й - кмета Людмил Терзиев. „Е, като ми е дъщеря, какво да правя?! Какво? Да я спирам? Да не кандидатства никъде, така ли? Какъв е проблемът? Тя ми е дъщеря и да не кандидатства по никакви програми и какво да прави тя?! Това ли са законите в държавата”, коментира тогава пред медии. 27-годишната Катерина завършва финанси и маркетинг в УНСС. Само 2 години след дипломирането си, през 2011 година, основава фирма и кандидатства с проект в Държавен фонд „Земеделие\". Хотелът включва 11 стаи, два апартамента, ресторант и басейн на обща стойност около 600 хиляди лева. По думите на младата бизнес дама, европейската помощ е 400 хиляди, а за остатъка е взела над 100 хиляди лева банков кредит. На практика се оказва, че кметът не само подписва разрешителните документи, но и съфинансира строежа като ипотекира семейно имущество. Въпросът от морален става законов, защото според неврокопския митрополит и монасите в манастира, хотелът е построен на манастирска земя. Всяко лято в манастира „Свети Георги\" над Хаджидимово се организират детски лагери. Емилия Петрунова е един от учителите, които водят децата в светата обител вече 20 години. „Нямам никакъв спомен там, на мястото, където сега е строежът, някакви култури да е имало, нещо да се е отглеждало. Точно оттам минаваше една от преките пътеки - ние тогава слизахме по-често долу до Хаджидимово до пощата, те да се обаждат на близки”, казва преподавателката. След изваждането на документ за собственост, имотът е продаден не на друг, а именно на кметската дъщеря, която участва с него в програмите за европейски пари. Сподели:", "date": "2019.05.05", "title": "ЖЕСТОКА НАГЛОСТ: Луксозният хотел на кмета на Хаджидимово на метри от манастира, заграбили земята на светата обител"}
{"url": "https://pik.bg/%D0%BF%D0%B0%D0%BF%D0%B0%D1%82%D0%B0-%D0%BE%D1%82%D0%B8%D0%B4%D0%B5-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82---%D1%81%D0%B8%D0%BD%D0%BE%D0%B4%D1%8A%D1%82-%D0%B3%D0%BE-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%81-%D1%86%D0%B5%D0%BB%D1%83%D0%B2%D0%BA%D0%B0-%D0%BF%D0%BE-%D0%B1%D1%83%D0%B7%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-news839008.html", "text": "Папа Франциск пристигна в Синодалната палата на Светия синод на БПЦ . Той беше посрещнат на входа от Западно и средноевропейския митрополит Антоний. Двамата се целунаха по бузите и след това митрополит Антоний съпроводи главата на Римокатолическата църква до залата, където ще го очаква патриарх Неофит. Пред сградата на светия Синод са се събрали множество вярващи, които посрещнаха папата с възгласите „Папа Франциск“, „Папа Франческо“ и „Да живее папата“. Сподели:", "date": "2019.05.05", "title": "Папата отиде на среща с патриарх Неофит - Синодът го посрещна с целувка по бузата (СНИМКИ)"}
{"url": "https://pik.bg/%D1%81%D0%B8%D0%BD%D0%BE%D0%B4%D1%8A%D1%82-%D1%81-%D0%BA%D1%83%D0%BB%D1%82%D0%BE%D0%B2-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%B0%D0%BF%D0%B0%D1%82%D0%B0-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%B0%D0%BD%D1%82%D0%BE%D0%BD%D0%B8%D0%B9-%D0%B4%D0%B0-%D0%B1%D1%8F%D1%85%D0%B0-%D0%BF%D0%BE%D0%BA%D0%B0%D0%BD%D0%B8%D0%BB%D0%B8-%D1%86%D0%B8%D1%80%D0%BA-%D0%B4%D1%8E-%D1%81%D0%BE%D0%BB%D0%B5%D0%B9-%D0%BA%D0%B0%D1%82%D0%BE-news839011.html", "text": "Няма проблем или напрежение между Българската православна църква (БПЦ) и Ватикана. Това коментира пред радио Дарик Западно и средноевропейският митрополит Антоний. „Според каноните не може да имаме обща молитва с католическата църква, нито да участваме в каквито и да било съвместни и богослужения. Това е в самия устав на Българската православна църква…, бих искал ясно да подчертая, че Светият синод и българският патриарх оказват нужното гостоприемство на папа Франциск“, допълни още най-младият митрополит в страната. “Ако някой мисли, че има някакво напрежение, то е инспирирано от трети лица, които нямат нищо нито с Ватикана, нито с Българската православна църква. При такава значима визита като идването на папа Франциск в България, естествено, ще се опитат някои хора да изкарат дивиденти на гърба на БПЦ и на Ватикана и да се явяват като мними посредници без никой да ги е молил за това”, каза митрополит Антоний. “Имаше коментари, че програмата на папа Франциск била много скучна и аз се шегувам, да бяха поканили Цирк дю Солей, като искат да им е по-интересно. Ватикана строго следва определената си програма, много държат на протокола и затова веднъж решена програма, няма как да се промени в движение, не може да има генерални импровизации. Папа Франциск е известен с това, че е нетрадиционен човек и много често излиза извън рамките на програмата. Но що се касае до основни, фундаментални въпроси, касаещи общата молитва, тя няма как да бъде между православни и католици”, подчерта митрополит Антоний. Сподели:", "date": "2019.05.05", "title": "Синодът с култов коментар за папата! Митрополит Антоний: Да бяха поканили Цирк дю Солей, като искат да им е по-интересно"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%B0%D1%81%D0%B8%D0%BC-%D0%B0%D0%B4%D0%B5%D0%BC%D0%BE%D0%B2-%D0%B8-%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%B0%D1%81%D1%8F-%D0%BF%D0%B5%D0%B5%D0%B2%D0%B0-%D0%BF%D0%BE%D1%81%D0%B5%D1%82%D0%B8%D1%85%D0%B0-%D1%81%D0%B5%D0%BB%D0%B0-%D0%B2-%D0%BE-news839014.html", "text": "Кандидатът за евродепутат от ГЕРБ Асим Адемов и народният представител Ася Пеева посетиха села в община Руен – една от големите общини със смесено население в област Бургас, където в последните години ГЕРБ трайно реализира успешните си политики. В с. Трънак те се срещнаха с жители на селото и обсъдиха проблемите им. Всички се обединиха около идеята, че няма религия, която да поощрява омразата и тероризма. „Ние в ГЕРБ не делим хората по етнос. Важно е днес, когато в Европа се надигат националистически настроения, ние в България да запазим мирното съжителство, както досега, на хората от различни религии“, заяви Адемов. При срещата в с. Планиница, жителите на селото изразиха опасенията си от намеренията на общинска администрация да слее паралелките в основното училище, в което се обучават 80 деца. По думите им тях, това ще повлияе негативно върху качеството на образованието и поискаха съдействие за разрешаване на казуса. Кандидатът за евродепутат Асим Адемов и Ася Пеева, която е член на парламентарната Комисия по образование коментираха, че ще се запознаят в детайли с казуса и ще търсят решение на проблема. „Образованието е ключът към бъдещето не само на България, но и на Европа. Благодарение на ГЕРБ то бе изведено като приоритет в управлението на страната ни и аз ще продължа да отстоявам тази позиция. Учителските заплати бяха увеличени с 10% от тази година, очаква се и още работа в тази посока. В следващият програмен период ще бъдат отпуснати 18 млрд. лв., като съществена част от тях ще бъдат насочени към образованието. Европа не е далеч от нас, ние сме част от нея и това се усеща и вижда по време на посещението ми в различни населени места“, коментира Адемов. Сподели:", "date": "2019.05.05", "title": "Кандидатът за евродепутат Асим Адемов и народният представител Ася Пеева посетиха села в община Руен"}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D1%81-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D1%81%D0%BF%D0%B5%D1%81%D1%82%D1%8F%D0%B2%D0%B0%D0%BC%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-40-%D0%BC%D0%BB%D0%BD-%D0%B5%D0%B2%D1%80%D0%BE-%D0%B3%D0%BE%D0%B4%D0%B8%D1%88%D0%BD%D0%BE-news839016.html", "text": "Бях докладчик по досието, с което Европейският парламент сложи край на апостилите и нуждата от легализация на официални документи в ЕС. С новите правила спестяваме на европейците 40 млн. евро годишно. Освен че няма да се налага да плащат около 100 евро на документ, хората, които работят, учат или живеят в друга държава-членка, вече няма да тичат по различни институции заради акт за раждане, удостоверение за семейно положение или постоянен адрес например. Това заяви кандидатът за евродепутат от листата на ГЕРБ и СДС Емил Радев при срещата си с жители на с. Вълнари, община Никола Козлево. Той увери, че ще се бори при преразглеждането на нормативния акт след 2 години да се въведе и автоматично признаване на дипломите и удостоверенията за квалификация, както и на документи като решения на ТЕЛК и актуално състояние на фирмите. „Ще продължа да се боря и срещу двойните стандарти при храните, защото постигнахме много, създадохме механизъм за санкциониране на нарушителите, но трябва да гарантираме общоевропейски контролен орган, който да следи, че и в Източна Европа ще се предлагат храни и напитки със същото високо качество и на ниски цени, както в Западна Европа”, изтъкна Радев. Той припомни, че от 10 години се бори в България да няма „вечни длъжници”. „Според статистиката срещу 600 000 български граждани има заведени изпълнителни дела. Важно е да има механизъм за разсрочване и опрощаване на задълженията, така че да гарантираме втори шанс на хората, които са изпаднали в затруднение и дължат пари на банки, към електроразпределетелно дружество, топлофикация, частно лице кредитор или към фирма. За съжаление, в България даже след смъртта ни нашите деца продължават да дължат”, изтъкна Емил Радев. Той припомни, че след като многократно е внасял промени в българското законодателство, е успял да прокара в европейска директива текст, в който изрочно се казва, че държавите-членки трябва да въведат възможностите за освобождаване от дългове в най-кратки срокове. Акцент в разговорите в с. Вълнари бе и темата за сигурността. „През 2015 г. в ЕС влязоха над 1 млн. бежанци и нелегални имигранти, но след предприетите мерки за сигурност през първото тримесечие на тази година в Съюза са влезли 8883 души. С подкрепата на европейските ни партньори българската граница е най-добре охраняваната в целия ЕС, затова отчитаме и почти нулев натиск по границата ни с Турция”, подчерта Емил Радев и разясни ролята на Европейската гранична и брегова охрана за ефективния контрол. „В следващия Европарламент е важно да защитим предвиждания за България бюджет от 18 млрд. лв. за новия програмен период. Това означава повече средства за обновяване на пътища и площади, за осъществяване на програми за заетост и обучение на младите хора, за подкрепа на бизнеса, така че да стане по-конкурентоспособен и да се повишават доходите”, категоричен бе кандидатът за евродепутат. Областният координатор на ГЕРБ и кмет на Шумен Любомир Христов благодари на Емил Радев, че в качеството си на евродепутат през последните 5 години винаги е бил съпричастен на случващото се в областта. „С негова подкрепа ученици и граждани на Шумен получиха възможност да се запознаят отблизо с работата на европейските институции”, отбеляза още Любомир Христов. Кметът на община Никола Козлево Ешреф Реджеб на свой ред призова хората както живеят, работят и празнуват заедно, независимо от религията си, така заедно да защитят и европейския курс на България. „Номер 12 в бюлетината и подкрепа за хора като г-н Емил Радев ще гарантира повече европейски перспективи за страната ни и за развитието на населените места”, заключи той. По-рано вчера заедно с Любомир Христов Емил Радев присъства на националното първенство по карате „Шинкиокушин” в Шумен. Двамата бяха сред гостите на спортното събитие по покана на сенсей Даниел Димитров от СКК „Киокушин”, който е организатор и домакин на състезанието. „Арена Шумен е прекрасен пример за резултатите от активната работа, с която се отъждествява управлението на ГЕРБ”, категоричен бе Радев. Сенсей Даниел Димитров информира, че първенството се провежда за първи път в Арена Шумен, а отзивите от клубовете, които представляват над 30 града в страната, са отлични. Сподели:", "date": "2019.05.05", "title": "Емил Радев: С нови правила за документите спестяваме на европейците 40 млн. евро годишно"}
{"url": "https://pik.bg/%D0%B1%D0%BD%D1%82-%D1%81%D1%8A%D1%81-%D1%81%D1%82%D1%80%D0%B0%D1%88%D0%B5%D0%BD-%D0%B3%D0%B0%D1%84-%D0%B7%D0%B0-%D0%BF%D0%B0%D0%BF%D0%B0%D1%82%D0%B0-news839009.html", "text": "Голям гаф на БНТ втрещи зрителите тази сутрин. По време на официалното посрещане на папа Франциск в София телевизията излъчи резултатите от анкета на тема \"Какво е вашето отношение към папа Франциск?\". Вместо обаче диаграмата да покаже правилния резултат, в ефир излезе пълен хаос на вота. С най-голям процент се появи отговор \"Отрицателно\", който пък не се връзваше по никакъв начин с общата сметка на гласовете. От тази анкета май разбрахме само, че някой в телевизията не харесва папата, коментират зрители. Сподели:", "date": "2019.05.05", "title": "БНТ със страшен гаф за папата"}
{"url": "https://pik.bg/%D0%BA%D1%8A%D1%80%D0%BD%D0%B0%D1%80%D0%B5-%D0%B2%D1%80%D0%B8-%D1%80%D0%BE%D0%BC%D0%B8-%D0%B2%D0%B8%D0%BB%D0%BD%D1%8F%D1%85%D0%B0-%D1%81-%D0%BD%D0%BE%D0%B6%D0%BE%D0%B2%D0%B5-%D0%B2-%D0%BA%D1%80%D1%8A%D1%87%D0%BC%D0%B0-%D0%BD%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B8-%D0%B1%D0%B0%D0%BB-news839017.html", "text": "Роми нахлуха с ножове в заведение в Кърнаре. Инцидентът станал по време на абитуриентския бал на дъщерята на собственика на заведението, което се намира в центъра на селото, уточнява \"Карлово прес\". Около 23,30 часа са влезли двама роми, поискали да останат. Тъй като заведението е било затворено за външни посетители, са били помолени да напуснат многократно. Те излезли, псувайки и плюейки. След около 10 минути се върнали с ножове. Нападнали един от мъжете. Хванали го и тогава е бил подаден сигнал на 112. След 5 минути пред заведението имало тълпа от роми, които започнали да чупят прозорци с брадви. Искали да влязат в заведението. В този час в селото има мирен протест. Сподели:", "date": "2019.05.05", "title": "Кърнаре ври! Роми вилняха с ножове в кръчма на абитуриентски бал"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2%D0%BE-%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D0%B4%D1%83%D0%BD%D0%B0%D0%B2-%D0%BC%D0%B8%D0%BA%D1%80%D0%BE%D0%B1%D1%83%D1%81-%D0%B8%D0%B7%D0%BB%D0%B5%D1%82%D1%8F-%D0%BE%D1%82-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D0%B0%D1%80%D1%87%D0%B0%D1%80-%D0%BB%D0%B8%D0%BD%D0%B5%D0%B9%D0%BA%D0%B8-%D0%BA%D0%B0%D1%80%D0%B0%D1%82-%D1%80%D0%B0%D0%BD%D0%B5%D0%BD%D0%B8%D1%82%D0%B5-news839021.html", "text": "7 души са пострадали при катастрофа на пътнически микробус в района на село Арчар, съобщиха от ОД на МВР-Видин. Заради тежкия инцидент движението в участъка е затруднено. Бусът, в който са пътували 7 души, се е движил от Арчар в посока Видин. Малко след излизане от селото бусът е самокатастрофирал, като вероятната причина е несъобразена с мократа настилка скорост. До момента са прегледани трима от пътувалите в него, съобщава \"Булнюз\". Пострадалите са с различни контузии, все още не е ясно дали има опасност за живота им, като част от тях се извозват с линейки до болнично заведение. Движението в района е затруднено и в посока Видин, и в посока село Арчар. Сподели:", "date": "2019.05.05", "title": "КЪРВАВО МЕЛЕ КРАЙ ДУНАВ: Микробус излетя от пътя край Арчар, линейки карат ранените"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82%D1%8F-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BF%D0%BB%D0%BE%D0%B2%D0%B4%D0%B8%D0%B2-%D0%B4%D0%B6%D0%B8%D0%BF-%D0%BF%D0%BE%D0%BC%D0%BB%D1%8F-%D0%BA%D0%BE%D0%BB%D0%B0-%D0%BC%D1%8A%D0%B6--news839019.html", "text": "Тежка катастрофа е станала преди минути на пътя Асеновград-Пловдив, научи ПИК от свои източници. Не е ясно колко коли участват в инцидента, но на място има три линейки и много полиция. Заради катастрофата движението и в двете посоки е спряно, а опашките са километрични, уточнява \"Марица\". По първоначални данни в участъка от кръговото движение до КЦМ към Асеновград е настъпил челен удар между джип \"Мерцедес\" и лек автомобил \"Тойота\". На място са загинали мъж и жена от колата, трима от мерцедеса са пострадали и са откарани в болница за прегледи. Предстои да бъде установена самоличността на жертвите и ранените. На място са полицейски служители, които подпомагат трафика. Местопроизшествието е запазено, извършва се оглед. Причините се изясняват. Сподели:", "date": "2019.05.05", "title": "ОТ ПОСЛЕДНИТЕ МИНУТИ: Тежка катастрофа блокира пътя Асеновград-Пловдив! Джип помля кола, мъж и жена загинаха (ОБНОВЕНА)"}
{"url": "https://pik.bg/%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-news838989.html", "text": "От официалния сайт на ЦСКА се обърнаха към феновете на клуба по празничен повод за гранда. Ето какво пишат от \"червения\" отбор, без редакторска намеса: \"Честит празник, армейци! Днес любимият ни ЦСКА празнува своя 71-и рожден ден! Славната история на клуба ни е изградена с много възходи, велики мачове, успехи и трофеи, но и с немалко трудности и препятствия, които заедно преодолявахме през годините. ЦСКА винаги е оцелявал благодарение на безкрайната обич и безрезервната подкрепа на своите фенове. Не спирайте да подкрепяте ЦСКА! ЦСКА е начин на живот.. да го изживеем заедно!\". Сподели:", "date": "2019.05.05", "title": "На \"Армията\" празнуват"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%B4%D0%BD%D0%B5%D1%81-%D0%B5-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D1%81%D0%B5%D0%BA%D1%81%D0%B0-%D0%B4%D0%BE%D0%B1%D0%B0%D0%B2%D0%B5%D1%82%D0%B5-%D0%BD%D0%BE%D0%B2-%D0%BD%D1%8E%D0%B0%D0%BD%D1%81-%D0%B8%D0%B7%D0%BF%D1%80%D0%BE%D0%B1%D0%B2%D0%B0%D0%B9%D1%82%D0%B5-%D0%BD%D0%BE%D0%B2%D0%B8-%D1%82%D0%B5%D1%85%D0%BD%D0%B8%D0%BA%D0%B8-%D0%B8-%D0%BF%D0%BE%D0%B7%D0%B8-news838941.html", "text": "05.05.19 Ако в този ден чувствате неприязън към някого, това е предупреждение, че трябва да се освободите от този човек. 2 лунен ден от 06:52ч до 07:25ч на 6 май Символ на този лунен ден е рогът на изобилието. Това посочва в своя дневен хороскоп астрологът Ивелина Пенчева. Към нас приижда нова космическа енергия и трябва да се приемат даровете на щедрата Вселена. Всичко, което идва в този ден, ще бъде полезно и ще бъде важно при изпълнението на плановете, дори и да причини известен дискомфорт. Важно е да запазите вътрешна увереност в действията си и в правилността на намеренията си. При решаването на важни въпроси се придържайте към традиционните решения и проверените методи. Трябва да се избягват негативни емоции, конфликтите. Не бива да се проявява алчност и агресия. Ако в този ден чувствате неприязън към някого, това е предупреждение, че трябва да се освободите от този човек. Бъдете добри и щедри, великодушни и милосърдни. Вслушвайте се в своята интуиция. Общувайте с приятни на сърцето ви хора, посещавайте културни мероприятия. В този ден молитвите имат голямо значение особено произнесени в храм, но те трябва да се отнасят сега само до вас. За днешния ден е напълно нормално да изпитате глад и зверски апетит, но трябва да се въздържате и да не преяждате. Подходящо е за йога и други физически практики. Да се внимава с приема на лекарства и алкохола. Може да предприемете в семейството някои реформи. Ако отдавна искате да промените нещо, то сега е момента да го предприемете, особено що касае и другите членове на семейството. Втори лунен ден е празник за секса, затова той трябва да бъде празничен, забавен, оригинален. Идеалното време да добавите към сексуалния си живот нещо ново, неизвестно, нов нюанс, да изпробвате нови техники и пози. Подстрижката подобрява здравето и състоянието на всички органи на чувствата – очите, слуха, прочиства носовите канали. Освен това подобрява работата на отделителната и храносмилателната системи. След нея косите ви може да започнат да се навиват. Сънищата биват конкретни и ярки, което улеснява тълкуването им. Образите на сънищата ви могат да послужат като пряко указание как да действате, но трябва да ги тълкувате правилно, а не да ги приемате буквално. Днес е 16 слънчев ден – Този слънчев ден отрича всякакъв хаос, безредие, суетене. Всичко трябва да е чисто, приведено в абсолютен ред. Препоръчва се да се подрежда, да се съблюдава дисциплина и чистота. По-малко да се говори и да се следи всяка казана дума. Денят е хубав за хората, които са отговорни, ясни и изпълнителни. Ден на справедливостта и за изплащане на дълговете. Не трябва да се лъже, да се нарушава клетва или обещание. Честито новолуние! Пожелавам ви много нови и позитивни неща в живота, най-вече нов късмет, който да включва всичко! Сподели:", "date": "2019.05.05", "title": "АСТРОЛОГ: Днес е празник на секса, добавете нов нюанс, изпробвайте нови техники и пози"}
{"url": "https://pik.bg/%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%B5%D0%B4%D0%B8%D0%BD-%D0%BE%D1%82-%D0%B3%D0%BB%D0%B0%D0%B2%D0%B0%D1%82%D0%B0%D1%80%D0%B8%D1%82%D0%B5-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-news838939.html", "text": "Отряд на специалните сили на афганистанската полиция е ликвидирал един от екстремистите, които ръководят дейността на терористичната групировка \"Ислямска държава\" в северните райони на Централна Азия, предаде агенция \"Хама прес\", като се позова на министерството на вътрешните работи, съобщи ТАСС. Главатарят на ИД, известен с прозвището Муфти Узбек, е бил убит близо до селището Дахана Гори в североизточната провинция Баглан. В съобщението на вътрешното ведомство се посочва, че Узбек е отговарял за дейността на ИД в северните части на Афганистан, където ръководел планирането и организацията на терористични атаки. Освен това се занимавал със снабдяването и финансирането на ИД в Централна Азия. В операцията са били ликвидирани още трима бунтовници от ИД, съобщи БТА. Сподели:", "date": "2019.05.05", "title": "Ликвидираха един от главатарите на \"Ислямска държава\""}
{"url": "https://pik.bg/%D0%BE%D0%B1%D1%80%D0%B0%D1%82-%D0%B8%D1%82%D0%B0%D0%BB%D0%B8%D1%8F-%D0%BF%D1%80%D0%B8%D0%B5%D0%BC%D0%B0-600-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-news838900.html", "text": "Очаква се в близките седмица мигрантите да бъдат транспортирани по въздух до Италия. Те трябва да бъдат разпределени на различни места в Италия и да им бъде предложено езиково обучение и друга подкрепа благодарение на финансови средства, осигурени от общността Сант Еджидио и Католическата църква. Съгласно предишни споразумения за \"хуманитарен коридор\", организирани от общността Сант Еджидио, Италия е приела 1600 кандидати за убежище от лагери в Ливан и около 500 от Етиопия. Италия е съгласна да приеме 600 мигранти, които в момента живеят в Етиопия, Нигер и Йордания, а грижата за тях ще поеме Католическата църква, съобщава БТА. Сподели:", "date": "2019.05.05", "title": "ОБРАТ: Италия приема 600 мигранти заради споразумение"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D1%82%D0%BE%D0%BC%D0%B8%D0%BD%D0%B0-%D0%BD%D0%B5%D0%B4%D0%B5%D0%BB%D1%8F-%D0%B5---%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81%D0%B2%D0%B5%D1%82%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D1%82%D0%BE%D0%BC%D0%B0-%D0%BD%D0%B0%D1%80%D0%B5%D1%87%D0%B5%D0%BD-%D0%BD%D0%B5%D0%B2%D0%B5%D1%80%D0%BD%D0%B8-%D1%87%D0%B5%D1%80%D0%BF%D1%8F%D1%82-%D0%BF%D0%B5%D1%82-%D0%B8%D0%BC%D0%B5-news838898.html", "text": "Днес е Томина неделя - почитаме се паметта на Тома, един от 12-те Христови ученици, известен с прозвището Неверни. Това наименование идва от евангелските текстове, в които разказват, че когато мълвата за изчезналото тяло Господне се разнесла, единствен апостол Тома не повярвал. За да се убеди в чудото, поискал да пипне раните от гвоздеите, с които Иисус бил прикован на кръста. След възкресението Си Спасителят се явил на учениците, но апостол Тома не бил сред тях. Апостолите му казали: \"Видяхме Господа\", но той не искал да им повярва докато сам не Го види с очите си и докато не попипа Неговите рани: \"Ако не видя на ръцете Му раните от гвоздеите и не сложа ръка на ребрата Му, няма да повярвам\". Осем дни по-късно апостолите се били отново събрали, а заедно с тях бил и Тома. Господ отново им се явил и казал на ап. Тома: - Дай си пръста тук и виж ръцете Ми, дай ръката си и я сложи на ребрата Ми. И не бъди невярващ, а вярващ. Понеже Ме видя, повярва ли? Блажени са тези, които без да видят, са повярвали. Със страх и трепет свети Тома видял раните на Спасителя и попипал Неговите животворни ребра, а след това рекъл: - Господ мой и Бог мой! Така свети апостол Тома със своето неверие още повече утвърди сред християните вярата в Него. Със своята постъпка той даде на всички да разберат и да се уверят, че Господ е възкръснал не привидно, нито пък с друго тяло, но със същото, с което пострада заради нашето спасение и с което впоследствие се яви на Своите ученици. На Томина неделя жените повторно боядисват яйца и ги раздават за душите на покойните си близки, като вярват, че така ще ги предпазят от превъплъщаване. - този преподобен живял при царуването на император Константин Велики и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на Горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици. Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот. Сподели:", "date": "2019.05.05", "title": "ГОЛЯМ ПРАЗНИК: Томина Неделя е - почитаме свети апостол Тома, наречен Неверни! Черпят пет имена, а жените задължително трябва да правят това"}
{"url": "https://pik.bg/%D0%BD%D0%B0-%D1%81%D0%BC%D0%B5%D1%82%D0%BA%D0%B0-%D0%B4%D0%BE-44-%D1%81%D1%82%D0%BE%D1%82%D0%B8%D0%BD%D0%BA%D0%B8-%D0%B7%D0%B0-%D0%BC%D0%B8%D0%BD%D1%83%D1%82%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B2-%D0%B5%D1%81-news838902.html", "text": "От 15 май тази година започва да се прилага регулация на цените на международните повиквания и на кратките текстови съобщения в рамките на Европейския съюз. След тази дата цените на дребно за мобилни и фиксирани повиквания от една до друга държава в Европейския съюз не трябва да превишават 19 евроцента на минута. Ценовият таван за кратко текстово съобщение в рамките на съюза ще бъде 6 евроцента за съобщение, предава \"Монитор\". Максималните цени в български левове с ДДС не следва да превишават 0,445 лв. на минута за повиквания и 0,14 лв. на съобщение, съобщават от Комисията за регулиране на съобщенията. Ценовите ограничения ще важат за тарифи за потребители – физически лица. Доставчиците на услугите, които ще променят прилаганите от тях цени за частни клиенти, следва да информират своите клиенти за това обстоятелство, като публикуват информация на страниците си в интернет и в магазините от търговската мрежа, както и по друг подходящ начин. Сподели:", "date": "2019.05.05", "title": "НА СМЕТКА: До 44 стотинки за минута разговор в ЕС"}
{"url": "https://pik.bg/%D1%87%D0%B5%D1%80%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%BE%D1%82-%D0%B1%D0%BD%D1%82-news838936.html", "text": "Отиде си топ журналистката от БНТ Снежана Атанасова. Тя е починала на 4 май сутринта. Снежана Атанасова беШЕ популярно лице на родната телевизия през 80-те и 90-те години. Тя бе юристка по образование и журналистка по призвание. Направи едни от най-силните социални предавания с участваща публика. Предаването й „Изборът” по БНТ бе култово и като анализ и като публицистика Снежана Атанасова бе автор и водещ на „Актуална антена”, „Анкети”, „Изборът”, „Частен случай”. Силното й журналистическо присъствие на разследващ журналист бе плод на изключителна подготовка за всяко предаване, отлично владеене на юридически казуси и анализ на заснетите факти. Силното й излъчване като външност от екрана, допринасяше допълнително за въздействието на нейните предавания и голямата им популярност. Не случайно имаше желание да преподава на бъдещи журналисти, което не можа да сбъдне. Публицистиката й ще остане сред най-силните изяви в родната ни журналистика. Сподели:", "date": "2019.05.05", "title": "ЧЕРНА ВЕСТ: Почина известна журналистка от БНТ"}
{"url": "https://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D1%80%D0%B0%D0%B7%D0%B2%D0%B0%D0%BB%D1%8F-%D1%82%D1%8A%D0%BC%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%BD%D0%B0%D0%B4%D0%B2%D0%B8%D1%81%D0%B2%D0%B0%D1%82-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B2%D0%B0%D0%BB%D0%B8-%D0%B4%D1%8A%D0%B6%D0%B4-%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BF%D0%B0%D0%B4%D0%B0%D1%82--news838901.html", "text": "През следващото денонощие облачността над страната ще е предимно значителна. На места ще има превалявания от дъжд. По-съществени и придружени с гръмотевици ще са валежите по-късно след обяд и вечерта в западните райони и Южните Родопи. Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. Привечер вятърът в Западна България ще се ориентира от запад и ще отслабне. Остава топло, с максимални температури предимно между 20° и 25°, минимални – между 8° и 13°. Атмосферното налягане е по-ниско от средното за месеца и продължава да се понижава. Над планините ще е предимно облачно. На места ще има валежи от дъжд, по-късно след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Остава топло, с максимална температура на 1200 метра около 14°, на 2000 метра - около 8°. Над Черноморието облачността ще е променлива. След обяд на отделни места ще превали и се очаква валежът да е цветен (ще съдържа прах от Сахара). Ще духа умерен и силен юг-югоизточен вятър. Максимални температури на въздуха 18-22°. Температурата на морската вода е 14-15°. Вълнението на морето ще е 2-3 бала. На 05.05.2019 слънцето ще изгрее в 06:17 часа и ще залезе в 20:31 часа. Продължителност на деня 14:14 часа. На 05.05.2019 луната ще изгрее в 06:52 часа и ще залезе в 21:03 часа. Осветеност на диска в 0h UT 0 %. Фаза на луната: след новолуние преди първа четвърт. Сподели:", "date": "2019.05.05", "title": "ВРЕМЕТО СЕ РАЗВАЛЯ: Тъмни облаци надвисват над България, ще вали дъжд, а температурите падат (КАРТА)"}
{"url": "https://pik.bg/%D0%BC%D0%B0%D1%80%D0%B0%D1%82%D0%BE%D0%BD-%D0%B1%D0%BB%D0%BE%D0%BA%D0%B8%D1%80%D0%B0-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news838942.html", "text": "Няколко улици и булеварди в Пловдив ще бъдат поетапно затворени заради „Маратон Пловдив 2019“.  Той ще се проведе от 08:00 ч. до 13:30 ч. днес. Ограниченията се налагат с цел безопасността на състезателите и зрителите и важат за трасето, по което ще премине маратонът. Автобусите от масовия градски транспорт ще бъдат пропускани, като шофьорите са предупредени да карат бавно и внимателно. Ето маршрутът на „Маратон Пловдив 2019“ – 42 километра: площад „Стефан Стамболов“ – ул. „Княз Александър I“ – ул. „Константин Стоилов“ – ул. „Криволак“ – ул. „Съборна“ (до Хисар Капия) – ул. „Цанко Лавренов“ – ул. „Цар Шишман“ – площад „Житен пазар“ – бул. „Шести септември“ – бул. „Цар Борис III Обединител“ – бул. „Христо Ботев“ – бул. „Източен“ – бул. „Санкт Петербург“ – алея 8, парк „Лаута“ – ул. „Георги Данчов“ – ул. „Съединение“ – бул. „Освобождение“ – бул. „Асеновградско шосе“ – бул. „Цар Симеон“ – ул. „Ягодовско шосе“ – бул. „Цариградско шосе“ – бул. „Шести септември“ – през ул. „Владая“ към бул. „Марица-юг“ – бул. „Марица-юг“ – „Гребна база“ – бул. „Шести септември“ – от кръстовището с ул. „Пещерско шосе“ – ул. „Ясна поляна“ – бул. „Копривщица“ –алеята на Младежкия хълм –ул. „Любен Каравелов“ – бул. „Васил Априлов“ – колелото на Централна гара – ул. „Иван Вазов“ – ул. „Авксентий Велешки“ – Цар-Симеоновата градина –ул. „Найден Геров“ – ул. „Дондуков“ – ул. „Преслав“ – ул. „Александър Екзарх“ – ул. „Христо Г.Данов“ – ул. „Княз Александър I“ – финал на площад „Стефан Стамболов“. Маршрут на полумаратона – 21 километра: площад „Стефан Стамболов“ – ул. „Княз Александър I“ – ул. „Константин Стоилов“ – ул. „Криволак“ – ул. „Съборна“ (до Хисар Капия) – ул. „Цанко Лавренов“ – ул. „Цар Шишман“ – площад „Житен пазар“ – бул. „Шести септември“ – бул. „Цар Борис III Обединител“ – бул. „Христо Ботев“ – бул. „Източен“ – бул. „Санкт Петербург“ – алея 8, парк  „Лаута“  – ул. „Георги Данчов“ – ул. „Съединение“ – бул. „Освобождение“ – бул. „Цар Симеон“ – ул.“Ягодовско шосе“ – бул. „Цариградско шосе“ – бул. „Шести септември“ – през ул. „Владая“ към бул. „Марица-юг“ – бул. „Марица-юг“ – ул. „Висла“ – ул. „Райко Даскалов“ – ул. „Княз Александър I“ – финал на площад „Стефан Стамболов“. Сподели:", "date": "2019.05.05", "title": "Маратон блокира булеварди в Пловдив"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D1%8A%D0%B4%D0%B5-%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BA%D0%B0%D1%80%D1%82%D0%B8-news838929.html", "text": "Апостолическото пътуване на папа Франциск у нас, на което могат да присъстват граждани, ще започне днес от 13,00 часа на пл. \"Св. Александър Невски\". Там, на сцена на площада, ще се проведе традиционната неделна молитва. Заради събитието ще бъде отцепен районът около храма - ул. \"Московска\", ул. \"Георги С. Раковски\" и бул. \"Васил Левски\". Влизането в района ще е възможно основно откъм кръстовището на ул. \"Оборище\" и ул. \"Раковски\". Оттам ще могат да влизат всички граждани, които имат билети. Тези, които не са се снабдили с покани, могат да влязат от КПП на ул. \"Московска\" и ул. \"Париж\", съобщиха от МВР. От вътрешното министерство уточниха, че е създадена такава организацията, че всеки, който желае да присъства на събитията, да се чувства добре дошъл въпреки мерките за сигурност. Второто събитие, което се очаква да бъде най-масово посетено, е света литургия, която ще започне в 16,45 часа на пл. \"Княз Александър I Батенберг\". Това е и единственото място, на което ще може да бъде видян папа Франциск как преминава с папамобила. За това място ще има монитори извън зоната за сигурност, ако има твърде много хора, които искат да проследят случващото се. Тези граждани, които нямат билети, ще могат да влязат от ул. \"Бенковски\" и ул. \"Георги С. Раковски\", като се подходи от ул. \"Аксаков\". Гражданите с билети трябва да влязат в района от КПП на ул. \"Московска\" зад Руската църква, както и от ул. \"Дякон Игнатий\" - за тези които имат покани за седящите места и хората в неравностойно положение. На 6 май (понеделник), в 16,15 часа, ще бъде отслужена молитва за мир с представители на всички вероизповедания, която ще бъде на пл. \"Независимост\", където ще има изградена сцена. Всички желаещи да присъстват, които нямат билети, могат да влязат в района от КПП-та на бул. \"Дондуков\" и \"Цар Освободител\". Хората с пропуски ще влизат през ротондата \"Св. Георги\" и прохода между МС и ЦУМ. Всички граждани, които искат да видят къде се намират КПП-тата, както и кои са зоните забранени за паркиране, ще могат да проверят тази информация на сайтовете на Столична община, както и във фейсбук. Гражданите колкото се може по-рано да се явят на местата, където ще бъдат събитията с папа Франциск, за да бъдат проверени, призовават от МВР. В София и Раковски КПП-та ще започнат да работят три часа преди началото на проявите. Градският транспорт ще се движи нормално. Единствено е затворена спирката за нощния транспорт на пл. \"Александър I\", която е изместена на ъгъла на ул. \"Сердика\" и бул. \"Ал. Дондуков\", както и спирките на ул. \"Париж\" и \"6-септември\". Заради посещението на папа Франциск в Раковски преди обяд и следобед на 6 май движението по АМ \"Тракия\" в посока Бургас ще бъде отклонено на 119-ия км от пътен възел Запад-Пловдив до пътен възел Плодовитово при 165-и км. Движението ще бъде пренасочено през Пловдив. При подходите към Раковски ще има служители на пътна полиция, които да регулират движението. Достъпът до пл. \"България\" в кв. \"Генерал Николаево\" ще се осъществява през три КПП-та. Ще има и обособена зона за лицата в неравностойно положение. Както и инсталирани монитори на площада, където ще се излъчва литургията, която ще бъде в храма. Достъпът до кв. \"Секирово\" ще бъде без пропуски, но ще бъде контролиран, за да не се създава струпване на хора. Там ще има пет КПП-та. Обособени са паркинги за хората, които ще посетят събитията в Раковски. За посетители в \"Генерал Николаево\" ще има голям паркинг при бивше селскостопанско летище, а в кв. \"Секирово\" при селскостопанския пазар. Сподели:", "date": "2019.05.05", "title": "ВАЖНО: Ето къде е блокирана София заради папа Франциск (КАРТИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BD%D0%B0%D1%80%D1%83%D1%88%D0%B8-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B0-%D0%BF%D1%80%D0%B5%D0%B4%D0%B8-%D0%BD%D0%B5%D0%B4%D0%B5%D0%BB%D0%BD%D0%B0%D1%82%D0%B0-%D0%BC%D0%BE%D0%BB%D0%B8%D1%82%D0%B2%D0%B0-%D1%86%D0%B0%D1%80%D0%B8%D1%86%D0%B0-%D0%BD%D0%B5%D0%B1%D0%B5%D1%81%D0%BD%D0%B0-news839006.html", "text": "Светият отец, папа Франциск, който е на официално държавно посещение в България, произнася неделната молитва \"Царица небесна\" на площад \"Свети Александър Невски\". Преди нея на тиха молитва в храма той се помоли пред иконата на светите братя Кирил и Методий. Папата се изплъзна от охраната си, наруши пртокола и отиде да се ръкува с посрещащите го хора. Той раздаде дребни подаръци на децата. Папата поздрави множеството с възгласа \"Христос возкресе\", а хората му отвърнаха \"Воистна возкресе\". Светият отец увери, че Господ никога не се е отдалечавал от хората и винаги ще дава надежда на отчаяните. Особено място в обръщението си папа Франциск отдели на делото на светите братя Кирил и Методий, допринесли за разпространението на християнството по българските земи. Представители на всички религии, представени в България, се наредиха да папата заедно с хор от 90 души. Франциск нарече патриарх Неофит \"брат\" и се обърна към светата майка божия Мария, Царица небесна, да закриля българите и за мир по света. Радост, щастие и възторг излъчваше множеството и скандираше: \"Вива папа!\" Сподели:", "date": "2019.05.05", "title": "ИЗВЪНРЕДНО В ПИК TV: Папа Франциск наруши протокола преди неделната молитва \"Царица небесна\""}
{"url": "https://pik.bg/%D0%B2-%D0%B3%D0%B5%D0%BD%D0%B5%D1%80%D0%B0%D0%BB-%D1%82%D0%BE%D1%88%D0%B5%D0%B2%D0%BE-%D0%BE%D0%B1%D0%B5%D0%B7%D0%B2%D0%B5%D1%80%D0%B5%D0%BD%D0%B8-%D0%B5%D0%B4%D0%B2%D0%B0-%D0%B8%D0%B7%D0%B4%D1%8A%D1%80%D0%B6%D0%B0%D0%BC%D0%B5-%D0%B2%D0%B5%D1%87%D0%B5-%D0%B4%D0%B5%D1%81%D0%B5%D1%82%D0%B8-%D0%B4%D0%B5%D0%BD-%D1%81%D0%BC%D0%B5-%D0%B1%D0%B5%D0%B7-%D0%B2%D0%BE%D0%B4%D0%B0-news838906.html", "text": "Жителите на квартал “Пастир” в Генерал Тошево ще бъдат без вода и в новата серия от празнични почивни дни. Сподели:", "date": "2019.05.05", "title": "В Генерал Тошево обезверени: Едва издържаме вече, десети ден сме без вода"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D0%BD%D1%82-%D1%81%D0%B5-%D0%BE%D0%B1%D0%B5%D1%81%D0%B8-%D0%B2-%D0%B6%D0%B8%D0%BB%D0%B8%D1%89%D0%B5%D0%BD-%D0%B1%D0%BB%D0%BE%D0%BA-%D1%81%D0%BB%D0%B5%D0%B4-%D0%B4%D1%8A%D0%BB%D0%B3%D0%B8-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%B3%D1%83%D1%80%D0%B1%D0%B5%D1%82-news838940.html", "text": "69-годишен музикант от Монтана сам сложил примка на шията си и край на живота си. Случаят е от 30-ти април, но едва тези дни се разчу за него, съобщава \"Булнюз\". Във вторник около в 17.30 часа в полицията е получен сигнал за намерен труп на мъж. Местопроизшествието е посетено от оперативна група, която на място е открила обесения мъж в междублоковото пространство между третия и четвъртия етаж. Извършен е оглед в присъствието на съдебен лекар от болница „Д-р Стамен Илиев“. По трупа са открити белези в областта на врата, отговарящи на следи от самообесване. По неофициална информация той е имал влошено психическо здраве и открито е изразявал намерение за самоубийство. Тялото е откарано за аутопсия. Мъжът от дълги години е емигрант в чужбина. Преди две години се завърнал в родната си Монтана за постоянно. Ремонтирал наследствена сграда, която на шега наричал „Замъкът на дядо“. Живеел сравнително добре, коментират местните. Музикантът тъгувал по родината и споделял пред съседите си, че „няма по-хубава страна от България“. Приятелите му планират да организират концерт в негова памет. Сподели:", "date": "2019.05.05", "title": "ТРАГЕДИЯ В МОНТАНА: Музикант се обеси в жилищен блок след дълги години на гурбет"}
{"url": "https://pik.bg/%D0%B2%D0%BE%D0%B5%D0%BD%D0%B5%D0%BD-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%81%D0%B5-%D1%80%D0%B0%D0%B7%D0%B1%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-7-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-news838937.html", "text": "Венецуелски военен хеликоптер се е разбил сутринта вчера близо до столицата Каракас, а седемте души на борда му са загинали, съобщи министерството на отбраната, цитирано от Ройтерс. Хеликоптерът е пътувал от Каракас за щата Кохедес. Президентът на Венецуела Николас Мадуро беше вчера в Кохедес, за да наблюдава военни учения. В изказвания по телевизията той обяви, че ученията демонстрират готовността на венецуелските военни срещу заплахата от САЩ. Мадуро обвинява американското правителство, че се опитва да подбужда преврат срещу него като подкрепя опозиционния лидер Хуан Гуайдо. Сподели:", "date": "2019.05.05", "title": "Военен хеликоптер се разби във Венецуела, 7 души загинаха"}
{"url": "https://pik.bg/%D1%81%D1%80%D0%B5%D0%B1%D1%80%D0%BE-%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B2-%D0%B3%D1%83%D0%B0%D0%B4%D0%B0%D0%BB%D0%B0%D1%85%D0%B0%D1%80%D0%B0-news838945.html", "text": "Ансамбълът на България в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова спечелиха сребърен медал в многобоя на World Challenge Cup 2019 по художествена гимнастика в Гуадалахара, Испания, предаде БНР. След изпълнения по невероятен начин шедьовър по музиката на филма \"Най-великия шоумен\" българките получиха космическата оценка от 26.200 за съчетанието си с три обръча и 2 чифта бухалки и се поздравиха със среброто в многобоя. С този уникален резултат гимнастичките ни изпревариха състава на Русия, който беше преди грациите ни след изпълнението на съчетанията с 5 топки. Именно грешката в това съчетание лиши българките от първото място. Златен медал спечели ансамбълът на Италия, който изигра стабилно и без грешка и двете си съчетания. И така тройката за многобоя е : Злато за Италия със сбор от 50.250 точки, сребро за България със сбор от 49.100 точки и ббронз за Русия със сбор от 46. 950 точки. Сподели:", "date": "2019.05.05", "title": "Сребро за нашите момичета в Гуадалахара"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D1%80%D0%B0%D0%B7%D1%80%D0%B5%D1%88%D0%B8%D1%85%D0%B0-%D1%87%D0%B0%D0%B4%D1%8A%D1%80%D0%B8-%D0%B7%D0%B0-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F-news838948.html", "text": "Заради очакваните обилни валежи МВР разреши на гражданите от София да носят и чадъри, освен дъждобрани, при посрещането на папа Франциск. Очаква се светият отец да пристигне след около два часа в столицата, а подготовката за посрещането му е \"под конец\". Пред Нова телевизия главният секретар на МВР Ивайло Иванов заяви, че родните служби и полиция са напълно готови за посрещането на височайшия гост. Стотици полицаи са командировани в София, за да се включат в охраната и осигуряването на реда и спокойствието при преминаването на кортежа на папа Франциск. В центъра на столицата са въведени изключителни мерки за сигурност, а присъстващите на преминаването на светия отец са посъветвани да отидат на място час-два преди началото на мероприятието. Сподели:", "date": "2019.05.05", "title": "ГОРЕЩА НОВИНА: Разрешиха чадъри за посрещането на папата в София"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%B6%D0%BE%D1%80%D0%BE-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D1%81-%D1%82%D0%B5%D0%B6%D0%BA%D0%B8-%D1%83%D0%B4%D0%B0%D1%80%D0%B8-%D0%BF%D0%BE-%D1%81%D0%B8%D0%BD%D0%B8%D1%82%D0%B5-%D0%B8-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B0-%D0%B7%D0%B0-%D0%B1%D1%84%D1%81-%D0%B2%D1%8F%D1%80%D0%B2%D0%B0-%D1%87%D0%B5-news838968.html", "text": "- На теория и на практика шансовете ги има. Но аз отново искам да се върна към наши предишни разговори с авторитетната медия ПИК, в които неколкократно отбелязах, че евентуалната шампионска титла на ЦСКА този сезон би могла да се сравнява само с лудата вечер на 17 ноември 1993-а на \"Парк де Пренс\", когато България победи Франция и се класира за Световното първенство САЩ'94, или може би с триумфа на Лестър във Висшата лига преди 2 сезона. И сега продължавам да твърдя, че една евентуална 32-а титла на \"армейския\" отбор ще граничи с малко чудо. Не за друго. Няма нищо по естествено от това ЦСКА да бъде на върха на българския футбол, но поради конюнктурата у нас. Ще спомена само последните 2 гостувания на 31-кратните първенци на \"Коматево\" срещу Ботев Пловдив и преди малко на \"Тича\" във Варна. Ако не ме лъже паметта, ако греша поправете ме, в Пловдив бяха вдигнати 6 жълти картона на играчи на ЦСКА, а край морето 4. При положение, че и двата мача не бяха от типа - на живот и смърт и общо взето преминаха при една коректна обстановка и на терена, и по трибуните, без никакви крайности. Това означава, че свирките в българския футбол, т.нар. съдии, изпълняват една ясна директива за нанасяне на щети върху \"червените\" при всеки удобен случай с повод и без повод. Санкциите се трупат дори и когато не са получени на терена, по някакъв задочен виртуален начин се изкарват наказания, както беше с някаква храчка на Николай Бодуров преди полуфиналния двубой-реванш за Купата с Ботев и т.н. В същото време сме свидетели, и онзи ден под Аязмото, как т.нар. арбитри просто се страхуват като дявол от тамян да посегнат към жълтия, да не говорим за червения цвят, когато става дума за монополния първенец от Делиормана. Човек ли трябва да бъде убит или осакатен на терена, за да бъдат санкционирани както трябва Сисиньо, Моци, Дяков и т.н. Ето ги тези обстоятелства, без да стигам до най-драстичните случаи като съдийските престъпления в мачовете на Лудогорец срещу ЦСКА и Левски, естествено в полза на тима от Разград, за да се очертае ясната картина на извън-спортните преференции, с които се ползва 7-кратния пореден шампион. И още веднъж да се разбере през каква голгота трябва да преминат \"червените\", за да постигнат евентуална титла. И още нещо - да изчислим само дадените и спестените дузпи. Спестените за ЦСКА и подарените на Лудогорец. Достатъчно е само да споменем грабежа на спора на \"армейците\" срещу Славия преди няколко месеца. Вече христоматийните случаи с двойния стандарт по време на Вечното дерби и ето как се оказва, че при най-скромната аритметика - ЦСКА бе лишен досега от поне 5 точки. И ето как в момента при всичките си слабости спортно-технически 31-кратните шампиони спокойно можеха да бъдат с 1-2 пункта преднина на върха. - Естествено, че въпросът ви е риторичен и се потвърждава от живота и от преките и задкулисни обстоятелства в българския футбол. За Купата вероятно ще поговорим след малко, но искам да спомена, че в спорта и по-специално във футбола детайлите решават победите и титлите. Естествено, че тази спестена дузпа, за която споменахте в шампионатния мач в \"Коматево\" е само един детайл от безкрайната поредица от щети нанесени върху ЦСКА и съответно ползи за Лудогорец в това първенство. Ето два съвсем пресни случая, без да изпадаме в подробности. Неотсъдена дузпа онзи ден в \"Коматево\", да кажем спестени 2-3 дузпи за \"армейците\" в последните Вечни дербита срещу Левски. В същото време в един тривиален общо взето двубой, очевидно с предизвестена развръзка в Разград до 30-ата минута Ботев Пловдив се държи съвсем прилично срещу монополния шампион и веднага следва 11-метров наказателен удар, за да си дойде всичко на мястото. Ето ги тези детайли, те всъщност са фундаментални, които ако се насложат върху кръговете от първенството от лятото до сега ще очертаят една изключително ясна картина на фаворизиране на Лудогорец и на репресия съдийска и чиновническа от БФС спрямо ЦСКА. Да не отивам по-нататък към медийната война, към държавно-политическата подкрепа за едни за сметка на други и т.н. - Започвам с това, че за мен е абсурд да се кръщава трибуна на името на някакъв си чужденец, наречен Моци. Трибуни не носят имената все още на велики български футболисти като Динко Дерменджиев, Христо Бонев, Димитър Якимов, Иван Колев, Георги Денев, Петър Жеков, Георги Димитров, да не продължавам и да не продължавам, ако искате и Сашо Костов, и Христо Илиев-Патрата, и Павел Панов, и Наско Сираков, та някакъв си гастрольор Козмин Моци е увековечен с трибуна, но това си е работа на хората в Лудогорец. Що се отнася до тези примери, които колега Илиев споменахте. Вижте, този двоен стандарт, за който говорим и който трови българския футбол от десетилетия си пролича много ясно в 2 от двубоите, които обсъждаме. Например в едно от последните Вечни дербита бе изгонен, ако не ме лъже паметта, Едвин Джеси, след като Иван Горанов му смъкна гащите и му тероризира с извинение интимните части. Малко след това бе фаулиран ако си спомням добре Турицов, след което последва автоголът във вратата на ЦСКА. Виждаме как се наслагват нещата, несправедливо решение, а след това се задава още по-несправедливо. Това за Вечното дерби, за което стана дума, с автогола на Перейра и съдийските извращения. След това за мача Левски - Лудогорец на Националния стадион, страннно защо преместен от дома на \"сините\" на \"Герена\" изведнъж на неутралния Национален стадион. Това е допълнителен въпрос за размисъл. Но естествено, че имаше не вероятна, а 1000-процентова дузпа срещу Иван Горанов в полза на Левски, която не бе отсъдена. За да се вдигне след това червен картон срещу същия капитан на \"сините\" и да дойде развръзката в двубоя, след която последва простащината на Моци пред публиката в Сектор \"Б\". Ето как нещата се наслагват и се очертава картината, за която говорим толкова време и която не е никаква конспирация, а е желязна реалност. Съдиите са инструктирани, индоктринирани, сугестирани, просто зомбирани, за да помагат с всички възможни средства на Лудогорец в битката за титлата, която се е превърнала във фикс-идея за феодала от Делиормана, който явно, че иска да подобри постижението от 9 поредни шампионски титли на ЦСКА през 50-те години. Само, че много време е минало оттогава, от въпросния рекорд на онзи велик \"армейски\" тим. И сега в 21-и век да се търсят подобни серии, при един би трябвало да бъде съвсем различен модерен футбол и т.н. говори за маниакална комплексарщина. Така, че за мен няма никакво съмнение, че съдийският корпус, заедно с БФС, обслужва от А до Я казионния любимец от Делиормана. Въпросът ми е как така - вековен, уважаван, фундаментален клуб за България като Левски се примирява с ролята на подизпълнител? Представяте ли си ако тези ситуации с Иван Гаранов в едното и в другото наказателно поле, за които говорим се бяха случили по време на двубой между ЦСКА и Левски в ущърб на \"сините\". То щяхме да стигнем до нещо като гражданска война, не дай Боже. - А в случая всичко беше почти тихо и мирно и завърши с една така мъжка дружба, да не кажа нещо повече. Искате ли да ви разкрия отсега при какъв сценарий ще премине приятелския мач между Лудогорец и Левски в Разград, който следва след 2 кръга? Дано се лъжа, но в този момент, на базата на всичките тези обосновани предположения, както казва г-н Цветан Цветанов, съм сигурен, че срещата ще премине в един спокоен тон и ще завърши с истинска \"мъжка любов\". Просто не ми се вярва, че \"сините\" ще имат себеуважението и спортния морал да играят за себе си, а не за това да попречат на ЦСКА. Разбира се, веднага се налага огледалното мнение, че в обратния случай би било точно така и у нас, и в чужбина. Онзи ден според мен Манчестър Юнайтед \"свали гащи\" срещу Манчестър Сити, за да не е Ливърпул и т.н. Да, а с Ливърпул играха на живот и смърт. Значи тези неща ги има. Аз съм съгласен с позицията на опонентите, с тяхното мнение по визирания въпрос. Бих приел всякаква полемика в тази насока, но не мога да приема това, че футболистите, ръководителите и публиката на \"сините\" приемат за нещо нормално, това че те са се превърнали в подизпълнители и в по-малкия брат, представете си - вековният Левски от София да е по-малкият брат на един 7-8-годишен проект от Делиормана, който доскоро беше в селските групи. При всичките проблеми на ЦСКА, при цялата голгота, която изминаха 31-кратните шампиони през последните години, при цялата репресия срещу ЦСКА от 3 десетилетия насам държавно-политическа, при всичките колизии, в крайна сметка \"армейците\" остават на висотата на своя исторически ген и така или иначе успяват да бъдат основният конкурент на монополиста от Разград през последните 3 години, откакто се завърнаха в елита след изгнанието във \"В\" група. И нещо повече, една сметка показва, че към днешна дата ЦСКА, през последните 3 сезона откакто се върна в елита, \"червените\" са изпреварили Левски, ако не се лъжа с 30-ина точки. Можете да ме поправите ако бъркам, но сметката е някъде там. Дали са 25, или 30 пункта, едва ли това е толкова важно. И аз споделям с мои приятели и опоненти от \"синия\" клуб, на които казвам - проблемът на Левски в момента не е ЦСКА. Както и на \"Армията\" в момента проблемът не са \"сините\". Големият проблем на историческите спортни полюси сега е монополът на Лудогорец, който деформира футболната среда и лишава от смисъл до голяма степен първенството и историческото съдържание на най-важния спорт у нас. - Трудно ми е да кажа дали е сбъркал. Но при всички случаи, ясната, твърда позиция на Любо Пенев срещу ръководството на Българския футболен съюз и срещу Борислав Михайлов му изигра лошо шега, тъй като постоянната политика анти-ЦСКА от страна на централата беше активизирана още повече от личната неприязън на т.нар. фирма \"Боби и ко\" срещу Любослав Пенев. И ако преди Любо Пенев политиката на БФС анти-\"червените\" бе на 100 процента, с Любослав Пенев на треньорския пост на \"Армията\" стана 120 процента анти-ЦСКА. Така, че това е за мен едно от обясненията за ескалиращите престъпления на съдийския корпус срещу \"армейците\". Но бързам да уточня, че те датират много преди Любо Пенев да се завърне за пореден път на \"Българска армия\". Просто неговото присъствие вероятно мултиплицира цялата тенденция. Сподели:", "date": "2019.05.05", "title": "ФУТБОЛНА БОМБА В ПИК: Жоро Атанасов с тежки удари по \"сините\" и \"зелените\", а за БФС вярва, че..."}
{"url": "https://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D1%82%D0%B8%D0%BA%D0%BD%D0%B0%D1%85%D0%B0-%D0%B2-%D0%BF%D0%B0%D0%BD%D0%B4%D0%B8%D0%B7%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news838907.html", "text": "Делото срещу Хосейн Ферейдун и срещу още шестима обвиняеми е започнало през февруари. Не е ясно какви са обвиненията, нито на колко време затвор е осъден родният бар на Рохани. Някои поддръжници на Рохани смятат обвиненията срещу Ферейдун, близък съветник на президента и старши дипломат, взел участие в преговорите за ядреното споразумение между Иран и световните сили от 2015 г., за политически мотивирани с цел дискредитиране на президента. Рохани е роден под името Хасан Ферейдун, но впоследствие си променя фамилното име. Ирански съд осъди за корупция брата на президента Хасан Рохани, съобщи държавната агенция ИРНА, цитирана от БТА. Сподели:", "date": "2019.05.05", "title": "НЯМА ПРОШКА: Тикнаха в пандиза брата на иранския президент"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BC%D0%B2%D1%80-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D1%82%D0%BA%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D0%B8-%D0%B5%D0%BA%D1%81%D0%BB%D1%83%D0%B7%D0%B8%D0%B2%D0%BD%D0%BE-%D0%B2%D0%B8%D0%B4%D0%B5-news838965.html", "text": "Снощи в 23.55 часа с полет от Мадрид беше осъществено предаването на обявения за международно издирване 63-годишен български гражданин Ветко Арабаджиев, съобщи официално МВР. Качването му на полета за София ПИК показа преди всички. Той беше обявен за международно издирване в Шенгенската информационна система от 31.08.2018 г., въз основа на Европейска заповед за арест, издадена от Специализираната прокуратура, за участие в организирана престъпна група, укриване на данъци в особено големи размери, данъчни престъпления и изпиране на имущество придобито от престъпна дейност. След осъществена комуникация между бюрата „СИРЕНЕ“ на България и Испания, българският гражданин и съпругата му бяха задържани от испанската полиция в Барселона на 07.03.2019 г. Предаването на Арабаджиев на българските власти беше осъществено след решение на втори съд в Испания, който уважи искането на Специализираната прокуратура за екстрадиция. Сподели:", "date": "2019.05.05", "title": "ПЪРВО В ПИК! МВР с гореща информация за екстрадицията на Ветко Арабаджиев и екслузивно ВИДЕО от летището"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BB%D0%B8%D1%81%D1%82%D1%87%D0%B5%D1%82%D0%BE-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BB%D1%8E%D1%87%D0%BE%D0%B2%D0%BE-%D0%B7%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news838962.html", "text": "Горещата молба на премиера Бойко Борисов е изиграла най-голяма роля за визитата на папа Франциск в София. Това призна Румяна Бъчварова пред Би Ти Ви. При посещението си във Ватикана Борисов отправи настоятелна покана, като изтъкна, че единствената му молба е да се помолят за мир на Балканите. Тогава папата му отвърна: \"Ама ти наистина много силно вярваш в това\". После взе едно листче и си записа нещо, след което го прибра в джоба си. \"Не знаем какво е написал, но е факт, че сега идва в София\", коментира Бъчварова, която е главен координатор на визитата на папа Франциск в София. \"Каза ни, че много се радва и че още като малък е чул за България. Обича и нашето кисело мляко\", добави тя. По думите ѝ визитата на Светия отец се подготвя заедно с екип от Ватикана повече от 6 месеца. „Беше професионално удоволствие да се работи с екипа на папата. Те са изключителни професионалисти, проявиха толерантност към нашите предложения”, разкри Румяна Бъчварова. Според нея в нито един момент от подготовката на посещението на папата не е имало напрежение с Българската православна църква. \"Личността на самия отец е едно послание към всички хора – за доброта, за скромност, за духовност. Той е човек, който се е отказал от лукса, от всички привилегии на човек на такава позиция. Той е живият пример. Той е урок и за всички граждани и за политиците у нас”, каза още началникът на кабинета на премиера. Сподели:", "date": "2019.05.05", "title": "ЕКСКЛУЗИВНО: Листчето на Борисов ключово за визитата на папа Франциск"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B3%D1%8E%D1%80%D0%B3%D0%B0-%D0%BF%D0%B8%D0%BD%D0%B4%D0%B6%D1%83%D1%80%D0%BE%D0%B2%D0%B0-%D0%B2-%D1%82%D1%80%D1%8A%D0%BD-news838908.html", "text": "Кметът на Трън Цветислава Цветкова и областният управител Ирена Соколова прерязаха лентата на паметник на Гюрга Пинджурова, издигнат в центъра на Трън. Бронзовата скулптура е висока 1,80 м., предаде БТА. Облечена в традиционна за региона носия, именитата певица е полуседнала върху морена, държи отпред ръцете си и сякаш пее. На дясното рамо на Мама Гуга е кацнала гугутка. Птицата символизира едно от най-популярните изпълнения на Гюрга - \"Гугутка гука в усои\". С бронзови букви са изписани няколко прощални думи на певицата, казани на трънски диалект \"Айде да попоемо\". В края на дните си мама Гуга пожелала да бъде изпратена \"в другия свят\" с песен. Паметникът е изграден със средства от бюджета на община Трън. Автор на композицията е скулпторът Спас Киричев. \"С този момент засвидетелстваме своето уважение и обич към неповторимата Гюрга Пинджурова. Трънският славей изпя най-красивите си песни тук, в Трънско. И сега през май, когато славеите пеят така красиво, тя се завърна в родното гнездо\", заяви кметът на пограничната община Цветислава Цветкова. Ирена Соколова поздрави трънчани за умението им да съхраняват традициите. След официалното отриване на паметника започна петото издание на празника \"Да запеем песните на Гюрга\". В него участват 490 изпълнители от пет области в страната. Сподели:", "date": "2019.05.05", "title": "Откриха паметник на Гюрга Пинджурова в Трън"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%BD%D0%B5-%D0%B7%D0%BD%D0%B0%D0%B5%D0%BC-%D0%B7%D0%B0-%D0%BF%D0%B0%D0%BF%D0%B0%D1%82%D0%B0-%D0%B5%D0%B4%D0%B8%D0%BD-%D0%B6%D0%B8%D0%B2%D0%BE%D1%82-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%B1%D0%BE%D0%B3-%D0%B8-%D1%85%D0%BE%D1%80%D0%B0%D1%82%D0%B0-news838960.html", "text": "За първи път папа от Латинска Америка, за първи път йезуит начело на римокатолическата църква - бившият кардинал на Буенос Айрес Хорхе Берголио първоначално е считан за най-малко вероятния избор за Светия престол след Бенедикт XVI. 266-ият папа - Хорхе Марио Берголио, е роден на 17 декември 1936 г. в Буенос Айрес, Аржентина. Син е на италиански имигранти. Има напълно нормално детство, обича да танцува милонга - традиционната музика на Аржентина и Уругвай. С ранното си образование тръгва по пътя на първата си професия - химичен техник. На 21-годишна възраст работи като охранител на нощен клуб, за да плаща таксите за образованието си. По това време е и първият му допир със смъртта - разболява се от пневмония и дробът му е частично отстранен при тежка операция. Имал е и годеница, макар подробности за връзката му да не са известни, съобщава Нова телевизия. Първият му допир с религията е през 1958 г. След случайна среща с католически свещеник Хорхе Берголио влиза в Ордена на йезуитите. Образованието продължава да играе важна роля в живота му - учи хуманитарни науки в Чили, философия в Буенос Айрес, учи и теология. През 1969 г. става католически свещеник и оттогава посвещава живота си на Бог и църквата. Критикуван е за ролята си по време на военната диктатура в Аржентина от 1976 до 1983 г. Обвиняват го, че е предал двама свещеници в ръцете на военните. Ватиканът обаче отрича папата да е извършил нещо нередно по време на хунтата. През 1998 г. става архиепископ на Буенос Айрес, а през 2001-ва - и кардинал. Като архиепископ неговите литургии винаги са имали огромен ефект върху Аржентина. Стои близо до бедните, живее скромно и още тогава не ползва привилегиите, полагащи се на един архиепископ - пътува с метро и индиректно критикува властите, че не обръщат внимание на тези, които остават в периферията на обществото. Всичко това предопределя и стила му като папа. След избора му той нарушава традицията и първо иска от католиците да благословят него, а след това и той дава благословия. Хорхе Берголио пръв избира да носи като папа името на Франциск от Асиси - светецът, който захвърля богатството на заможното си семейство и навлича прост чувал, за да разпространява Евангелието. На сутринта след решението на Конклава, новият папа се измъква от Ватикана с конвой от необозначени автомобили, за да се помоли в римска базилика. По пътя обратно настоява сам да плати сметката си за хотел, обръща гръб на просторния папски апартамент, както и на наподобяващата дворец лятна папска резиденция в Кастел Гандолфо. Отказва да носи ръчно изработени червени кожени обувки и предпочита по-евтини, но удобни. Избира обикновен автомобил пред скъпи папски лимузини. Светия отец поставя под въпрос принципите на свободната пазарна икономика. Заема по-категорична от всеки свой предшественик позиция за климатичните промени. Сравнява европейските мигрантски центрове с концентрационни лагери. „Внимавайте! В наши дни има изкушения от културата на стените и издигането на огради. Стените са в сърцето и този, който ги гради, ще свърши като роб на тези стени, без хоризонти\", казва Светият отец. Казва още, че църквата трябва да се извини на хомосексуалните групи. „Ако един човек е гей и търси Бог, има добра воля, кой съм аз да го съдя?”, пита Франциск. Той иска най-строго наказание за сексуалното насилие в редиците на църквата и моли за прошка. Тези позиции печелят на Франциск много критици, както във Ватикана, така и в световната политика. Обвиняват го, че е либерал и социалист. Но папата от Новия свят показва и консерватизъм - не е променил нито запетайка в катехизиса, каза „не” за жени-свещеници, не на гей браковете, определи абортът като най-ужасното престъпление и винаги говори пламенно за брака. „В брака винаги има скандали, нали така? Понякога дори хвърчат чинии. Смеете се, но е истина. Това не трябва да ни натъжава, това е човешката природа. Тайната е в това, че любовта винаги е по-силна от всеки спор. Затова съветвам семействата: никога не завършвайте деня без да се помирите”, казва папата. Франциск е първият папа, който не отрича напълно теорията за Големия взрив при създаването на Вселената. Приближава църквата до новите технологии, създава мобилно приложение за обща молитва, не спира да се бори за единство на религиите. \"Най-после!\", възкликна папа Франциск, докато прегръщаше руския патриарх Кирил в малката, облицована в дърво ВИП стая на летище „Хосе Марти” в Хавана, Куба. \"Сега всичко е по-лесно\", каза патриарх Кирил на папа Франциск при първата среща между папа и патриарх от схизмата между католици и православни през 11 век. „Мюсюлмани, индуси, католици, копти, евангелисти - всички сме братя, деца на Бог. Трябва да живеем в мир”, категоричен е Светият отец. Той е готов да целува крака на затворници. Маниерът му да се изправя лице в лице с проблемите му създаде много врагове, но не и сред вярващите. Казват, че светът винаги има точно такъв папа, какъвто е необходим в дадената ера. Колко ли тежка трябва да е настоящата епоха, за да го бъде папа Франциск? Сподели:", "date": "2019.05.05", "title": "КАКВО НЕ ЗНАЕМ ЗА ПАПАТА: Един живот в името на Бог и хората"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D1%81-%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%86%D0%B0-%D0%BF%D0%BE-%D1%80%D0%B0%D0%BD%D0%BE-news838964.html", "text": "Папа Франциск е потеглил от римското летище Фиумичино за София, първи етап от 29-ата му апостолическа задгранична обиколка, съобщава РАИ Нюз. Самолетът му ще кацне по-рано от предвидения час - минути преди 10 часа. В България са предвидени срещи на папата с премиера Бойко Борисов, президента Румен Радев, с други държавни ръководители, с патриарх Неофит, с представители на гражданското общество и на дипломатическия корпус и др. Във вторник папата ще отпътува за Северна Македония. В. \"Месаджеро\" припомя, че полетът на папата е AZ 4000 на авиокомпания Алиталия, която от 60-те години \"придружава\" папите по време на апостолическите им пътувания зад граница. Папата пътува със самолет Еърбъс А321-112, наименован \"Херцогски дворец Виджевано\". Очакваше се той да кацне в София в 10 ч. Със същия самолет във вторник ще пътува и за Скопие, а после ще се прибере в Рим на летище Чампино в 20,30 ч. местно време. Командир на полета е Алберто Колаути с 15 000 летателни часа, шеф на екипа пилоти в Алиталия, летящи с Еърбъс, на 57 години, от Фриули, бивш пилот на хеликоптер към военноморките сили, предава в. \"Месаджеро\". Сподели:", "date": "2019.05.05", "title": "ОТ ПОСЛЕДНИТЕ МИНУТИ: Самолетът с папата приближава България, каца по-рано"}
{"url": "https://pik.bg/%D1%80%D0%BE%D0%B9%D1%82%D0%B5%D1%80%D1%81-%D0%B3%D1%8A%D1%80%D0%BC%D0%B8-%D0%BF%D0%B0%D0%BF%D0%B0%D1%82%D0%B0-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BC%D0%B8%D1%81%D0%B8%D1%8F-%D0%B2-%D1%81%D0%BE%D1%84%D0%B8%D1%8F---%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news838947.html", "text": "Обстоен коментар на агенция Ройтерс разкрива истинските причини за посещението на папа Франциск в София. Папа Франциск пристига на визита в България и Северна Македония. Светият отец ще трябва да демонстрира внимание и такт при посещението си заради доста „чувствителните отношения“ на Светия престол с доминиращата в двете държави Източноправославна църква, където католиците са малцинство, се казва в коментара на Ройтерс. България – страна с население от 7,1 милиона души, има едва 58 000 католици. В Северна Македония, която е с население от едва 2 милиона души – католиците са около 15 000 души – по-малко от някой от кварталите на Рим. Една от причините на тридневната визита на главата на Римокатолическата църква е да подобри отношенията си с православните църкви. Това е поредният опит на Ватикана за евентуално обединение на източния и западния клон на църквата, която се разцепи на две през 1054 година, отбелязва Ройтерс. Това обаче е доста деликатно начинание. Православните църкви и в двете държави са раздирани от вътрешни конфликти, които влияят на официалните им взаимоотношения с Католическата църква. Българските духовни водачи призоваха вярващите да не вземат участие в месите на папата с мотива, че законите забраняват това. Но Светият отец ще се срещне с православния патриарх Неофит и ще посети катедралния храм „Свети Александър Невски“ в София. В изявление Българската православна църква миналия месец мотивира позицията си, като подчерта, че поканата към папата е била отправена от политическите и държавни лидери, като заяви, че в случая на църквата е отредена второстепенна роля при посещението, припомня Ройтерс. Българската православна общност е една от най-твърдолинейните в отношенията си в Католическата църква. Това е единствената православна общност, която бойкотира скорошните срещи от официалния православно-католически диалог и бойкотира пан-православния съвет през 2016 година, като се позова на различия в предварителните текстове. Според православния свят църквата на Северна Македония е в състояние на схизма, откакто обяви едностранно автокефалност (независимост) от Сръбската православна църква. Очевидно, в опит да не обиди другите православни църкви, папата няма да проведе частен разговор с македонския православен архиепископ Стефан. Това е първата визита на папа в Северна Македония и идва само няколко месеца след подписването на историческия договор от Преспа, с който беше променено името на страната, беше сложен край на близо 30-годишния спор с Гърция и се откри възможност за Скопие да поеме по пътя на европейската и северноатлантическата интеграция. Папа Франциск ще пристигне в македонската столица Скопие във вторник. Градът е родното място на покойната Майка Тереза - родена под името Анеза Гонджа Бояджиу в семейството на албанци през 1910 година, когато страната все още е част от Османската империя. Наричана „светицата от каналите“ заради работата си в едни от най-бедните и мизерни села на Индия, тя почина през 1997 година и беше обявена за светица от папа Франциск през 2016 година. Очаква се Светият отец да посети мемориалният паметник, издигнат в чест на Майка Тереза, и да се срещне с бедни хора, подпомагани от монашеския орден, основан от носителката на Нобелова награда за мир. Сподели:", "date": "2019.05.05", "title": "РОЙТЕРС ГЪРМИ: Папата с историческа мисия в София - ето каква е истинската цел на Франциск"}
{"url": "https://pik.bg/%D0%BD%D0%B0%D0%B4-60-%D0%BE%D1%82-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D0%B0-%D0%B8%D0%B7%D0%B2%D1%8A%D0%BD%D0%B1%D1%80%D0%B0%D1%87%D0%BD%D0%B8-%D1%81%D0%B2%D0%B5%D1%89%D0%B5%D0%BD%D0%B8%D0%BA-%D1%82%D0%BE%D0%B2%D0%B0-%D0%B5-%D0%B4%D0%B5%D0%B3%D1%80%D0%B0%D0%B4%D0%B0%D1%86%D0%B8%D1%8F-news838910.html", "text": "Над 60% от новородените бебета през изминалата 2018 година в Кюстендилско са извънбрачни, обявиха от териториалното статистическо бюро. За сравнение през 2001 година техният процент е бил малко под 35. Любопитното е това, че относителният дял на извънбрачните раждания е по-висок в селата, отколкото в градовете - 67,6%, уточнява БНР. Високата извънбрачна раждаемост е резултат от значително нарастване на броя на фактическите съжителства сред младите хора, отбелязва статистиката. \"За мене това е деградацията на поколението“, каза архиерейският наместник на Дупница отец Георги Паликарски. \"Не, че нямат пари, не че нямат нещо, страх ги е да подписват, защото казват разводът чука на вратата. В тях не е изграден патриархата или матриархата да го кажем, въпросът е, че в тях няма тази традиция, няма това достойнство, фактически няма тази залегналост в душата на човека, че да отговаря на тези критерии. Няма отговорност“, допълни той. Сподели:", "date": "2019.05.05", "title": "Над 60% от новородените в Кюстендилско са извънбрачни, свещеник: Това е деградация"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B8%D0%B7%D1%80%D0%B0%D0%B5%D0%BB-%D0%B7%D0%B0%D1%82%D0%B2%D0%B0%D1%80%D1%8F-%D0%BA%D0%BF%D0%BF-%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news838909.html", "text": "Според израелската армия, от територията на Ивицата Газа по Израел са изстреляни най-малко 150 ракети. Голяма част от тях са прихванати от системата за противовъздушна отбрана \"Железен купол“. Тел Авив отвърна на нападението с въздушни удари по цели в палестинския анклав, предава БГНЕС. Палестинец загина, а други най-малко четирима души бяха ранени при израелските въздушни удари. 22-годишният Имад Насир беше идентифициран като жертвата в градчето Бейт Ханун в северната част на палестинския анклав. Ескалацията на напрежението беше предшествана от най-масовите протести в палестинския анклав от седмици. Израел обяви, че затваря контролно-пропускателните пунктове на границата с Ивицата Газа, съобщава АФП. Мярката се предприема заради масирания ракетен обстрел от палестинския анклав рано вчера. Сподели:", "date": "2019.05.05", "title": "НАПРЕЖЕНИЕ: Израел затваря КПП-та по границата с Ивицата Газа"}
{"url": "https://pik.bg/%D0%B5%D0%BB%D0%B8%D1%86%D0%B0-%D0%BA%D0%BE%D1%81%D1%82%D0%BE%D0%B2%D0%B0-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5-%D1%87%D0%B5%D1%82%D0%B2%D1%8A%D1%80%D1%82%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%BD%D0%B8%D1%80-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news838870.html", "text": "Националката на България за „Фед Къп” Елица Костова приключи участието си на турнира по тенис в Лес Франкесес де Вайес (Испания) с награден фонд 60 000 долара на четвъртфиналите, съобщи сайтът на надпреварата, цитиран от БНР Българката, която е поставена под номер 5 в основната схема, отстъпи с 3:6, 2:6 пред британката Джоди Анна Бъридж. Двубоят продължи само 72 минути. Българката започна силно срещата и поведе с 3:1 гейма, но 20-годишната Бъридж спечели следващите пет последователни гейма, за да затвори първия сет. Във втория британката направи ранен пробив за 2:1, с което окончателно пречупи съпротивата на съперничката си. Сподели:", "date": "2019.05.05", "title": "Елица Костова не успя да преодолее четвъртфиналите на турнир в Испания"}
{"url": "https://pik.bg/%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BD%D0%B5%D0%BB%D0%B8-%D1%80%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%BC%D1%80%D0%B5%D0%B6%D0%B0%D1%82%D0%B0-news838919.html", "text": "Светли празници са сега, но тежко й е на душата на Нели Рангелова. Певицата отдаде почит на родителите си, които вече не са между живите, и развълнува почитателите си, разплака ги. \"Любов и... обич! Думите не стигат! Благодаря за всичко, което ми дадохте! Мамо и тати! Много песни ви посветих, но... благодаря, че съм вашето дете! До последният си дъх ще ви обичам! Поклон!\", написа певицата в личния си фейсбук профил и разплака стотиците си последователи. Освен майка си и баща си Рангелова загуби преди две години и бившия си съпруг Данчо Капитанов, пише столичен всекидневник. Сподели:", "date": "2019.05.05", "title": "ЕМОЦИОНАЛНО: Нели Рангелова разплака мрежата"}
{"url": "https://pik.bg/%D0%B2%D1%81%D0%B5-%D0%BF%D0%BE-%D1%87%D0%B5%D1%81%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%81%D0%B8-%D0%BA%D1%83%D0%BF%D1%83%D0%B2%D0%B0-%D0%B6%D0%B8%D0%BB%D0%B8%D1%89%D0%B5-%D0%BD%D0%B0-%D0%BA%D1%80%D0%B5%D0%B4%D0%B8%D1%82-news838819.html", "text": "Все по-често българинът си купува жилище без собствени спестявания. Сделките се финансират с комбинация от ипотечен и потребителски заем, въпреки че кредитите за потребление са два пъти и половина по-скъпи, показват данните на БНБ. Ръстът при потребителските заеми е значително по-голям. За година са изтеглени близо 18% повече заеми за потребление. Средната вноска по ипотечните кредити расте и достига около 600 лв. Все повече са хората, които живеят с под 351 лв. месечен доход и не могат навреме да си плащат разходите за жилище и вноските за погасяване на кредитите. \"На пазара има еуфория. Винаги, когато един пазар върви нагоре. Когато видите, че един ваш приятел, роднина, съсед си е купил жилище, започвате да искате и вие. Не сте готови да го направите, но казвате - всички купуват, защо и аз да не купя\", заяви пред Нова телевизия кредитният консултант Тихомир Тошев и добави: \"Тук е ролята и на нас, консултантите, да ги върнем в реалността и да им покажем защо не са готови да купят жилище\". Брокерът Щелян Калчев допълни: \"У нас е заложено желанието да имаш по-добро жилище. 2019-та се очертава като един балансиран пазар, пазар на отрезвяване, но от гледна точка на възможностите, те са повече като избор за покупка на клиента, отколкото само преди година\". Сподели:", "date": "2019.05.05", "title": "Все по-често българинът си купува жилище на кредит"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%B5%D1%82%D0%BA%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-%D0%BA%D0%B0%D1%86%D0%BD%D0%B0-%D0%B2-%D1%81%D0%BE%D1%84%D0%B8%D1%8F---%D0%BA%D0%BE%D0%BD%D0%B2%D0%BE%D0%B9-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B0-%D0%BE%D1%85%D1%80%D0%B0%D0%BD%D0%B0-%D0%B3%D0%BE-%D0%BF%D1%80%D0%B8%D0%B1%D0%B8%D1%80%D0%B0-%D0%B2-%D0%B0%D1%80%D0%B5%D1%81%D1%82%D0%B0--news838928.html", "text": "Бизнесменът Ветко Арабаджиев, който е обвинен като лидер на престъпна група за данъчни престъпления и пране на пари, пристигна преди минута в 0,30 ч. под конвой от Испания с полет от Мадрид на Летище \"София\", предаде репортер на ПИК. На Летище София полицейското присъствие е засилено. Очаква се Арабаджиев да бъде прибран в ареста от конвой на съдебна охрана. Той ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред Специализирания съд. Семейство Арабаджиеви бяха арестувани в началото на март в градчето Кабрера де Мар край Барселона. Сподели:", "date": "2019.05.05", "title": "ПЪРВО В ПИК: Ветко Арабаджиев кацна в София - конвой на съдебна охрана го прибира в ареста (ЕКСКЛУЗИВНИ СНИМКИ)"}
{"url": "https://pik.bg/%D1%82%D1%80%D0%B5%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BA%D0%B0%D0%BA%D0%B0-%D0%BB%D0%B0%D1%80%D0%B0-%D1%81%D0%B5-%D1%81%D1%82%D1%8F%D0%B3%D0%B0-%D0%B7%D0%B0-%D0%B1%D0%B0%D0%B1%D0%B0-news838675.html", "text": "Лара Златарева е известна на всички като Кака Лара. 45-годишната бивша водеща на \"Милион и едно желание\" обаче няма нищо против вече да бъде и баба. Голямата й дъщеря Бернарда вече е студентка в НАТФИЗ и майка й се надява възможно най-скоро да я зарадва с внуче. \"Ако се случи, съм готова. В моя живот обикновено през 10 г. се появява бебе, така че защо не в най-скоро време. Не ме дразни, че още ми казват Кака Лара. Как ще ме дразни, като съм на 45 г. и продължават да ми викат \"кака\". Ха-ха. Това ме кара да се чувствам много, много хубаво. Дори е много забавно, като ме срещне някой възрастен дядо и ми каже \"кака\" и после добани, че е израснал с мен. Ха-ха\", коментира Златарева пред ежедневник. Сподели:", "date": "2019.05.05", "title": "Трета възраст: Кака Лара се стяга за баба"}
{"url": "https://pik.bg/%D0%BC%D0%BE%D0%BD%D0%B3%D0%BE%D0%BB%D0%B8%D1%8F-%D0%B2-%D0%BA%D1%80%D0%B8%D0%B7%D0%B0-%D0%BE%D1%82-%D1%87%D1%83%D0%BC%D0%B0-%D0%BD%D0%B5-%D0%BF%D1%83%D1%81%D0%BA%D0%B0%D1%82-%D0%B8-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-news838869.html", "text": "В провинция Баян-Улгий двама местни жители са починали от чума, след като са яли месо от диво животно и е обявена карантина до 6 май, която забранява на намиращите се в областта хора, включително чуждестранни туристи да напускат региона, предава TACC. Според информацията няма други заразени. Такива инциденти се случват на всеки няколко години, тъй като районът е ендемичен за тази болест. Посолството на Руската федерация препоръчва руснаците да се въздържат от пътуване до тази част на Монголия, тъй като те не могат да напуснат провинцията, докато карантината не приключи. Сред задържаните заради карантината туристи има граждани на Русия, САЩ, Япония, Германия и други. Сподели:", "date": "2019.05.05", "title": "Монголия в криза от чума, не пускат и туристите"}
{"url": "https://pik.bg/%D0%BD%D0%B0%D0%B4-100-%D0%BC%D0%B8%D0%BB%D0%B8%D0%BE%D0%BD%D0%B0-%D1%89%D0%B5-%D0%B3%D0%BB%D0%B5%D0%B4%D0%B0%D1%82-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%83-%D0%BD%D0%B0%D1%81-news838868.html", "text": "Негово Светейшество папа Франциск ще пристигне на 5 май в София с папска свита, съставена от 35 души - най-висши представители на Светия Престол. Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсиньор Гуидо Марини, главен церемониал майстор на Папските литургични чествания, координаторът на папските пътувания монсиньор Маурицио Руеда и др., съобщават от пресслужбата на правителството. По време на апостолическото си пътуване в София папа Франциск, който ще бъде посрещнат на летище София от министър-председателя Бойко Борисов, ще проведе среща с президента Румен Радев, гражданското общество и дипломатическия корпус. Главата на Римокатолическата църква ще се срещне с Негово Светейшество Българския патриарх Неофит в Синодалната палата, след което ще проведе тиха молитва пред олтара на Светите братя Кирил и Методий в катедралния храм „Свети Александър Невски“. Точно в 13 ч българско време на 5 май папа Франциск ще произнесе на пл. „Свети Александър Невски“ неделната молитва „Царице небесна“. Това е първото основно събитие със Светия отец, на което ще могат да присъстват граждани и гости на столицата. „Царице небесна“ всяка седмица се проследява в ефир от над 100 милиона вярващи от цял свят. Този път тя ще е от столицата на България. Молитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т.нар. Български папа – Анджело Ронкали. Почти 10 години - от 1924 до 1935 г. той е бил в България като апостолически легат. Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая папа Франциск ще направи кратко обръщение към света, свързано с актуални въпроси. Второто основно събитие със Светия отец, на което ще могат да присъстват гражданите, е неделната литургия на пл. „Княз Александър Първи“. Това ще е най-масовото събитие с участието на Светия Отец като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини. На 6 май папа Франциск ще посети бежанския център „Враждебна“, след което в град Раковски ще проведе света литургия с първо причастие на 250 деца в църквата „Пресвето сърце Исусово“.Първото причастие е паметен ден за децата католици, а този път те ще бъдат със самия папа. На площада пред църквата ще има около 2000 души. С част от католическата общност Светият отец ще се срещне в църквата „Св. Архангел Михаил“ в Раковски. Посещението на папа Франциск у нас ще завърши със събитието за мир на пл. „Независимост“ в София. Тогава Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли, символ на мира. На сцената на събитието ще има маслиново дърво и рози, символ на България. Папа Франциск ще бъде и изпратен от премиера Бойко Борисов на 7 май сутринта. Сподели:", "date": "2019.05.05", "title": "Над 100 милиона ще гледат посещението на папа Франциск у нас"}
{"url": "https://pik.bg/%D0%B0%D0%BA%D1%8C%D0%BE%D1%80%D1%8A%D1%82-%D0%BE%D0%B7%D0%B2%D1%83%D1%87%D0%B8%D0%BB-%D0%BC%D0%B5%D1%87%D0%BE-%D0%BF%D1%83%D1%85-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-4-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B8%D0%BC-%D0%B4%D1%8A%D1%89%D0%B5%D1%80%D1%8F-news838871.html", "text": "Американският актьор Джим Камингс, с чийто глас \"говори\" легендарният Мечо Пух в любимата анимация, е обвинен в жестоко престъпление. Срещу актьора е повдигнато обвинение, че е изнасилил жена си пред очите на 4-годишната им дъщеря. Според Дейли Мейл, съпругата му Стефани Камингс е подала оплакване срещу мъжа си в съда. По думите й, инцидентът е станал през 2011 г. Стефани твърди, че съпругът й я хванал и изнасилил в присъствието на малката им дъщеричка. Жената добавя, че актьорът неведнъж я заплашвал, а при поредния семеен скандал едва не убил домашното им куче. Самият Камингс отхвърля всички обвинения. Джим Камингс е озвучил много анимационни персонажи - Мечо Пух, Тигъра, Мики Маус, а също и Белязания от \"Цар Лъв\". Сподели:", "date": "2019.05.05", "title": "Акьорът, озвучил Мечо Пух, изнасилил съпругата си пред очите на 4-годишната им дъщеря"}
{"url": "https://pik.bg/%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D1%8A%D0%B6%D0%B0-%D0%B9-%D0%BD%D0%B0%D1%82%D0%B0%D0%BB%D0%B8%D1%8F-%D0%B3%D1%83%D1%80%D0%BA%D0%BE%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B2-%D0%B1%D1%83%D0%BB%D1%87%D0%B8%D0%BD%D1%81%D0%BA%D0%B0-%D1%80%D0%BE%D0%BA%D0%BB%D1%8F-news838917.html", "text": "Отново в ролята на булка влезе Наталия Гуркова. Въпреки че преди 6 месеца съпругът й Джордже Михалевич бе показно разстрелян в Йоханесбург, Гуркова успя да се съвземе. Мис България се завърна окончателно в България, където според думите й, се чувства най-спокойна, и дори направи собствено предаване. Именно заради него Гуркова облече бяла рокля, с която се похвали в мрежата, пише столичен всекидневник. Сподели:", "date": "2019.05.05", "title": "СЛЕД УБИЙСТВОТО НА МЪЖА Й: Наталия Гуркова отново в булчинска рокля"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BD%D1%8E-%D0%B9%D0%BE%D1%80%D0%BA-%D1%81%D0%BA%D0%BE%D1%87%D0%B8-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F---%D0%B1%D0%B8%D0%BB-%D1%80%D0%B0%D1%81%D0%B8%D1%81%D1%82-%D0%B8-%D1%85%D0%BE%D0%BC%D0%BE%D1%84%D0%BE%D0%B1-news838896.html", "text": "Президентът на Бразилия Жаир Болсонару отмени в последния момент посещението си в САЩ. Причина стана протест срещу хомофобските, расистките и женомразките му коментари, както и заради планове, които засягат екологичната защита в Амазония, пише \"Гардиън\". Сподели:", "date": "2019.05.05", "title": "СКАНДАЛ: Кметът на Ню Йорк скочи на президента на Бразилия - бил расист и хомофоб"}
{"url": "https://pik.bg/%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B0%D0%B7-%D0%B2-%D0%BA%D0%B8%D1%82%D0%B0%D0%B9-%D1%80%D0%B0%D1%81%D1%82%D0%B5-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%82%D0%B5%D0%BC%D0%BF%D0%BE%D0%B2%D0%B5-news838890.html", "text": "Потреблението на природен газ в Китай е нараснало стабилно през първото тримесечие на фона на усилията на страната да намали замърсяването на въздуха, предаде агенция Синхуа. Потреблението на газ се е увеличило с 11,6 процента за периода януари-март спрямо година по-рано до 77 милиарда кубични метра след годишен растеж от 18,1 процента за 2018 година, посочва Националната комисия за развитие и реформи (NDRC). През 2018 година Китай представи тригодишна програма за борба срещу замърсяването на въздуха, целяща до 2020 година да повиши дела на природния газ в общото енергийно потребление до 10 процента. Потреблението на рафиниран петрол в Китай през първото тримесечие възлиза на 76,9 милиона тона или с 0,4 процента повече спрямо година по-рано. Потреблението на бензин е нараснало с 3,7 процента, а на дизела е спаднало с 4,1 на сто за същия период. Сподели:", "date": "2019.05.05", "title": "Потреблението на газ в Китай расте със сериозни темпове"}
{"url": "https://pik.bg/%D0%BC%D1%80%D1%8A%D1%81%D0%BD%D0%B8-%D1%82%D0%B0%D0%B9%D0%BD%D0%B8-%D0%BA%D0%B0%D0%BA%D0%B2%D0%BE-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D0%BA%D1%80%D0%B8%D1%8F%D1%82-%D0%BC%D1%8A%D0%B6%D0%B5%D1%82%D0%B5-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D1%81%D0%B8-news838091.html", "text": "В една идеална реалност партньорите нямат тайни един от друг, могат да си споделят всичко и знаят, че личните неща трябва да останат само между тях двамата, а не да бъдат обсъждани с околните. Понякога да споделиш нещо тайно, много лично и болезнено, се счита за по-интимен акт от секса, защото така отдаваш цялото си доверие, а не само тялото си. Но клюките постоянно се появяват във връзките, а и партньорите рядко са напълно искрени един с друг. Ново проучване доказва, че това, което мъжете най-често крият от половинките си, са сексуалните фантазии. Изследването е проведено от “Superdrug” и показва, че 45% от мъжете, които са били разпитани, признават, че не са съвсем открити и не споделят сексуалните си фантазии с приятелките си. Интересното е, че жените крият същото – 41% от разпитаните жени казват, че също не са директни относно своите фантазии, съобщават от американското издание на “Cosmopolitan”. Експерти съветват, че е по-добре да говорите за своите еротични фантазии, тъй като така сексуалният ви живот може да стане по-пикантен и удовлетворяващ. Дори да не ги изпълните заедно с партньора, това заздравява връзката ви, защото така сте по-искрени един към друг и не се притеснявате да споделяте най-личните неща и да общувате свободно, дори за нещо по-срамно. Сподели:", "date": "2019.05.05", "title": "МРЪСНИ ТАЙНИ: Какво най-често крият мъжете във връзките си"}
{"url": "https://pik.bg/%D0%BD%D0%BE%D0%B2-%D0%B6%D0%B8%D0%B2%D0%BE%D1%82-%D0%B4%D0%B5%D1%8F%D0%BD-%D0%BD%D0%B5%D0%B4%D0%B5%D0%BB%D1%87%D0%B5%D0%B2-%D0%B5%D0%BC%D0%B8%D0%B3%D1%80%D0%B8%D1%80%D0%B0-%D0%B8%D0%BA%D0%B5%D0%B1%D0%B0%D0%BD%D0%B0%D1%82%D0%B0-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news838852.html", "text": "Разочарован съм от България”! Това не е моята държава! Чувствам се чужденец в собствената си държава! Разочарован съм от политиците и искам да емигрирам. Това заяви пред БТВ певецът Деян Неделчев-Икебаната. И до ден днешен Деян Неделчев е единственият българин, издал албум с „Полиграм”, а гласът му е изключително рядък, достигащ до 4 октави. Въпреки успехите в миналото днес той пее по барове и му се налага да прави песни като „Съчки събирам” и „В гората”, за да се сдобие с милиони гледания в социалните мрежи. Песента му „Минавам на червено”, която направи за лидера на БСП – Корнелия Нинова, вече ще слуша и в Япония, защото той издаде два албума там. Те са преведени на испански и английски. А 55-годишният изпълнител разказа, че на рождения му ден самата Нинова му се е обадила да го поздрави по телефона. Двамата празнуват рожден ден на една и съща дата – 16 януари. Сподели:", "date": "2019.05.05", "title": "НОВ ЖИВОТ: Деян Неделчев емигрира! Икебаната разочарован от България"}
{"url": "https://pik.bg/%D0%BB%D0%BE%D0%B2%D0%B5%D1%87-%D0%B8%D1%81%D0%BA%D0%B0-%D0%BF%D0%B0%D1%80%D0%B8-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5-%D1%84%D0%B8%D1%80%D0%BC%D0%B8-news838894.html", "text": "Община Ловеч ще кандидатства пред Междуведомствената комисия за бедствия и аварии за отпускане на средства за обезщетяване на фирмите в Северната индустриална зона на града, които пострадаха от наводнение на 12 април, предизвикано от проливен дъжд. Решението да се искат средства за обезщетение на пострадалите фирми беше взето на извънредно заседание на общинския съвет свикано след внесена подписка на представители на бизнеса, предава БНР. Чрез нея те настояват за предприемане на спешни мерки след наводнението за отстраняване на вредите, обезщетяване на пострадалите и анализ на отводнителната и канализационната инфраструктура на Северна индустриална зона в града. На заседанието е отбелязано, че бедствие е имало, но някой не го е обявил. Според заместник-кметът Даниел Колев разходите на общинската фирма \"Еко“ по този случай са за близо 6500 лева. От бизнеса са поискали още да се определи един човек от Община Ловеч, с който да се кореспондира постоянно за състоянието на Северната индустриална зона. Сподели:", "date": "2019.05.05", "title": "Ловеч иска пари от държавата за пострадали от наводнение фирми"}
{"url": "https://pik.bg/%D0%B1%D0%B8%D1%80%D0%BD%D0%B8%D1%86%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%B8-%D1%82%D1%8A%D1%80%D1%81%D1%8F%D1%82-%D1%88%D0%B5%D1%84-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0-news838889.html", "text": "НАП-Пловдив търси заместник-директор на териториалната дирекция, а заплатата е доста изкушаваща. Тя е в размер на 2581 лева. Конкурсът ще се проведе след Гергьовден на два етапа - писмена разработка по управленска тематика и интервю. Данъчната дирекция в града от години има по двама заместник-шефове. Стела Петкова обаче се пенсионира, затова и мястото е вакантно. Другият заместник-директор Марина Синджирлиева остава на поста си. За високия пост се търсят кандидати с минимална образователно-квалификационна степен \"магистър“ и най-малко 7 години професионален опит или придобит V старши ранг като държавен служител. Който се класира, ще трябва да мине още едно сито за длъжността - процедура по проучване за издаване на разрешение за достъп до класифицирана информация, пише още \"Марица\". Сподели:", "date": "2019.05.05", "title": "Бирниците в Пловдив си търсят шеф, ето за каква заплата"}
{"url": "https://pik.bg/%D0%B2%D1%82%D0%BE%D1%80%D0%B8-%D1%82%D1%83%D1%80-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news838933.html", "text": "Северна Македония гласува на втори тур за президент днес. И двамата опоненти Стево Пендаровски и Гордана Силяновска демонстрираха убеденост в победата си, а на последния си дебат преминаха и към лични нападки един към друг. Основният въпрос на днешното гласуване ще бъде дали ще бъде постигната активност от 40% от записаните в избирателните списъци. Ако това условие не бъде изпълнено, независимо кой има по-голям брой гласове, избор на президент няма да има. С разлика от само 4600 гласа от първия тур двамата основни опоненти и политическите формации зад тях демонстрират усилие за пълна мобилизация на симпатизантите си за втория тур. Кризисните моменти са два и първият е дали ще бъде постигната избирателна активност от над 40 процента от записаните в избирателните списъци, без която няма да има осъществен избор. Вглеждането и на управляващите от СДСМ и ДСИ, и на опозиционната ВМРО-ДПМНЕ в гласовете на третия кандидат от първия тур – този на опозиционните албански партии – не доведе до видим резултат. Изборите в Северна Македония обикновено са доста емоционални, но този път се очаква да преминат спокойно, тъкмо заради залога – член на НАТО и Европейския съюз. Сподели:", "date": "2019.05.05", "title": "ВТОРИ ТУР: В Северна Македония гласуват за президент"}
{"url": "https://pik.bg/%D0%B3%D0%B0%D1%80%D0%B5%D0%BB%D0%BE%D0%B2-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BA%D0%B0%D1%82%D0%BE-%D1%87%D0%B5-%D0%B3%D0%B5%D0%B2%D0%B0%D1%80%D0%B0-%D0%B8-%D0%BF%D0%B0%D0%BF%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82-news838966.html", "text": "Политическият коментатор Иван Гарелов, който бе председател на комитета, изпратил покана за посещението на папа Йоан Павел Втори в България преди 17 години, направи по БНТ опит за сравнение между двамата държавни ръководители на Ватикана - Павел Втори и Франциск. Докато Павел Втори беше доста по-консервативен и посещението му имаше за цел да изчисти името на България заради атентата срещу папата, Франциск е определян като папата комунист и дори Че Гевара на католическия свят, защото наистина е много социален, каза Иван Гарелов. Сподели:", "date": "2019.05.05", "title": "Гарелов определи Франциск като Че Гевара и папа комунист"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0---%D1%82%D0%B5%D0%BB%D1%86%D0%B8%D1%82%D0%B5-%D0%B1%D0%BB%D0%B5%D1%81%D1%82%D1%8F%D1%82-%D1%81-%D0%BD%D0%BE%D0%B2%D0%B8-%D1%83%D1%81%D0%BF%D0%B5%D1%85%D0%B8--news838930.html", "text": "Без да се съобразявате с мнението на вашите колеги, поставете началото на нови занимания, които изискват да сте внимателни. Надеждите ви, че ще получите подкрепа може да се окажат нереални. Ако имате спешни задачи на работното място се справяте успешно. Може да се окажете разочаровани заради вашите особено политически убеждения. Ще блеснете с успехите си. Не избързвайте с действията и с изказванията си. Ще впечатлите вашите делови партньори. Служебните ви запознанства са добра основа за стабилизиране на материалното ви положение. Избягвайте да давате обещания за финансиране на чужд проект. Заредени със сили, успешно завоювате нови професионални позиции. Бъдете самокритични и умерени. Подновете стари познанства. Осъществете професионалните си идеи и предприемете планираните инвестиции. Подобрете финансовото си състояние и си направете равносметка на постигнатото. Овладейте емоциите си особено ако се опитват да ви обиждат във връзка с вашия професионализъм и интелект. Влошаването на отношенията с колегите ви е заради вашите отлични приходи, които са ги подразнили. Сутринта проявете такт и сдържаност в семейството. Не отлагайте деловите срещи и стартът на нови задачи. Успехът е с вас, въпреки, че малко сте загубили увереността във възможностите си. Ще се сбъднат надеждите ви и ще осъществите вашите служебни планове. Предстои ви промяна заради възможност да си осигурите още приходи. Ще получите заем, ако се освободите от обзелият ви песимизъм. Начинанията ви носят успех и финансови постъпления, а също и признание, което ще ви изкачи на нов професионален връх. Разчитайте на интуицията си. На работното си място, можете да помислите за новите си идеи и да направите малка крачка към тяхната реализация. Успехът е с архитектите, строителните предприемачи, търговците, но и с всички, които са разумни и практични при инвестициите. Въздържайте се от делови пътувания. Не се опитвайте да отхвърлите непосилни за вашите възможности професионални задачи, само за да блеснете пред колегите си. Проведете планираните срещи и след това се отдайте на задълбочен анализ на предстоящите начинания. Имате нужна от подкрепата на вашите колеги и ще я получите. Ако сте изнервени и избухливи на работното място и не преценявате думите си, ще попречите сами при реализацията на плановете си за деня, а иначе подкрепата ви е гарантирана. Днес ви покровителстват хора, заемащи високи постове в държавата, които са впечатлени от вашите умения. Приемете с благодарност подкрепата им. Вашият успех ще ги зарадва. Възможни са разправии с ваши делови партньори заради неизпълнени техни задължения. Всички планове за деня намират подкрепа, ако си наложите търпение. Приходите, които ще поучите преди края на работното време са отлични и ще ви позволят да намалите темпото на работа. Задълженията ви на работното място са натоварващи, но ще ви донесат признание. Въпреки че всички ви товарят с проблемите си имате възможност да осъществите мечтите си. Не само че може да се превърнат в реалност, а и ще ви отворят вратата към успешен професионален път. Разговорите и деловите ви срещите ще бъдат успешни. Късметът е с вас, но все пак е добре да разчитате на знанията и професионализма си. Следвайте вашата цел за деня упорито, без притеснения от трудностите по пътя си. До края на деня ще бъдете възнаградени. Бъдете сдържани и избегнете грешките. От вас зависи да не пропуснете решаващия момент в живота ви, позволяващ промени и скок към нов професионален връх. Сподели:", "date": "2019.05.05", "title": "САМО В ПИК: Ексклузивен хороскоп на топ астроложката Алена - Телците блестят с нови успехи, Раците се опаричват"}
{"url": "https://pik.bg/%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B5-%D0%BD%D0%B0%D0%B9-%D0%BC%D1%8A%D0%B4%D1%80%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-news838967.html", "text": "Успехът на един държавен глава се мери с успеха на обикновения човек. Трябва много да се гордеем, че той идва днес в България. Това заяви пред Нова телевизия президентът (2012-2017) Росен Плевнелиев. Той отбеляза, че визитата на папа Франциск у нас, която започва днес, ще е знакова за отношенията между католическата и православната църква. \"Много ми се иска Българската православна църква да не гледа протоколно на тази визита. Аз не мога да го разбера това нещо - в протокола ние търсим смисъл и трябва да бъдем заедно, неразделени... Нашата църква в много отношения остава настрани от процесите, не търси позитивното развитие на резултатите. Нашата църква бе една от малкото, която отказа да участва във Вселенския събор през 2016 г.\", заяви Плевнелиев. \"Папа Франциск поставя в сърцето на своята работа обикновения човек. Като  президент съм имал възможност да се срещна с много влиятелни хора по света. За мен най-мъдрият човек на планетата е папа Франциск\", заяви Росен Плевнелиев. Сподели:", "date": "2019.05.05", "title": "Плевнелиев: Папа Франциск е най-мъдрият човек на планетата"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D1%81%D0%BE%D1%84%D0%B8%D1%8F-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B8-%D0%BA%D0%B0%D0%B7%D0%B0%D1%85%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BE%D0%B1-news838952.html", "text": "Бойко Борисов посрещна папа Франциск в София. Самолетът с главата на Римо-католическата църква кацна малко преди 10 часа на българска земя. ечица в национални носии изненадаха с букети госта още на пистата. Двамата имаха кратка среща във ВИП-а, след която папата продължава визитата си по програма. Тя е под мотото \"Мир на земята\". Срещата е на четири очи като във фокуса й са установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми. Борисов подчерта в началото важната роля на Западните Балкани и мира в региона. \"Моето папство са обикновените хора\", каза папа Франциск на българска земя. Борисов подари на папата българско кисело мляко, познато на Франциск от детството му, както и златовезана икона светите братя Кирил и Методий и омофор. Президентът Румен Радев е подготвил като дар разпятие. \"Вярвам, че страната ни ще остави у папа Франциск спомен за добри хора, толерантни и миролюбиви. Аз съм вярващ човек, българинът е вярващ човек. Радвам се и благодаря на всички българи, за разбирането и за тази възможност, да посрещна един от символите на вярата за съвременния свят - Негово Светейшество Папа Франциск. Вярвах, че той ще приеме поканата да посети България, вярвам, че страната ни ще остави в него спомен за добри хора, толерантни и миролюбиви“, заяви министър-председателят Борисов. \"Папата подчерта нашата важна роля и ми благодари за мира на Западните Балкани и председателството ни. Подквасили сме в нашия държавен институт мляко специално за него. Той си идва с цялото правителство, вътрешен мъншен министър, премиера. Те ми издадоха, че си пише и сега го гледам листчето като ще го сложи. Това е реклама на България пред цял свят, а това струва милиони\", заяви Борисов след срещата. \"На фона на конфликтите в региона България стои добре. Оставям на анализаторите да оценят ролята ни на Западните Балкани. Всички сега подкрепят Северна Македония - и Щатите, и Европа. Знаете какви остри реплики си разменихме със Заев, ние компромиси с историята си няма да правим. Не знам дали ще ходя на 24 май в Рим, не сме наред, така да се каже\", добави премиерът. \"Харесвам много папата, много неща научавам на срещите с него. Не случайно ме попита - знаеш ли разликата между терористите и протокола. С първите можеш да преговаряш, с протокола - не\", каза още Борисов. В отговор главата на Римокатолическата църква заяви: \"Благодаря на Вас, благодаря Ви, че ме поканихте. Да наистина аз се моля за мир, всички ние се молим за мир, защото войната е нещо много, много грозно и лошо“. Охраната е жестока, предава репортер на ПИК TV от президенството. След разговора с Борисов, папата ще се срешне с президента Румен Радев, а после и с патриарх Неофит в Синодалната палата. Ще последва тиха молитва пред олтара на братята Св. Св. Кирил и Методий в храма \"Св. Александър Невски\". Гражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието. Две от тях са днес. В 13, 00 ч Светият отец ще произнесе неделната молитва „Царица небесна“ на площад „Свети Александър Невски“. На светата литургия на площад \"Княз Александър Първи\" в късния следобед се очаква да присъстват 7600 души. Тя трябва да започне в 16,45 ч. Вижте посрещането на папата и изявлението на Борисов след срещата във видеата на живо на ПИК TV: Българският премиер приветства с добре дошъл Негово светейшество, а д Сподели:", "date": "2019.05.05", "title": "ПЪРВО В ПИК TV! Борисов посрещна папа Франциск в София. Ето какво си казаха на четири очи (ОБНОВЕНА/СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D0%BF%D0%B0%D1%82%D0%B0-%D0%BE%D1%87%D0%B8-%D0%B2-%D0%BE%D1%87%D0%B8-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2---%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%8F-%D0%BE%D1%82%D0%BF%D1%80%D0%B0%D0%B2%D0%B8%D1%85%D0%B0-%D1%81-news838955.html", "text": "Президентът Румен Радев посреща един от най-важните хора на планетата - папа Франциск. Визитата на светия отец бе планирана от дълго време, за нея се готвиха десетки служби и институции. Пръв на летището в София по-рано днес премиерът Бойко Борисов посрещна папа Франциск. Още във ВИП залата на летището папата и министър-председателят имаха среща на четири очи. За светлия гост президентът е приготвил специален подарък. Той ще подари на папа Франциск оригинално, ръчно изработено разпятие с резбовани флорални мотиви, които се вплитат като детайли в централна част на българския възрожденски иконостас. Материалите, върху които е резбовано разпятието, са стогодишен орех, както и кестеново дърво. Изработката е характерна за художествената школа от района на град Банско в началото на 19 век. При пристигането си пред сградата на президенството папа Франциск бе посрещнат от държавния глава Румен Радев. Почетен гвардейски оркестър изпълни химна на Ватикана и националния химн на България. Папата и президентът направиха обиколка по червения килим, покрай строения гвардейски оркестър, за да стигнат до официалните лица, строени за посрещането на светия отец - председателят на Народното събрание Цвета Караянчева, вицепрезидентът Илияна Йотова, кметът Йорданка Фандъкова, цялото правителство, представители на Българската православна църква. Папата лично се здрависа с тях. След това папа Франциск и президентът Румен Радев влязоха в сградата на президентството за разговор на четири очи. \"Ваше светейшество, благодаря ви, че приехте поканата да гостувате в България. Вашето посещение в нашата страна и в Северна Македония е доказателство, че в борбата със злите сили няма големи малки страни и народи, а такива, отдадени на каузата за мир и сигурност\", отбеляза президентът Румен Радев. Папа Франциск благодари с топли думи за сърдечното посрещане. Пред камерата на ПИК TV бившият министър на културата Вежди Рашидов отбеляза: \"Това е знак, че папата, който си позволява да дойде в нашата малка държава, е обезпокоен от мира в света. Онова, което той даде - и аз присъствах на тази прословута бележка на премиера, когато той даде дума на премиера, се изпълни. Премиерът много артистично, много приятелски, много свойски го помоли да дойде в нашата страна. Бойко му каза: \"Моля ви, сложете си тази бележка в джоба, за да не забравите\". Кардиналът до него му даде съвет и той сложи бележката си в джоба. И така стана. Той дойде, за да усмири целия този врящ казан, в който сме се насадили - така, както само папите умеят. Те са бавни, достойни и на нас такъв катализатор ни е необходим. А знакът е, че България не е нито по-голяма, нито по-малка от останалите европейски страни\". \"Посъветвал бих българските политици да си взимат съветници в подаръците. Защото се подарява какво ли не, което се изхвърля в кошчето, а не нещо, което ще носи славата на България. Ватиканският музей е един от най-скъпите света. Във Ватиканския музей трябва да има една картина, под която трябва да стои името - България и завинаги ще остане там. Стига с тия яйца и кисели млека. Затова е хубаво всички държавници да си имат своите съветници, за да правим движение в тази посока, не че е драматично, не че е страшно. Във Ватикана има специална комисия, която определя кой подарък да остане в музея. Но това е бъдещ разговор\", допълни Рашидов. Той отбеляза още, че България вече е една от значимите държави в Европа: \"На нас ни е най-трудно от всички. Да спрем чуждопоклоничество, а самите да се огледаме между нас - има качествени, много достойни България. Нека си ги пазим тук. Духовната стока също е стока... В медиите всички разбират от политика, от демокрация, от папата, от Турция. Превърнали сме се в една мелница на празноговоренето... За мен е важен всеки българин, който си носи тежкия кръст\". След срещата на четири очи президентът и папа Франциск заеха местата си върху специално отредената трибуна, за да произнесат кратки речи. Румен Радев изтъкна, че българите знаят цената на мира и че той съществува само, когато цари мир между различните религии, етноси и народи. \"Само на метри от тук съжителстват мирно от векове православен храм, джамия, католическа църква и синагога\", отбеляза Радев и припомни думите във Великденската проповед на светия отец, че днес цялото човечество трябва да гради мостове, а не да руши стени. Президентът отбеляза и приноса на България към световното културно наследство и значението на светите братя Кирил и Методий, създали славянската писменост. Той посочи и ролята на кардинал Анджело Ронкали, наречен \"българския папа\". \"Днес, когато омразата и ксенофобията се завръщат в Европа, ние си спомняме за великата мисия на светите равноапостоли Кирил и Методий - да отстоят правото на всеки народ да славят Бога на своя език. Езиковите и културните различия не са пречка народите да живеят в мир и да изповядват общи ценности. Вашето посещение е едно от най-значимите събития в нашата най-нова история. То е още по-силно, защото ние споделяме общи грижи и тревоги. Грижите за опазването на мира и тревогите за съдбата на милиони човешки същества - захвърлени на произвол и обречени на бедност, унижение, сегрегация и терор. Искреността и дълбокият емоционален заряд в нашите отношения ми дават увереност, че общата загриженост е основата, върху която хуманномислещите хора могат да реализират своите стремежи към доброто на всички\", заяви Румен Радев. От своя страна папа Франциск поздрави българите с \"Христос Воскресе\". Той отправи своята благодарност за топлото посрещане и благодари на всички членове на католическата църква, на християните от другите църковни общности, на евреите и вярващите мюсюлмани. Светият отец изрази своята съпричастност към страдащите хора по целия свят и изтъкна, че чрез днешното си посещение той продължава символично визитата на папа Йоан Павел II и заяви, че чувства всички българи като свои братя. Папа Франциск изрази убедеността си, че Св.Св. Кирил и Методий са се превърнали в патрони на Европа, чийто блестящ пример завладява нови последователи, прокарвайки нови пътища за мир и хармония. Светият отец благослови българския народ и му пожела, мир и благоденствие. След това папа Франциск се отправи към храма \"Св. Александър Невски\", където ще осъществи своята тиха молитва пред олтара на светите братя Кирил и Методий. Преди това той има планирана среща в Светия синод с патриарх Неофит и висшия православен клир. По-късно ще се проведе неделната молитва \"Царице Небесна\", която ще бъда наблюдавана от 100 милиона души по целия свят. Пред камерата на ПИК TV зам.-председателят на Народното събрание Явор Нотев заяви, че словото на папата е било \"ясно, политическо, добронамерено\". \"Направи ми впечатление дълбочината на демографската криза като реалност и последица за бъдещето на страната в оценката на папата. Има какво да се види след анализа на тези негови думи. Докато бяхме пред него, емоцията също имаше своето отношение, но съм впечатлен от тези думи и смятам, че това съдържателно слово има значението на своето политическо послание\". Сподели:", "date": "2019.05.05", "title": "ИЗВЪНРЕДНО В ПИК TV: Папата очи в очи с президента Радев - вижте какви послания отправиха (СНИМКИ/ОБНОВЕНА)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82-%D0%B1%D1%83%D1%80%D0%B3%D0%B0%D1%81-%D0%BE%D1%82%D1%86%D0%B5%D0%BF%D0%B8%D1%85%D0%B0-%D1%86%D0%B5%D0%BD%D1%82%D1%8A%D1%80%D0%B0-%D0%B3%D0%BE%D1%80%D0%B8-%D1%81%D1%82%D0%BE%D0%BB%D1%8A%D1%82-%D0%BD%D0%B0-%D0%BC%D0%B2%D1%80-news838993.html", "text": "Кълбета дим излизат от стола на МВР в центъра на Бургас. Две пожарни коли вече са на мястото на инцидента, съобщава Флагман.Бг. Районът е отцепен и от две полицейски коли. Столът на МВР се намира срещу сградата на дирекцията. В сграда със смесено предназначение има магазини и жилища. Явно затова са изпратени две пожарни, за да се предотврати разрастване на огъня и да не бъдат засегнати търговски или жилижни обекти. Според съседи е пламнала тоалетната на стола. Вчера той не е работил и не е ясно каво е причинило пожара. От полицията на този етап няма информация за инцидента. Сподели:", "date": "2019.05.05", "title": "ИЗВЪНРЕДНО ОТ БУРГАС: Отцепиха центъра, гори столът на МВР"}
{"url": "https://pik.bg/%D1%81%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%BA%D1%80%D0%B0%D0%BA-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news838971.html", "text": "Спешна помощ e на крак заради посещението на папа Франциск! Специално подбрани екипи от спешни медици ще се грижат за светия отец и всички вярващи, които искат да се докоснат до него. Д-р Слави Ангелов е един от медиците, получили привилегията и натоварени с отговорността да се грижат за папата на терен. И д-р Делян Георгиев - началник смяна, също е натоварен с привилегията и отговорността да се грижи за папата. Именно той е един от хората, които взимат най-важните решения. И всеки сигнал, подаден на 112 стига до него. Така ще е и по време на визитата на светия отец. „Засега не ни се е случвало да отговаряме за живота и здравето на папа”, заяви пред Нова телевизия д-р Георгиев. Но винаги има първи път. Затова и в спешна помощ подготовката е голяма, а екипите, които са ангажирани със здравето на папа Франциск, са специално подбрани. „В случая сме подбрали екипи, които владеят няколко езика, за да може да се реагира адекватно на чуждестранните граждани, които се очаква да бъдат много”, обясни д-р Георгиев. Д-р Слави Ангелов е само на 26, но достатъчно голям  в професията. Не се притеснява, че на българска земя животът на папа Франциск ще е в неговите ръце. „Всеки човек може да опре до нас. Никой не е застрахован, дори папата. Ако, недай си Боже, стане нещо, има хора, които първата една минута ни информират за какво става дума. Това са хора от антуража, негови близки”, обясни д-р Ангелов. Сподели:", "date": "2019.05.05", "title": "Спешна помощ на крак заради посещението на папа Франциск"}
{"url": "https://pik.bg/%D1%82%D0%B0%D1%81%D1%81-%D0%BE%D1%82-%D1%81%D0%BE%D1%84%D0%B8%D1%8F-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B6%D0%B5%D0%BB%D0%B0%D0%BD%D0%B8%D0%B5%D1%82%D0%BE-%D1%81%D0%B8-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D1%80%D1%83%D1%81%D0%B8%D1%8F-news838991.html", "text": "Папа Франциск потвърди още веднъж желанието си да посети Руската федерация. Това свое желание предстоятелят на католическата църква направи пред кореспондент на TACC от София, където пристига на апостолическа визита по покана на правителството на България и католическите епископи в страната. \"Длъжен съм да отида (в Русия)\", заяви папата в отговор на шеговит коментар, че днешната му визита, която включва преклонение пред Светите братя Кирил и Методий, е много близо до Русия в географски аспект. Сподели:", "date": "2019.05.05", "title": "ТАСС: От София папа Франциск потвърди желанието си да посети Русия"}
{"url": "https://pik.bg/%D0%BA%D0%B5%D0%BD%D0%B8%D0%B5%D1%86-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news838998.html", "text": "Кениецът Евънс Тануи спечели четвъртото издание на \"Маратон Пловдив\". Той беше най-бърз по улиците на града и финишира за 2 часа 24 минути и 27 секунди. Времето му е с 5 минути по-добро от това на миналогодишния победител Ахмет Насеф от Италия, който спечели първите три издания на надпреварата. Сподели:", "date": "2019.05.05", "title": "Кениец спечели маратона в Пловдив"}
{"url": "https://pik.bg/%D1%83%D0%B6%D0%B0%D1%81-%D0%BA%D0%BE%D1%88%D0%BC%D0%B0%D1%80%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%B2%D0%B5%D1%80%D0%B3%D0%BE%D0%B2---%D0%B7%D0%B0%D1%80%D0%B0%D0%B4%D0%B8-%D0%B1%D0%B0%D0%BA%D1%88%D0%B8%D1%88-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%BA%D0%BE%D1%81%D1%8A%D0%BC-%D0%B4%D0%B0-%D1%81%D0%B5-news838716.html", "text": "Звездата от \"Откраднат живот\" Юлиан Вергов се е разминал на косъм с катастрофа по време на снимките на новия си филм. Както е известно актьорът от трупата на Народния театър напусна болница \"Света Анастасия\", за да се включи в \"Пепел върху слънцето\", в който също ще го видим в ролята на лекар. Засега от екипа пазят в тайна дали Вергов е щял да се претрепе с тира, който се научи да шофира специално заради ролята си. Както ПИК вече писа, той сам сподели в социалните си мрежи клипче с уменията си зад волана на огромния камион за международни превози. \"Щях да се омаам в едно дърво, дето не трябва. Аз не се уплаших, но екипът се изплаши\", коментира накратко лекия инцидент Вергов. По думите му до него се е стигнало заради внезапната поява на таксиметров шофьор на пътя му. \"Беше уж нормален кадър, имаше каскадьор. Но се появи едно такси, дето не трябваше да е там\", разясни актьорът. Преди две години Юлиан претърпя истински катастрофа, след което легна на операционната маса за животоспасяваща операция. Светила в хирургията се бориха над два часа да върнат актьора от онзи свят. Всичко това обаче бе само за снимките на финалните епизоди в четвъртия сезон на \"Откраднат живот\", в който Юлиан спечели симпатиите на зрителите с ролята на директора на старата болница \"Свети Кирил\" - доцент Банков. Сподели:", "date": "2019.05.05", "title": "УЖАС: Кошмарен инцидент с Вергов - заради бакшиш звездата от \"Откраднат живот\" на косъм да се забие в дърво край пътя..."}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%B2-%D0%BE%D1%82%D0%B4%D0%B0%D0%BB%D0%B5%D1%87%D0%B5%D0%BD%D0%B8%D1%82%D0%B5-%D0%BC%D0%B5%D1%81%D1%82%D0%B0-news839035.html", "text": "Това заяви зам.-председателят на ГЕРБ и председател на Националния предизборен щаб на партията Цветан Цветанов на форум за туризма, който се провежда по случай празника на гр. Баните и минералната вода днес, съобщиха от пресцентъра на ГЕРБ. Домакин на кръглата маса маса „Туристически район Родопи – балнеология и екотуризъм“ е кметът на общината Милен Белчев. В нея участие взе министърът на туризма Николина Ангелкова, кметът на Велинград Костадин Коев - председател на УС на ОУТР „Родопи“, областният координатор на ГЕРБ Николай Мелемов, кандидатът за евродепутат Марин Захариев, областният управител на Смолян Недялко Славов. Цветанов разказа за спомена си от миналата година, когато при посещението му в Баните центърът е бил строителна площадка, а сега площадът е напълно обновен, красив и подреден. Той подчерта, че благодарение на политиката на правителството с премиер Бойко Борисов страната ни е успяла да се възползва в максимална степен от европейската солидарност. „Благодарение на по-високите приходи в бюджета пък ежегодно се отделят средства за инфраструктурни обекти в българските общини. Именно с подкрепа от Министерския съвет е изцяло обновено и облагородено площадното пространство на Баните в момента и днес ще бъде прерязана лентата му“, уточни зам.-председателят на ГЕРБ. „Когато се намираме в Баните, трябва да акцентираме върху възможността да се развива балнеолечението и спа туризмът и да се търсят правилните политики, за да се защитят тези малки населени места. Демографската криза в Баните е проблем. Имаме само две училища, едното от които е защитено. Дългосрочните политики са начинът тези хора от Баните, които работят навън, да могат да се върнат заедно с представителите на бизнеса и да потърсят в родното си място развитие“, допълни Цветанов. Министър Ангелкова подчерта, че община Баните е част от седемте балнео и спа дестинации, които вече популяризира Министерството на туризма. „Общината е част от деветте културно-исторически дестинации, които са много успешни. Стартирани са и проекти за насърчаване на здравен туризъм, също възможност за развитие в Баните. Благодарение на правителството на Бойко Борисов във втория му мандат, когато беше създадено самостоятелно Министерство на туризма, имаме ръст от 31% на чуждестранните туристи. Миналата година над 9,2 милиона са били чуждестранни туристи в България. Имаме ръст на приходите от туризъм с 34%, за миналата година 8,4млрд. лв. са приходите от туризъм. Имаме рекорд по отношение на реализираните нощувки в местата за настаняване над 10 легла. Статистиката и Евростат отчитат 27 милиона нощувки, което показва, че секторът наистина е ключов за развитието на българската икономика“,  подчерта Ангелкова и допълни, че основен приоритет на правителството е намаляването на административната тежест и в областта на туризма с последните промени в закона са отпаднали 19 документа в различните направления. \"Дългосрочните политики могат да стимулират инвестициите в отдалечените места.\" Сподели:", "date": "2019.05.05", "title": "Цветанов: Дългосрочните политики могат да стимулират инвестициите в отдалечените места"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D1%81%D0%B2%D0%B5%D1%82%D0%B8%D1%8F-%D1%81%D0%B8%D0%BD%D0%BE%D0%B4-%D0%BF%D1%8A%D0%BB%D0%B5%D0%BD-%D1%82%D0%B5%D0%BA%D1%81%D1%82-%D0%BD%D0%B0-%D1%80%D0%B5%D1%87%D1%82%D0%B0-news839031.html", "text": "\"Тази среща, която толкова много исках, идва след тази на свети Йоан Павел Втори с патриарх Максим по време на първото посещение на епископ на Рим в България, и следва стъпките на Свети Йоан 23-и, който през годините, прекарани тук, толкова се привърза към този „простодушен и добър” народ, оценявайки неговата честност, трудолюбие и достойнство в изпитанията”. Това каза папа Франциск в Светия синод, където се срещна с патриарх Неофит. „Радват ме топлият прием, запазен тук за моите пратеници, чието присъствие се усили през последните години, и сътрудничеството с местната католическа общност, най-вече в културната сфера”, каза още папата. Той отново изтъкна важността на делото на светите братя Кирил и Методий. „Кирил и Методий, византийци по култура, имаха смелостта да преведат Библията на език, достъпен за славянските народи, така че божественото Слово да предшества човешките думи. Тяхното смело апостолско дело остава за всички образец за евангелизация”, каза папа Франциск. Ваше Светейшество, почитаеми митрополити и епископи, скъпи братя, Христос Воскресе! В радостта на възкръсналия Господ отправям към Вас пасхалния поздрав в тази неделя, която в християнския изток е наричана Томина неделя. Съзерцаваме апостола, който слага ръка в ребрата на Господ и след като е докоснал раните му, изповядва: „Господ е мой и Бог мой”. Раните, които в хода на историята се отвориха сред нас християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна и Го обявим за наш Господ и наш Бог, ако, признавайки нашите несъвършенства се потопим в Неговите рани от любов, можем да намерим отново радостта от прошката и да предвкусим денят, в който с Божията помощ ще можем да отслужваме на един и същ олтар пасхалната тайна. По този път сме подкрепяни от много братя и сестри, които преди всичко бих искал да почета: те са свидетели на Пасхата. Колко християни в тази страна понесоха страдания заради ИИсусовото име, особено по време на гоненията от миналия век. Икуменизмът на кръвта! Те разнесоха нежен аромат в Земята на розите. Преминаха през тръните на изпитанието, за да разпръснат уханието на Евангелието. Разцъфнаха на плодородна и добре обработена почва сред народ, богат на вяра и неподправена човечност, който им даде здрави и дълбоки корени: мисля си особено за монашеството, което от поколение на поколение е подхранвало вярата на хората. Вярвам, че тези свидетели на Пасхата, братя и сестри от различни деноминации, обединени на Небето от божествената любов, сега гледат на нас като на семена, посадени в земята, за да дадат плод. И докато много други братя и сестри в света продължават да страдат заради вярата, молят нас да не оставаме затворени, а да се отворим, защото само така семената дават плод. Тази среща, която толкова много исках, идва след тази на свети Йоан Павел Втори с патриарх Максим по време на първото посещение на епископ на Рим в България, и следва стъпките на Свети Йоан 23-и, който през годините, прекарани тук, толкова се привърза към този „простодушен и добър” народ, оценявайки неговата честност, трудолюбие и достойнство в изпитанията. Намирам се и аз тук – гост, посрещнат с обич, и изпитвам в сърцето си тъгата по брата – онази здравословна тъга по единството сред синовете на един и същ Баща, която папа Йоан със сигурност имаше възможност да култивира у себе си в този град. Именно по време на Втория ватикански събор, свикан от него, Българската православна църква изпрати свои наблюдатели. Оттогава контактите са се умножили. Мисля си за визитите на български делегации, които от 50 години посещават Ватикана, и които всяка година имам радостта да посрещам, както и за присъствието в Рим на българската православна общност, която се моли в църква от моята епархия. Радват ме топлият прием, запазен тук за моите пратеници, чието присъствие се усили през последните години, и сътрудничеството с местната католическа общност, най-вече в културната сфера. Уверен съм, че с Божията помощ и във време, в което Провидението реши, тези контакти ще могат да въздействат положително върху много други аспекти на нашия диалог. Междувременно сме призвани да вървим и да действаме заедно, за да дадем свидетелство на Господ, по-специално служейки на най-бедните и забравени братя, в които Той присъства. Икуменизмът на бедния. Тези, които ни ориентират по пътя са най-вече Свети Свети Кирил и Методий, които са ни свързвали още от първото хилядолетие, и чиято жива памет в нашите Църкви остава като източник на вдъхновение, защото въпреки несгодите, те поставиха на първо място благовестието на Господ, призива към мисия. Както е казал Свети Кирил: „С радост аз тръгвам за християнската вяра, колкото и уморен и физически изпитан да съм, аз ще ида с радост.” И докато се предусещали предупредителните знаци за болезнените разделения, които щели да настъпят през следващите векове, избрали перспективата на общението. Мисия и общение: две думи, винаги скланяни в житието на двамата светци, и които могат да осветяват нашия път, за да растем в братството. Икуменизмът на мисията. Кирил и Методий, византийци по култура, имаха смелостта да преведат Библията на език, достъпен за славянските народи, така че божественото Слово да предшества човешките думи. Тяхното смело апостолско дело остава за всички образец за евангелизация. Една област, която ни изпитва в благовестието, е тази на младите поколения. Колко е важно като уважаваме съответните традиции и особености, да си помагаме и намираме начини да предаваме вярата на език и във форми, които да позволяват на младите за изпитат радостта от един Бог, който ги обича и ги зове. В противен случай ще бъдат изкушавани да се доверяват на многото измамни сирени на консуматорското общество. Общение и мисия, близост и благовестие: Св. Св. Кирил и Методий имат много да ни казват и що се отнася до бъдещето на европейското общество. Наистина те „бяха в известен смисъл радетелите на една обединена Европа и на един дълбок мир сред всички жители на континента, показвайки основите на ново изкуство на съжителство, като се уважават различията, които въобще не са пречка за единството.” /цитат от Йоан Павел Втори/ И ние, наследници на вярата на светците сме призвани да бъдем ковачи на общение, инструменти на мир в името на Иисус. В България – „духовен кръстопът, земя на срещи и взаимно разбирателство” /цитат от Йоан Павел Втори/, са намерили прием различни деноминации – от арменската до евангелската, и различни вероизповедания – от еврейското, до мюсюлманското. Среща прием и уважение Католическата църква – и от латински, и от източен обред. Благодарен съм на Ваше Светейшество и на Светия Синод за това благоволение. Също в нашите отношения Св. Св. Кирил и Методий ни напомнят, че „известно различие на обичаи и нрави не противоречи ни най-малко на единството на Църквата”, и че между Изтока и Запада „различни богословски формулировки нерядко се допълват, вместо да си противоречат” /Текст от Втория ватикански събор/. „Колко неща можем да научим един от друг!” След малко ще имам възможността да вляза в патриаршеската катедрала „Св. Ал. Невски”, за да се опра в молитва в спомена на Св. Св. Кирил и Методий. Св. Ал. Невски от руската традиция, и Светите братя произхождащи от гръцката традиция и апостоли на славянските народи, разкриват колко България е страна мост. Ваше Светейшество, скъпи братя, уверявам Ви в моята молитва за Вас, за верните на този обичен народ, за високото призвание на тази страна, за нашия път икуменизъм на кръвта, на бедния и на мисията. На свой ред моля за място във Вашите молитви, в увереността, че молитвата е вратата, която открива всеки път на добро. Бих искал отново да благодаря за оказания ми прием, и да Ви уверя, че ще нося в сърцето си споменът за тази братска среща. Христос Воскресе! Сподели:", "date": "2019.05.05", "title": "Ето какво каза папа Франциск в Светия синод (ПЪЛЕН ТЕКСТ НА РЕЧТА)"}
{"url": "https://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D0%BC%D0%B0%D1%81%D0%BE%D0%B2%D0%BE-%D0%BD%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-631-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BF%D1%80%D0%B5%D0%B4%D0%B8-%D0%BE%D0%B1%D1%8F%D0%B4-news839020.html", "text": "Македонците масово не гласуват на произвеждащите се днес в страната им президентски избори. До 10:00 часа местно време (11:00 българско) от регистрираните 1 808 121 граждани са гласували 6,31%, т.е. 99,192 гласоподаватели. Това информира Държавната избирателна комисия на Северна Македония на първата пресконференция в рамките на втория тур на президентските избори в югозападната ни съседка, съобщава скопското електронно издание МКД. Най-висока избирателна активност е регистрирана в Крива Паланка (14,91%), Демир Капия (13,24%), Кратово (12,46%) и Берово (11,06%). Най-ниска е била във Врапчище (1,16%), в Дебър (1,29%) и в Богоево (1,31%). Говорителят на ДИК, Люпка Гугучевска, заяви на пресконференцията, че гласуването протича спокойно и без прекъсване. Що се отнася до гласуването в дипломатическите и консулските представителства на страната в чужбина, в общо 398 открити избирателни секции са гласували 828 души от 1 781 регистрирани като имащи право на глас. Сподели:", "date": "2019.05.05", "title": "Македонците масово не гласуват, 6,31% активност преди обяд"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D1%80%D1%83%D1%82%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%BC%D0%B5%D0%BB%D0%B5-%D1%81-%D0%B4%D0%B2%D0%B0-%D1%82%D1%80%D1%83%D0%BF%D0%B0-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-news839033.html", "text": "В мрежата се появиха първи кадри от жестоката катастрофа на пътя Асеновград-Пловдив. Както ПИК съобщи по-рано, в участъка от кръговото движение до КЦМ към Асеновград е настъпил челен удар между джип \"Мерцедес\" и лек автомобил \"Тойота\". На място са загинали мъж и жена от колата, трима от мерцедеса са пострадали и са откарани в болница за прегледи. От АПИ е създадена организация движението при км 18 да се осъществява двупосочно в едната лента. Сподели:", "date": "2019.05.05", "title": "ИЗВЪНРЕДНО: БРУТАЛНИ СНИМКИ от кървавото меле с два трупа край Пловдив"}
{"url": "https://pik.bg/%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5%D1%82%D0%BE-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F---%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-news838994.html", "text": "Най-добрият български боксьор на професионалния ринг Кубрат Пулев не се страхува от предстоящото изслушване на 14 май в Калифорния, което е организирано по повод скандалната случка, разиграла се между него и журналистката Дженифър Равало. \"Когато човек лъже, мами, крие и иска да изопачи нещата, рано или късно това не се получава. Може за момент да вземе превес и да успее да направи нещата в негова полза, но това ще е моментно и всичко ще си проличи. Аз съм човек, който никога не е страдал от женско внимание и сега точно пък към нея да... не, не е сериозно\", каза Пулев по адрес на Суши пред бТВ Сподели:", "date": "2019.05.05", "title": "Малко преди изслушването в Калифорния - Кубрат Пулев с тежки думи"}
{"url": "https://pik.bg/%D1%81%D1%85%D0%B5%D0%BC%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B8-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B4%D1%80%D0%BE%D0%B3%D0%B0-%D1%81-%D0%BC%D0%BE%D0%B1%D0%B8%D0%BB%D0%BD%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-news838904.html", "text": "Това се случва чрез специално приложение, подобно на това за Юбер, а клиентът може да поръча по мобилния си телефон кокаин и да го получи за 10 минути. Според британските експерти, всичко това се управлява от оперативен център, разположен някъде на Балканите. Неотдавнашният арест на хърватския наркодилър Дарян Йешовник в Сърбия би могъл поне отчасти да хвърли светлина върху търговията с кокаин, която стана най-сериозният престъпен бизнес в Европа, воден преди всичко от дилъри от Балканите. Според анализаторите, колкото и големи количества наркотици да залавят властите в Европа, те представляват вероятно само 10 или 15 процента от общото количество, а наркодилърите намират различни начини за разпространение на останалата дрога. Албанци, сърби и хървати, които са най-активните в наркобизнеса във Великобритания, са изобретили супер бърза доставка на наркотици, предава агенция \"Танюг\". Сподели:", "date": "2019.05.05", "title": "СХЕМА: Наркодилъри от Балканите продават дрога с мобилно приложение"}
{"url": "https://pik.bg/%D0%BD%D0%B5%D0%BE%D1%84%D0%B8%D1%82-%D1%81-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%83%D0%B2%D0%B5%D1%80%D0%B8-%D0%B3%D0%BE%D1%81%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D1%81%D0%BD%D0%B8%D0%BC%D0%BA%D0%B8-news839043.html", "text": "Желанието да ни посетите се възприемаме в Светия Синод като израз на уважение към Българската Православна Църква, уважението е взаимно. Това каза в словото си Българският патриарх Неофит по време на срещата си с Папа Франциск, съобщиха от Светия синод на БПЦ. „От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели”, заяви Патриарх Неофит. По думите му Рим винаги е имал отношение към България, като от 11 века насам периодично полага усилия за установяване на близки контакти със синклита на българската държава. Той отбеляза, че това е намерило израз и в първото посещение на Римски папа в България през 2002 година, когато папа Йоан-Павел II посети България. „Само след 17 години Вие сте вторият папа, който идва в България, което няма как да си обясним освен като наистина специално отношение. Вашето желание да ни посетите в Светия Синод възприемаме като израз на уважение към Българската Православна Църква. Уверяваме Ви, че уважението е взаимно”, отбеляза Българският патриарх. „Стараем се, доколкото ни е възможно, да следим Вашето дело и се радваме, когато чуваме Ваши силни думи в защита на християнските корени на Европа и предупреждения за опасностите, ескалиращи до откровено богоборчество и физическо преследване на християни в собствените им страни. По тези въпроси мненията ни съвпадат. Глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения”, каза още Патриарх Неофит. Сподели:", "date": "2019.05.05", "title": "Неофит с обръщение към папа Франциск: Ето какво увери госта българският патриарх (СНИМКИ)"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%B4%D0%B8-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%B2-%D0%BA%D1%8A%D1%80%D0%BD%D0%B0%D1%80%D0%B5-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D1%86%D0%B8%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%82-%D0%BD-news839046.html", "text": "Александър Сиди за нападението в Пловдивско: Държавата да респектира това развилняло се население. Кандидатът за евродепутат от ВМРО призова за незабавно прилагане на концепцията на Каракачанов Третият в листата на ВМРО за Европейски избори 2019 Александър Сиди изригна по повод поредното ромско нападение в неговия избирателен Пловдивски регион. \"Стига! Наистина не разбирам докога нашите партньори от ГЕРБ в управлението ще се правят, че не виждат проблема ?!? Тълпа разбеснели се цигани са потрошили заведение, защото не били обслужени? За пореден път. Това трябва да бъде прекратено незабавно! Закон и ред! Всички органи в държавата трябва да респектират това развилняло се население!\", написа Сиди в профила си във Фейсбук. И се обяви за съд по бързата процедура, както и за затвор. \"Българите сме търпеливи, но когато нещата стигат до крайност, то се налагат крайни мерки! Действията по концепцията на Красимир Каракачанов за справяне с циганизацията трябва да започнат незабавно! И всички грантаджии, циганолюбци, които научиха в последните години циганите, че имат само права, а не задължения, заедно с тях! Солидарно трябва да носят отговорност. Заедно с любимите си подопечни!\", коментира още кандидатът на ВМРО. И обещава, че когато ВМРО вкара трима евродепутати, ще промени начина по който Европа и европейския съд прилагат двойния стандарт за циганите тук и в Европа. Сподели:", "date": "2019.05.05", "title": "Александър Сиди за инцидента в Кърнаре: Действията срещу циганизацията трябва да започнат незабавно"}
{"url": "https://pik.bg/%D0%B1%D0%B5%D0%B7-%D0%BF%D0%B0%D0%BD%D0%B8%D0%BA%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%82%D0%B5-%D0%B0%D0%BA%D0%BE-%D1%81%D1%87%D1%83%D0%BF%D0%B8%D1%82%D0%B5-%D0%B6%D0%B8%D0%B2%D0%B0%D1%87%D0%B5%D0%BD-%D1%82%D0%B5%D1%80%D0%BC%D0%BE%D0%BC%D0%B5%D1%82%D1%8A%D1%80-news838862.html", "text": "Ако е счупен термометър (живак), важно е да го изхвърлите правилно. В противен случай в организма влизат вредни изпарения, които могат да доведат до отравяне. Демеркуризацията е мярка, предприета за неутрализиране на живачните балони с последващо изхвърляне. Най-малкият ефект от изпаренията на живак не може да доведе до сериозни патологии, но всеки човек трябва да има поне най-малка представа за демеркуризация. Меркуризация на живак - първи етап За да разберете пълната степен на заплахата за здравето, трябва да знаете какво е живак и какво може да направи, когато влезе в тялото. Живакът не се отнася само за отпадъци 1 степен на опасност. Неутрализацията трябва да се извърши незабавно, тъй като изпарението му няма специален мирис и цвят. Неутрализира събитието и включва два основни етапа. Демеркуризацията у дома изисква известни познания и внимателна подготовка. Необходими са следните атрибути: - гумени ръкавици за изключване на директен контакт - самият метал не е толкова вреден, колкото неговите двойки, но отново е най-добре да не го докосвате - скоч, медицинска превръзка, памук или хартия - фенерче, ако топчетата се търкалят в труднодостъпни места - спринцовка и игла - пластмасови торби за изхвърляне на предмети, които са били в контакт с живачни топки Преди всичко е необходимо да се събере разпръснат метал. Внимателно огледайте стаята и отбележете нещата, които имат живак. Ако в стаята има деца или домученици, те веднага се отвеждат в друга стая. Топките бързо се навиват на всяка повърхност и малко дете може лесно да ги погълне. Меркуризацията на живака обикновено започва с почистването на големи живачни топки от счупения термометър, така че те нямат време да се разделят на малки. Най-лесният начин е да вземете парче хартия, сгънат на две, върху който ще влязат частици. Не ги докосвайте с ръка, използвайте по-добре игла или игла. Можете също така да ги поставите в малък стъклен буркан, който трябва да бъде плътно затворен. За удобството на сглобяването на малки топки е позволено внимателно да ги свържете заедно, като получавате голяма капка. Също така е удобно да се събира този метал и с помощта на самозалепваща се лента или лепилна мазилка, внимателно поставяне на раздела върху разпръснати частици. Не оставяйте живак в пукнатините!В зоната, където термометърът е бил разбит, не забравяйте да ги проверите, като запалите всички дупки с фенерчето. Ако намерите дори и най-малките частици, вземете ги с набита игла с памук. Той може също да се навлажни в манган, така че да не падне по време на транспортиране. Ако има подозрение, че под дъската също удари топките, то трябва внимателно да се отстрани и внимателно да се огледа зоната. Меркуризацията на живака е вторият етап Неутрализацията на хумора може да отнеме няколко часа. Не забравяйте да вземете малки почивки и да дишате чист въздух. Най-добре е да се ходи на няколко минути до улицата. Но не оставяйте отворени прозорци по никакъв начин. То само ще ускори процеса на изпаряване на металавъзможен наклон на скалите на еластичните частици на счупения термометър в цялата стая. Само след събирането, когато металът е завършен в запечатан контейнер, е възможно да се започне да се изхвърлят от химически средства и да се вентилират помещенията. Втората част от демеркуризацията на живака е неутрализирането на ефектите на счупения термометър. От импровизирани средства отличното обезвъздушител на живак е манган.Необходимо е манганът да се разрежда във вода, докато се достигне тъмно кафяв цвят. Към концентрирания разтвор се добавят около 1 супена лъжица оцет, сол и 0,5% солна киселина. Смесваме цялата смес до пълното разтваряне на частиците и пристъпваме към обработка на всички повърхности, върху които е открит живак. Препоръчва се този етажен разтвор да се изплаква два пъти, но след периодично сушене в продължение на 8 часа е желателно да се овлажнява с вода. Най-малко една седмица е необходимо да се извършва ежедневна вентилация и влажно почистване, така че неутрализираният метал напълно да изчезне от стаята. Какво да се неутрализира живак у дома, в допълнение към мангана? За тази цел, търсене на белина, или да направи разтвор на сода и сапун (30 грама и 40 грама съответно), и след това избършете повърхността. Трябва да се помни, че ако живакът падне върху метални части, той се стопява, образувайки нещо като филм, тогава е по-лесно да се разпорежда с такова нещо, отколкото да се опитвате да се справите - това е прекалено дълго време и продължително. Грешки в третирането с живак Често живакът от счупения термометър се отстранява, допуска сесериозни грешки. И така, какво можем да направим категорично? Използвайте за почистване на прахосмукачка от всеки модел - за вакуумиране на повърхността, само популяризирате разпространението на пари на голяма площ и за да изхвърлите живак по този начин няма да работи. Освен това частиците му остават в самата прахосмукачка. Дори мощните филтри няма да могат да се справят с изпаренията на този метал. Добавете метални топчета към метлата - дори ако планирате да го изхвърлите. Твърдите пръчки само ги смила, поради което те се изпаряват по-бързо или на запад в пролуката. Забраната се отнася и за използването на влажни кърпи, тъй като те могат да смачкват малки частици. Хвърляне на счупен термометър в канализацията, дренаж или изхвърляне - няма да разрешите проблема, но само ще влошите въздуха на входа, на улицата или в банята, ако решите да измиете всичко в тоалетната. За да се оставят или скрият дрехи, предмети или обувки, които са в контакт с живак - след събирането им за погребване е по-добре да се подаде заявление до ДЕЗ, санитарно-епидемиологична станция или управляващо дружество. В идеалния случай демеркуризацията на пространствата на живака следва да се извършва от квалифицирани специалисти. В малките градове обаче може да няма фирми, които събират живак. В този случай, изхвърлете го сам: отстранете метала, събран в херметичната кутия извън жилищните зони, и след това го заровете в земята. Ако живакът все още попада в човешкото тяло, се изисква спешно промиване на стомаха, като се използва разтворен активен въглен ввода.След това трябва да изпиете чаша мляко и да ядете ориз или овесена каша, която има отлични абсорбиращи свойства. Фиксирайте резултата от хода на слабително лекарство. Силно отравяне не може да бъде съден самостоятелно - не забравяйте да се обадите на линейка. Хората, които са били в този момент на закрито, е по-добре да допълнят диетата си с витамини и да пият обилно, за да влязат в тялото на чифт живак колкото е възможно по-скоро. Цялата горепосочена информация е необходима и много важна за познаване, така че след това усвояването да се извърши правилно и бързо. Сподели:", "date": "2019.05.05", "title": "БЕЗ ПАНИКА: Ето какво трябва да направите, ако счупите живачен термометър"}
{"url": "https://pik.bg/%D0%B2-%D1%81%D0%BC%D0%BE%D0%BB%D1%8F%D0%BD-%D0%B8%D0%B7%D1%80%D0%B0%D0%B7%D0%B8%D1%85%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D1%81%D0%B8-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%E2%80%9E%D0%BF%D0%B0%D1%82%D1%80%D0%B8%D0%BE%D1%82%D0%B8-%D0%B7%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2%E2%80%9C-news839071.html", "text": "Членове и симпатизанти на Национален фронт за спасение на България от Смолян и областта изразиха подкрепата си за коалиция „Патриоти за Валери Симеонов (НФСБ е СЕК)“. На среща с тях при препълнена зала водачът на листата на партията за предстоящите европейски избори Валери Симеонов отговаряше на множество въпроси, свързани с предстоящия вот и програмата на партията за него. На срещата присъстваха още зам.-председателят на НФСБ Данчо Хаджиев, както и Венера Тодорова – шеста в листата на коалицията, и Славчо Атанасов на 17 позиция. „Това, което ще правя в Евопарламента, ще е продължение на дейността ми в България, на защитата на българските интереси и на последователната ми борба срещу. Мога да дам пример с американските централи „Марица” 1 и 3, чиито договори трябва да бъдат прекратени, защото ощетяват българската енергетиката. България само със 17 депутати няма особени шансове, но е много важно да се вземе по-активно участие в подготовката на нормативните актове, в една по-прецизна предварителна оценка на въздействието на всеки нормативен документ, който се приема. Важно е и това да бъде съобразено с малките държави, в частност и с България и за да търси консенсус с бившите социалистически държави, с които имаме най-близки проблеми. Това са неща, които не чуваме в платформите на останалите кандидати, но това са тежките въпроси, които трябват да бъдат решавани и целите, с които трябва да влезе всеки българин в Европейския парламент“, каза по време на срещата Валери Симеонов. Хората в този край отчетоха направеното от родолюбивата партия до момента като законодателни инициативи, дарителски акции за храмове и паметници, развитието на туризма и др. Именно заради многото успешни начинания на НФСБ мотото на родолюбивата коалиция е „Вместо думи – действия“. Родопчани твърдо подкрепят Валери Симеонов за предстоящия вот. „ Много хора искат да отидат и в нашия и в Европейския парламент, но те не са създали и едно работно място до сега. Те не могат да видят какви са действителните проблеми и икономически, и социални. Когато си създал бизнес като Валери Симеонов можеш да взимаш правилни управленски решения и да помагаш на хората, които са те избрали“, каза областният координатор на НФСБ в Смолян Владимир Гърбелов. Всеки, който желае да подкрепи родолюбивата коалиция, може да го направи като гласува на изборите за Европейски парламент на 26 май с бюлетина номер 1. Сподели:", "date": "2019.05.05", "title": "В Смолян изразиха подкрепата си за коалиция „Патриоти за Валери Симеонов“"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D1%81-%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%BF%D0%BE-%D0%BC%D0%B0%D1%80%D0%B5%D1%88%D0%BA%D0%B8-%D0%BF%D1%83%D1%81%D0%BA%D0%B0%D1%82-%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D1%86%D0%B8%D0%BA-news839034.html", "text": "Очаква се днес, 5 май, Централната избирателна комисия (ЦИК) да вземе решение по повод официален сигнал, изпратен от Министерството на отбраната за неправомерно използване от политическа партия на знак за национална принадлежност на Военновъздушните сили (ВВС). Това съобщиха от пресцентъра на министерството. Министерството на отбраната е изпратило вчера, 4 май, официален сигнал до Централната избирателна комисия за неправомерно използване от политическа партия „Воля-българските родолюбци“ на знака за национална принадлежност на самолетите и вертолетите от българските Военновъздушните сили. Политическа партия „Воля-българските родолюбци“ е регистрирана за участие в изборите за членове на Европейския парламент на Република България на 26 май 2019 г. Знакът представлява три концентрични кръга в цветовете на българското национално знаме и е вписан в регистъра на военните въздухоплавателни средства на Република България. Той се поставя върху тялото, опашката и крилата на въздухоплавателните машини, с цел разпознаването им от въздуха и от земята. Използването на този национален знак за политически цели е грубо нарушение на Изборния кодекс, Закона за отбраната и Въоръжените сили, както и на Наредба № 20 от 14.06.2010 г., която определя реда за регистрация на въздухоплавателните средства на Република България. В сигнала се настоява за премахването на този национален знак от всички агитационни материали на политическата партия, с цел недопускане на политически внушения, които уронват авторитета на военнослужещите и на Българската армия. Сподели:", "date": "2019.05.05", "title": "ИЗВЪНРЕДНО В ПИК: Министерството на отбраната с жесток удар по Марешки! Пускат сигнал до ЦИК за откраднатия от \"Воля\" знак на ВВС"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B0%D1%82%D0%B0%D0%BA%D1%83%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-news838943.html", "text": "Президентът на САЩ Доналд Тръмп разкритикува компаниите, собственици на социални медии, след като Фейсбук забрани редица екстремистки личности, и предупреди, че \"следи и наблюдава внимателно\", предаде БТА, цитирайки АП. Тръмп публикува неколкократно възраженията си през последните два дни и заяви, че ще \"следи цензурирането на американските граждани в социалните медии\". По-рано Тръмп е заявявал, че компаниите, които стоят зад социалните медии, проявяват неприязън към хора с консервативни възгледи, което компаниите отричат. Реакцията на президента Тръмп беше предшествана от забраната, наложена от Фейсбук на някои екстремистки фигури като Луис Фарахан и Алекс Джоунс, тъй като нарушават забраната срещу \"опасни лица\". Фейсбук отстрани също крайно десни фигури като Пол Нелън, Майло Янопулос, Пол Уотсън и Лора Лумър, заедно със сайта на Джоунс \"Инфоуорс\", където често са публикувани теории на конспирацията. Последната забрана обхваща текстове във Фейсбук и Инстаграм и се простира и върху страници на почитатели и други свързани акаунти. В Туитър Тръмп изброи редица хора, които според него са несправедливо третирани от социалните медии и изтъкна, че \"за консерваторите нещата в социалните медии стават все по-зле\". Според президента социалните медии и медиите на фалшивите новини заедно с партньора си - Демократическата партия, нямат представа какви проблеми си създават. Сподели:", "date": "2019.05.05", "title": "Тръмп атакува социалните мрежи"}
{"url": "https://pik.bg/%D0%B5%D0%B2%D1%80%D0%BE%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%BD%D0%B0-%D0%B2%D0%BC%D1%80%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%87%D1%83%D0%B2%D0%B0%D0%BC%D0%B5-%E2%80%9E%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-%D0%BA%D0%B0%D0%B7%D0%B0%D1%85%D0%B0%E2%80%9C-%D0%B0-%E2%80%9E%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-%D0%BA%D0%B0%D0%B7%D0%B0%D1%85%D0%BC%D0%B5%E2%80%9C-news839055.html", "text": "\"С момчетата от ВМРО мислим в една посока. Нямам условия какво да говоря, какво да казвам. За съжаление хората не знаят, че европейските избори са важни\", това заяви и другият кандидат в листата на ВМРО Андрей Слабаков. \"Като гледам какви хора ходят в Европейския парламент, ние с генерала нямаме проблем да отидем там. Хората, които са в ЕП се интересуват само от собствените си партийни семейства. Те не се интересуват от собствените си държави и това е фундаменталната разлика, защото ние като част от гражданската квота се интересуваме само за благото на България\", категоричен бе Слабаков. \"Интересът на България е да е равноправен член на ЕС, не само на хартия. Не трябва да чуваме „От Брюксел казаха“,а „От Брюксел казахме“, добави още Андрей Слабаков. \"Проблемът с циганската общност е от минимум последните 30 години, но през последната година от ВМРО не се уплашиха да поставят решението на циганския въпрос пред обществото\", заяви ген. Шивиков. Мотивът на ген. Шивиков да влезе в листата на ВМРО за предстоящите европейски избори, той обясни като негов личен избор. \"Като всеки един нормален българин, който изживява тегобите през, които преминава българското общество, осъзнах, че имаме доста общо с политиката на ВМРО. След като бях поканен, с удоволствие приех да бъда част от гражданската квота в листата  на ВМРО\", това каза в ефира на телевизия Европа ген. Димитър Шивиков. Сподели:", "date": "2019.05.05", "title": "Еврокандидатите на ВМРО: Не трябва да чуваме „От Брюксел казаха“, а „От Брюксел казахме“"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%BA%D0%B0%D0%BC%D1%8A%D0%BD%D0%B8%D1%82%D0%B5-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%BF%D0%B0%D0%B4%D0%B0%D1%82-news838978.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха от Областно пътно управление – Благоевград. До този момент не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в Благоевградска област. Пътните настилки са мокри. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Сподели:", "date": "2019.05.05", "title": "ОПАСНО: Камъните в Кресненското дефиле падат"}
{"url": "https://pik.bg/%D1%85%D0%B8%D1%82%D0%BE%D0%B2%D0%B0%D1%82%D0%B0-%D1%81%D1%80%D1%8A%D0%B1%D1%81%D0%BA%D0%B0-%D0%BF%D0%BE%D0%BF-%D1%84%D0%BE%D0%BB%D0%BA-%D0%B7%D0%B2%D0%B5%D0%B7%D0%B4%D0%B0-%D1%82%D0%B5%D0%B0-%D1%82%D0%B0%D0%B8%D1%80%D0%BE%D0%B2%D0%B8%D1%87-%D1%89%D0%B5-%D0%B3%D0%BE%D1%81%D1%82%D1%83%D0%B2%D0%B0-%D0%B2-megami-club-%E2%80%93-hotel-marinela-%D0%BD%D0%B0-news839104.html", "text": "Младата сръбска поп-фолк сензация Tea Tairović (Теа Таирович) ще гостува на 9 май (четвъртък) в Megami Club – Hotel Marinela. 23-годишната изпълнителка дебютира на музикалната сцена през 2014 година с песента Da si moj, но става популярна с участието си в музикалното риалити „Звезде Гранда”. Най-известните й хитове са „Karakterna osobina“, „Meni odgovara“, „Igračica“, „Nevolja“, „I u dobru i u zlu“, има успешни музикални колаборации с Менил Велиоски, Ивана Крунич, Тозла, DJ Shona и други, но най-големият й хит е дуетът с Шабан Шаулич „Otkad tebe znam“, който е гледан над 40 млн. пъти в YouTube. Музикалните критици прогнозират бляскаво бъдеще на красивата изпълнителка, в чийто талант може сами да се убедите на 9 май (четвъртък). Ние сме подготвили секси шоуто Love Crimes. А парти уикендът ще продължи с Галена на 10 май (петък) и парти с резидънт диджеите на клуба – Maxy & Spirit, на 11 май (събота). Не забравяйте, че от 23 до 31 май Megami Club – Hotel Marinela ще работи всяка вечер – абитуриентските парти нощи в клуба са незабравими, като тази година ще ви забавляват най-добрите поп-фолк изпълнители. Побързайте да резервирате своето място на номер 0879 333 999! Сподели:", "date": "2019.05.05", "title": "Хитовата сръбска поп-фолк звезда Теа Таирович ще гостува в Megami Club – Hotel Marinela на 9 май"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B8-%D0%B0%D1%81%D0%B8%D0%BC-%D0%B0%D0%B4%D0%B5%D0%BC%D0%BE%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D1%85%D0%B0-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D1%81%D0%B5%D0%BB%D0%BE-%D0%BF%D0%B8%D0%BF%D0%B5%D1%80%D0%BA%D0%BE%D0%B2-%D1%87%D0%B8%D1%84%D0%BB%D0%B8%D0%BA-news839110.html", "text": "Водачът на листата на ГЕРБ за предстоящите избори за Европейски парламент Мария Габриел и кандидатът за евродепутат Асим Адемов присъстваха на празника на село Пиперков чифлик, община Кюстендил. Мария Габриел и Асим Адемов поздравиха жителите и гостите с традиционния за селото събор, който местните отбелязват повече от 30 години на Томина неделя. Да бъдат здрави и да запазят тази хубава традиция и занапред пожела Мария Габриел на присъстващите. „Всеки празник е хубав, когато е споделен и аз се радвам, че с нашия еврокомисар Мария Габриел имаме удоволствието да бъдем тук с вас“, каза Асим Адемов. Водачът на листата на ГЕРБ Мария Габриел и кандидатът за евродепутат Асим Адемов бяха придружени от областния координатор на политическата сила в Кюстендил Виктор Янев, общинския координатор Михаела Крумова, кмета на селото Стефан Котев и Общинското ръководство на ГЕРБ – Кюстендил. Сподели:", "date": "2019.05.05", "title": "Мария Габриел и Асим Адемов присъстваха на празника на село Пиперков чифлик"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%BD%D0%B0-%D1%81%D1%80%D0%B5%D1%89%D0%B0-%D0%B1%D0%B0%D0%B3%D0%B0%D1%82%D0%B0-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%BA%D1%8A%D0%BC-%D0%BA%D0%B0%D0%BC%D0%B0%D1%82%D0%B0-%D1%81%D1%82%D0%BE%D0%B8%D1%87%D0%BA%D0%BE%D0%B2-%D0%BF%D1%8A%D0%BA-%D0%B2-%D1%88%D0%B5%D0%B3%D0%BE%D0%B2%D0%B8%D1%82-%D1%82%D0%BE%D0%BD-%D0%BF%D0%BE%D0%B6%D0%B5%D0%BB%D0%B0-%D0%B4-news839015.html", "text": "Христо Стоичков, който е от вчера в Чикаго за представянето на биографичната си книга, успя за пореден път да прикове вниманието. Камерата на chicago.bg показа любопитни кадри от срещата между Кавалера на \"Златната топка\" и Благой Иванов. На тях се вижда и чува как на шега Стоичков се заканва на оператора, че ще го удари с ръкавиците, които секунди по-рано Багата му подарява. А те са специални. Ицо получи ръкавици на WSOF, с които Багата стана световен шампион по ММА. \"Къде си, другарю, как е работата?\", обръща се Камата към Багата, щом го вижда да пристига в хотела. Благой Иванов, който е единственият българин в UFC, пристигна в полунощ, чикагско време, с полет от Лас Вегас. Боецът наруши подготовката си за мача с австралиеца Тай Туиваса, който ще се проведе на 8 юни в Чикаго, за да уважи Стоичков. От летище \"О’Хеър\" здравенякът отиде право в хотела при Ицо Стоичков. Багата беше откаран с лимузина. Стоичков много се зарадва на подарените му ръкавици и бързо ги сложи, като малко остана и да ги вкара в употреба. \"Дай да ти отпера една да видим можеш ли да станеш!\", заканва се Ицо на оператора, след което се изправя и отива до него, добавяйки: \"Тук, ако те изталаша (б.р. – явно това е лаф на Стоичков), знаеш ли какво ще стане?\" Операторът приема с усмивка заканата и отвръща: \"Ще падна, какво друго да стане…\". \"Ще си ги пазя като зениците на окото\", обърна се Стоичков към Благой Иванов, който му подари и UFC-шапка и тениска. Ицо се трогна и каза, че още следващата седмица ще играе голф с новата шапка. Двамата великани си говориха на всякакви теми до ранните часове на следващия ден, разказват още от chicago.bg. Световният шампион по бойно самбо, покани Ицо Стоичков да го гледа на живо в UFC 238. Камата обеща, че на всяка цена ще подкрепи Багата в зала \"Юнайтед център\". Сподели:", "date": "2019.05.05", "title": "ЗВЕЗДНА СРЕЩА: Багата със специални подаръци към Камата, Стоичков пък в шеговит тон пожела да..."}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D1%80%D0%B0%D1%87%D0%B5%D0%B2-%D1%81-%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%BC%D0%B0%D0%B9-%D0%B8-%D0%B7%D0%B0-%D0%BB%D1%8F%D1%82%D0%BE%D1%82%D0%BE---%D1%89%D0%B5-%D0%B8%D0%BC%D0%B0-%D0%BB%D0%B8-%D0%B4%D1%8A%D0%B6%D0%B4%D0%BE%D0%B2%D0%BD%D0%B8-%D0%B8%D0%B7%D0%BD%D0%B5%D0%BD-news838751.html", "text": "Топ климатологът проф. Георги Рачев даде ексклузивно интервю за агенция ПИК, в което разкри какво ще бъде времето след почивните дни по Гергьовден. Пред медията ни той коментира още ще има ли дъжд за баловете на абитуриентите, ще вали ли на евроизборите и какво ще бъде лятото в България. - Във вторник ще бъде най-студено. Минималните температури ще бъдат между 5 и 8 градуса, а максималните ще са в рамките на 10-15 градуса. Във вторник ще продължи да превалява, главно в източната половина на България. Най-вероятно 7 май ще е най-студеният ден през месеца. Още от 8 до 11 май започва едно относително затопляне на времето, подчертавам относително, защото максималните температури ще бъдат вече между 18 и 24 градуса, но отново в следобедните часове ще си имаме типичната нестабилна атмосфера и на места близо до планините ще има превалявания и прегърмявания. Като казвам това, не означава, че сутрин няма да има слънце. Напротив, денят вече е твърдо над 14 часа и в края на месец май ще достигне 15 часа, така че слънчевите часове ще бъдат доста и значителни. - От 12 до 15 май ни очаква нов период с още по-голяма нестабилност на атмосферата и следобедните часове ще обхващат значително по-голяма част от територията на България. Тогава очакванията са и максималните температури да се понижат с 1-2 градуса. От 16 до 20 май ни очаква едно по-стабилно време, отново със следобедни валежи, главно над планинските райони. Но слънцето ще бъде много повече и температурите ще са между 18 и 23 градуса. Поне в средносрочен план до 24 май, Празника на светите братя Кирил и Методий, ни очаква едно и също време - слънце сутрин, заоблачаване в следобедните часове с превалявания и прегърмявания, като температурите на няколко етапа ще се движат между 17 и 23 градуса. Това е типично майско време. - Към този момент дългосрочните прогнози на двата световни метеоцентрове за тези три дни са за по-стабилно време, макар че в следобедните часове ще имаме заоблачаване с кратки валежи и гръмотевици, но на значително по-малко места. Такава е прогнозата засега. - Точно така - и февруари, и март месец бяха сухи. На някои места не успяха да се изпълнят и половината от нормата на валежите през февруари и март. Април месец неутрализира тази суша, която беше обхванала значителна част от България. Имаше райони на България, където валежите бяха под 20% от нормата. Април си отиде влажен и той опроверга прогнозата, че ще бъде нормален и с по-малко валежи. Напротив, април месец беше нормален по отношение на валежите, а почти половината от територията на България беше с норма-норма и половина над валежите за периода. Май месец се очертава да бъде малко по-шарен. Това е така, защото тук са т.нар. летен тип валежи. Летният тип валежи не са като през зимата, когато вали кротко по няколко дни. Летните валежи са интензивни, с гръмотевици, вали час-два, а понякога съществената част на валежа е в рамките на 10-15 минути, но пък дава голямо количество. Като кажа че май месец се очертава западната половина на България да бъде с нормални и малко по-големи от нормалните валежи, това не значи, че вали от сутрин до вечер. Напротив, ще има много слънце, но тези няколко следобедни валежа ще формират значително количество. А като се знае, че май месец в т.нар. вътрешно годишно разпределение на валежите, е един от най-валежните заедно с юни месец, защото повече от 70% от територията на България има майско-юнски максимум на валежите, това означава, че тези 60, а на места и 80 литра на квадратен метър валежи, ще бъдат изпълнени и дори в Западна България ще бъдат преизпълнени. Това е фантастично добре за растениевъдството, защото ще даде много богата реколта, тъй като температурите през май месец се очертават в нормата, а тази норма е между 15 и 19 градуса средни месечни температури. Това ще даде мощен тласък на всичко онова, което е посадено през пролетта. И да припомним максимата на старите хора, че след Гергьовден всяка капка дъжд е равна на жълтица и практически основа за богата реколта. В Източна България валежите ще бъдат в нормата и дори прогнозата е да бъдат малко по-малки от нормата. - Месец май е последният пролетен месец. Юни, юли и август са типичните летни месеци за климата на България. Лятото се очертава твърдо засега с нормални температури. Това не означава, че няма да имаме 35 градуса, нищо чудно някой ден да достигнем и до 36, 37, 38 градуса, това не е страшно. Поне към този момент не се очертават големи периоди на жега и на много топло време и обратното - на периоди със студено време. Деликатният момент е с валежите. Засега световните метеоцентрове прогнозират лятото на Балканите да бъде с повече валежи в западната част, включително с малко повече валежи в Западна България и нормални валежи и малко по-малко от нормалното валежи в Източна България, включително и по Черноморието. Очертава се перфектното време за всички - и за тези, които работят под открито небе, за агробизнеса, и за тези, които се готвят активно да отдъхнат по българското Черноморие. Сподели:", "date": "2019.05.05", "title": "САМО В ПИК: Проф. Рачев с дългосрочна прогноза за май и за лятото - ще има ли дъждовни изненади на баловете и евроизборите"}
{"url": "https://pik.bg/%D1%8F%D0%BF%D0%BE%D0%BD%D0%B8%D1%8F-%D1%81%D0%B5-%D1%82%D0%BE%D0%BF%D0%B8-38-%D0%BC%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-news838959.html", "text": "Децата в Япония са намалели за 38-ма поредна година и броят им е рекордно малък, съобщи правителството, цитирано от АП. Броят на децата на възраст под 15 години е 15,22 милиона към 1 април или с 180 000 по-малко, отколкото миналата година, уточни статистическата служба на страната. Това е най-малкият брой деца от 1950 година, откогато службата разполага с данни за сравнение. Раждаемостта в Япония остава ниска на фона на липсата на подкрепа за работещите жени, които продължават да се сблъскват с товара на домашните задължения и други традиционни роли, както и с прекалено многото работни часове и високите разходи за образование. Децата представляват едва 12,1 процента от населението на страната и така Япония е най-ниско в класацията на страните с население над 40 милиона души, като пред нея е Южна Корея с дял на децата 12,9 процента, както Италия и Германия - 13,4 процента според статистическите данни. За 2017 година японките средно са раждали по 1,43 деца за целия си живот. В САЩ и Великобритания жените са дали живот средно на 1,8 деца. Според най-новата правителствена статистика броят на ражданията през 2018 година е спаднал до 921 000, което е най-ниското равнище, откакто Япония води такава статистика от 1899 година. Населението на Япония е спаднало с рекордните 448 000 души до 126 милиона. До 2050 година се очаква населението на страната да спадне под 100 милиона, ако няма голям приток на мигранти. Япония миналия месец разреши на повече чужденци да работят в страната, за да се справи с недостига на работна ръка. Сподели:", "date": "2019.05.05", "title": "Япония се топи 38-ма поредна година"}
{"url": "https://pik.bg/%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D1%8A%D1%82-%D1%83%D0%BE%D1%80%D1%8A%D0%BD-%D0%B1%D1%8A%D1%84%D0%B5%D1%82-%D0%B7%D0%B0%D0%B3%D0%B0%D1%82%D0%BD%D0%B0-%D0%BA%D0%BE%D0%B9-%D1%89%D0%B5-%D0%B3%D0%BE-%D0%BD%D0%B0%D1%81%D0%BB%D0%B5%D0%B4%D0%B8-news838985.html", "text": "Милиардерът Уорън Бъфет загатна кой ще го наследи начело на компанията му „Бъркшир Хатауей“, съобщава АФП. Третият най-богат мъж в света обяви по време на годишната среща с акционерите, че скорошните му инвестиции в „Амазон“ не са промяна на стратегията му към закупуване на активи в Силиконовата долина, каквито липсват от огромното портфолио на компанията му. 88-годишният Бъфет беше засипан от въпроси, сред които преобладаваше един основен – кой ще го наследи? Без да дава директен и категоричен отговор милиардерът заяви, че Грегори Ейбъл (57) и Аджит Джайн (67) – и двамата повишени миналата година до членове на борда на директорите, съвсем скоро ще се присъединят към него и бизнес партньора му Чарли Мънгър (95), за да отговорят на въпросите на акционерите. „Не бихте могли да имате по-добри оперативни мениджъри от Грег и Аджит. Наистина фантастично е това, което двамата успяха да постигнат“, посочи Бъфет, който е известен с прозвището „Оракулът от Омаха“. Сподели:", "date": "2019.05.05", "title": "Милиардерът Уорън Бъфет загатна кой ще го наследи"}
{"url": "https://pik.bg/%D0%BC%D1%8A%D0%B6-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B5%D0%B4%D0%BC%D0%B5%D1%82%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%B0%D0%BF%D1%81%D0%BA%D0%B0%D1%82%D0%B0-%D0%B2%D0%B8%D0%B7%D0%B8%D1%82%D0%B0-news839073.html", "text": "Няма допуснати нарушения на обществения ред по време на масовите мероприятия във връзка с посещението на папа Франциск в София. Към момента има един задържан – мъж на 58 години. Това съобщиха от пресцентъра на МВР. Той е бил забелязан от служители на реда на един от централните булеварди със забранени предмети и е отведен в столично районно управление. Предвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано, контролните пунктове имат готовност за проверки 3 часа по-рано от планираното начало на проявите. Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие. За времето на провеждането на мероприятията няма да се допуска използването на дронове, за да не се застрашава животът и здравето на присъстващите. Сподели:", "date": "2019.05.05", "title": "Мъж е задържан със забранени предмети по време на папската визита"}
{"url": "https://pik.bg/%D0%BD%D0%BE%D0%B2%D0%B0-%D0%BC%D0%BE%D0%B4%D0%B0-%D0%BA%D1%80%D0%B0%D0%B9-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%86%D0%B8%D1%86%D0%B8-%D0%B8-%D0%B4%D0%B6%D1%83%D0%BA%D0%B8-news839056.html", "text": "Край на модата на големите гърди, както и на големите устни. Това обяви италианският пластичен хирург д-р Гуидо Маронати, който представи в България най-новите технологии в разкрасителната индустрия след Световния конгрес по естетична и антиейджинг медицина в Монако, „В Италия преди 15 години беше модерно големи устни и големи гърди, но вече не. Освен това множество изследвания показаха, че когато се поставят филъри или мастна тъкан 3-4 пъти, кожата на устните не може вече да го понесе и формата вече не е добра. Затова е по-хубавото да се поставят малки количества. Тогава ефектът е по-добър. Друга тенденция, която забелязвам, е че повечето от  пациентите вече предпочитата неинвазивни процедури”, посочва д-р Маронати. Най-рисковата процедура за жените, които прилагат различни видове процедури по лицата е класическият лифтинг на лице и шия. Причината не е в сложността на извършването ѝ, а в това, че на лицето има един фасциален нерв, който, ако бъде засегнат, може да се получи парализа на лицето, предупреди Маронати. „До преди 10 години липосукцията беше много разпространена, ние взимахме мастна тъкан и я изхвърляхме, но вече знаем, че тя е много полезна и може да отиде на други места. Затова вече не я изхвърляме. Обикновено не взимаме мастна тъкан от дупето, защото то ще се смъкне. Взима се мастна тъкан от корема. Най-често поставяме мастна тъкан в гърдите и дупето”, разкрива новостите хирургът. Поне 15 – 20 % от пациентите на пластични хирурзи са мъже. В момента при мъжете процедурите основно са ринопластика, липосукция и повдигане на клепача, слагане на ботокс и третиране с лазер. Пластичният хирург представи в София ново поколение лифтинг конци с хиалуронова киселина аптос, които са на световния пазар от февруари 2019 г.  Това е лесен начин за постигане на ефект на повдигане на лицето, шията и тялото без хирургическа намеса за 15- 20 минути без никакъв риск. Сподели:", "date": "2019.05.05", "title": "НОВА МОДА: Край на големите цици и джуки"}
{"url": "https://pik.bg/%D1%80%D0%B0%D0%B4%D0%B8%D0%BE-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D1%80%D0%B0%D0%B4%D0%BE%D1%81%D0%BB%D0%B0%D0%B2-%D1%8F%D0%BD%D0%BA%D1%83%D0%BB%D0%BE%D0%B2-%D1%81%D0%B5-%D0%B1%D0%BE%D1%80%D0%B5%D1%88%D0%B5-%D1%81-%D0%B4%D0%B8%D0%B0%D0%B1%D0%B5%D1%82%D0%B0-%D0%BE%D1%82-15-%D0%B3%D0%BE%D0%B4%D0%B8%D0%BD%D0%B8-news839120.html", "text": "Отиде си бащата на частните радиа у нас Радослав Янкулов. Осиротя българският ефир. Нямаше българин, който да не разпознае гласа му. Спортните запалянковци пък го обожаваха заради ерудицията му и невероятните му познания в спорта. Животът му преминава в радиото. През 1992 г. оглавява частното радио \"Експрес\", а след него ръководи радио \"99\", софийския канал на радио \"Канал Ком\" и радио \"Спорт\". През 1976 г. започва работа в БНР. Минава през всички стъпала на кариерата. От зам.-главен редактор на спортната редакция до директор на националното радио през 2013 до 2016. Имам диабет. Съобразявам се с този факт. Правя всичко възможно да живея по максимално интересен, полезен и приятен за мен начин. Често хората около мен ми правят забележка, че слагам сол в салатата. Аз мисля, че ако не се сложи сол, няма да ми е сладко. Твърдят, че солта е вредна. Като не ям сол, какво ще направя? Ще си удължа живота с 5 години? Това години ли са?! Това са просто 5 години, в които ядеш безвкусна манджа! Имам свои теории, които не са лекарски и не са природосъобразни. Но на мен ми вършат работа!\" Това призна той в интервю преди 9 г. Тогава сподели, че се бори с тежката болест вече 15 г.  Диабетът вероятно и стана причина за смъртта му. Контактен, винаги усмихнат и невероятен работохолик - така описват приятелите легендарния Янкулов. Самият Янкулов казва за професията и живота: \"Стресът е нещо, което се появява и след това изчезва. Моята професия винаги е била свързана с по-особени емоционални моменти. Не бих казал, че в нея има стрес. За мен стрес е да работиш винаги повече от 8 часа, да нямаш почивен ден, да нямаш събота и неделя. Да работиш в празниците повече от всички останали. Стрес е да се срещаш с много хора. Голяма част от тях са благоразположени, друга голяма част - неблагоразположени. Или направо казано - прости и тъпи! Животът е такъв, какъвто си го направиш. Мисля, че той е достатъчно динамичен, интересен и труден. Китайците са казали: „Да не дава Господ да живееш във време на промени!”. А промените у нас продължават с години\". Радослав Янкулов е роден в София през 1953 г.  Още като ученик се посвещава на спорта. Завършва спортното училище \"Олимпийски надежди\". После учи във ВИФ и журналистика в СУ \"Св. Климент Охридски\". Радослав Янкулов оставя вдовица и две дъщери сираци. \"Бог да го прости, Радко. Ще го запомня със симпатичното му, леко и безобидно чувство за хумор\", написа във \"Фейсбук\" колегата му Петър Пунчев. \" Сподели:", "date": "2019.05.05", "title": "Радио легендата Радослав Янкулов се бореше с диабета от 15 години"}
{"url": "https://pik.bg/%D0%B7%D0%B0%D0%BF%D0%BB%D0%B5%D1%81-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0-%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D0%BA%D1%80%D0%B0%D0%BA%D0%B0-%D0%BD%D0%B0-%D0%BA%D0%B0%D1%82%D0%B0%D0%B4%D0%B6%D0%B8%D1%8F-news839076.html", "text": "Катаджия пострада, докато регулира движението на кръстовище във Варна. Разсеян шофьор буквално минал през крака на полицейския служител, докато правел десен завой. Инцидентът е станал на кръстовището на ул. „Доктор Анастасия Железкова“ и „8-ми Приморски полк“. Катаджията е получил контузни наранявания, прегледан е и е освободен за домашно лечение. Водач на лек автомобил е пострадал при друг инцидент в града през денонощието. Той също е получил контузни наранявания и е без опасност за живота. Сподели:", "date": "2019.05.05", "title": "Заплес зад волана мина през крака на катаджия"}
{"url": "https://pik.bg/xxl-%D1%81%D0%B8%D0%BD%D0%B5%D0%BE%D0%BA%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D0%B3%D1%80%D0%B0%D0%B1%D0%BD%D0%B0-%D1%82%D0%B8%D1%82%D0%BB%D0%B0%D1%82%D0%B0-%E2%80%9E%D0%B1%D0%BE%D0%B3%D0%B8%D0%BD%D1%8F-%D1%80%D0%B0%D0%B7%D0%BC%D0%B5%D1%80-%D0%BF%D0%BB%D1%8E%D1%81%E2%80%9C-news839078.html", "text": "Целта на конкурса е да покаже, че излишните килограми и чувствеността могат да вървят ръка за ръка. Победителката печели 3000 реала (около 380 евро) и фотосесия с известен фотограф. Участничките в конкурса - общо 29, дефилират, танцувайки чувствено под одобрителните възгласи на публиката. Представят се също по бански и в бежова рокля с пайети и цепка до талията. В края на дефилетата мъж, облечен като пожарникар, се появява с пожарогасител, \"за да \"потуши огъня\". Идеята на конкурса не е да прославя затлъстяването в държава, в която 53 процента от населението са с наднормено тегло, а да даде самочувствие за сексапил на жените в такова положение, дори да искат да отслабнат. Блондинка със сини очи спечели титлата \" Богиня размер плюс \" в к онкурса за красота в Рио де Жанейро , организиран от най-голямото изложение за еротични продукти в Латинска Америка, съобщи АФП. Сподели:", "date": "2019.05.05", "title": "XXL: Синеока блондинка грабна титлата „Богиня размер плюс“"}
{"url": "https://pik.bg/%D0%BF%D0%BE%D0%B4-%D0%BB%D1%83%D0%BF%D0%B0-%D0%BC%D1%83%D1%80%D0%B0%D0%B2%D0%B5%D0%B9-%D1%80%D0%B0%D0%B4%D0%B5%D0%B2-%D1%81-%D1%82%D0%B5%D0%B6%D1%8A%D0%BA-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B1%D0%BE%D0%BB%D1%88%D0%B5%D0%B2%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B2-%D0%B1%D1%81%D0%BF-%D0%B4%D0%B5%D1%81%D0%BD%D0%B8%D1%82%D0%B5-%D0%B0%D0%B3%D0%B8%D1%82%D0%B0%D1%82%D0%BE%D1%80%D0%B8-%D0%B7%D0%B0-%D1%81%D0%BE%D1%86%D0%B8%D0%B0-news838999.html", "text": "Призивите на някои „демократични лидери“ десните хора да гласуват с „отвращение“ за БСП само и само, за да съборят ГЕРБ от власт, ме отвращават. Резултатите от евроизборите могат да се отразят катастрофално на икономиката ни. Това каза бившият финансов министър Муравей Радев пред \"Фактор\". Радев подчертава, че е редовен член на Българския демократически форум – партия, на която е един от учредителите през 1990 г. и на която е бил два мандата председател. \"И когато тази партия  наскоро сключи споразумение с ГЕРБ за политическо сътрудничество за евроизборите и в по-далечен план, аз се почувствах длъжен да изразя становище. Подкрепих това решение защото мисля, че е правилно и полезно за страната\", кзва Радев. \"Решението е правилно, защото позициите на ГЕРБ по евроатлантическата принадлежност на България, по приемането ни в Европейския банков съюз и предверието на Еврозоната – ЕРМ 2, по начина на утвърждаване мястото и ролята на страната ни в ЕС, по бъдещото развитие и оптимизиране на този съюз, както и по много други важни въпроси са много близки до тези на Българския демократически форум\", категоричен е Радев. \"Полезно за страната е, защото може да попречи на Българската социалистическа партия да спечели тези избори, да попречи на претенциите й за вземане на властта на всяка цена, дори чрез дестабилизация на държавата по познатия комунистически сценарий\", анализира още ковчежникът от кабинета \"Костов\". \"Ако БСП беше нормална социалдемократическа партия от европейски тип, може би щяха да звучат по-убедително. За жалост, обаче БСП на Корнелия Нинова все по-отчетливо се отдалечава от европейската социалдемокрация и все по-реално се връща към болшевишките си корени. Примери безброй. Колкото до разрушаване на статуквото – да, майстори са. Разрушението е тяхната стихия. Особено ако изпълнят заканата си да вкарат повече държава в икономиката. Управлението на държава обаче е нещо по-различно от разрушението. Колкото пъти се опитваха да управляват, толкова пъти се провалиха. Провали с тежки национални последици. Успяваха единствено в разрушението. Първо при Луканов, когато въведоха купонна система за стоките от първа необходимост и режим на електроенергията. Помним – два часа светло, три часа тъмно. Похарчиха парите и обявиха публичен държавен фалит. Спряха плащанията по външния дълг - обявиха мораториум на обслужването му и хвърлиха страната в безпрецедентна международна изолация. После при Виденов. Въведоха държавно регулирани цени на повечето стоки и услуги и ликвидираха пазарната конкуренция. В резултат на това стоките изчезнаха от пазара, развихри се спекула и цените тръгнаха нагоре. Поставиха банковата система под пълен партиен контрол  и принудиха държавните банки да раздават необезпечени кредити на нерентабилните, технологично изостанали и неконкурентноспособни държавни предприятия, произвеждащи предимно загуби. После с няколко квази икономически способа прехвърли натрупаните огромни задължения на гърба на държавата. Стигна се дотам, че в държавата на абсурда икономическият министър публично призова държавните предприятия да не връщат заемите си към държавните банки, защото видите ли и едните и другите били държавни. Естествената последица беше мащабна банкова криза и фалит на 16 банки, в които потънаха спестяванията на хората и оборотните средства на хиляди фирми, повечето от които също фалираха. Когато свършиха парите в банките, правителството на социалистите с икономически вице премиер Румен Гечев (днешен кандидат евродепутат) посегна и на бюджета. Пусна машината за пари, напечата си толкова, колкото му трябваха, чрез няколко актуализации на бюджета ги изсипа в агонизиращата икономика и ...неудържим ръст на инфлацията, галопираща хиперинфлация, тотално обезценяване на националната валута. Заплатите и пенсиите паднаха до 4 – 5 долара, цените на стоките и продуктите от сутринта до вечерта се увеличаваха по няколко пъти. Масово обедняване и огромно недоволство. На финала, криза четири в едно. Банковата криза доведе до икономическа криза, те двете причиниха социална криза, а трите заедно – политическа криза. В резултат – тотална поредна национална катастрофа. После при Станишев. На фона на наближаваща българските граници световна финансова криза правителството на БСП, вместо да вземе мерки и да заложи стабилни антикризисни буфери в бюджета и подходящи организационно- административни мерки за минимизиране на отрицателните последици от кризата, то направи точно обратното. Вместо буфери – харчене като за последно. Вместо мерки - голи приказки, че криза в България няма да има, защото била външна. Накрая, на принципа „след мен и потоп“ пое с нормативни актове редица увеличени бъдещи плащания, с които фактически  минира управлението на следващото правителство (първото правителство на ГЕРБ) и натика страната в окото на бурята без спасителна жилетка. После при Орешарски. Управление на инат. Огромно недоволство, продължителни масови протести и фалит на КТБ. Не си мръднаха пръста да спасят банката, а можеха. Поради което населението, институциите и бизнесът загубиха четири милиарда лева. Такива кризи се случваха досега при всяко управление на БСП. Как да повярваме на другарката Нинова, че този път под нейно ръководства ще се случи нещо друго. След като отново иска да вкара държавата в икономиката и за икономически гуро има Румен Гечев, печално известният вицепремиер на Жан-Виденовото правителство. И понеже болшевизиращата се БСП явно не схваща, че правейки непрекъснато едно и също нещо, няма как да получи различен резултат на изхода, мисля, че ще бъде изключително опасна, ако дойде на власт. Опасна за държавата, за икономиката  и за хората. Ако искаме да избегнем поредната катастрофа, просто не бива да допускаме социалистите да ни управляват. Поне докато трайно не се социалдемократизират\", категоричен е Муравей Радев. \"Това ли искаме? Можем ли отново да си го причиним? На фона на всичко това призивите на някои „демократични лидери“ десните хора да гласуват с „отвращение“ за БСП само и само да съборят ГЕРБ от власт ми идва твърде много. Отвращава ме\", изригва, питайки Радев. Сподели:", "date": "2019.05.05", "title": "ПОД ЛУПА: Муравей Радев с тежък коментар за болшевизацията в БСП, десните агитатори за социалистите и целта им да свалят ГЕРБ от власт"}
{"url": "https://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B2%D1%81%D1%8F%D0%BA%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B5%D0%BF-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D1%8A%D0%BE%D0%B1%D1%80%D0%B0%D0%B7%D0%B5%D0%BD%D0%BE-%D0%B8-%D1%81-%D0%BD%D0%B0%D0%B9-%D0%BC%D0%B0%D0%BB%D0%BA%D0%B8%D1%82%D0%B5-news839121.html", "text": "„Нашият шанс не е много голям – даже и със 17 единомислещи български представители в Европейския парламент. Нашият шанс е да търсим съмишленици, и то основно сред източноевропейските държави. И колкото по-голям фронт създадем, толкова по-малко ще минават предложения от рода на пакета „Мобилност”. Но, ако евродепутатите просто си седят там, в голямото семейство, в креслата си – нямаме шанс”. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов пред симпатизанти в Пловдив. Родолюбивата коалиция се явява на предстоящите избори за български представители в Европейския парламент под № 1 в бюлетината. Валери Симеонов припомни битката за изграждане на втори лифт на Банско на заседанието на Комитета за световно природно наследство към ЮНЕСКО. „Когато отидох там – България беше предварително зачеркната. Направих си труда и се срещнах с представителите на всички държави, показвах снимки, схеми, показвах какви опашки се извиват пред лифта в Банско и колко чакат туристите. Резултатът беше 28 гласа „за”. Не ми е амплоато да ходя по блоковете и да се хваля, но ако казвам това, то е защото искам категорично да заявя, че за България човек трябва да се бори, трябва да работи”, заяви Валери Симеонов. „Не може въпросът за присъствието в Европейския парламент и за предизборната кампания да се свежда само до трите теми – Мобилност, Пакт за миграция и Истанбулска конвенция. Други теми няма ли? А свръхрегулацията и вътрешната конкуренция в ЕС? Къде е предварителната оценка на всеки един законопроект? Кой работи, за да може тази оценка да бъде съобразена с държави и като България? А не да започва и завършва с Франция”, реагира Валери Симеонов. И добави категоричното си становище, че всяко решение на ЕП трябва да бъде съобразено и с най-малките. И тук българските представители трябва да търсят съдействие. Сподели:", "date": "2019.05.05", "title": "Валери Симеонов: Всяко решение на ЕП трябва да бъде съобразено и с най-малките"}
