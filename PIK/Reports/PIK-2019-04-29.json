{"url": "https://pik.bg/%D1%8E%D0%BD%D0%BA%D0%B5%D1%80-%D0%BD%D0%B5-%D1%81%D0%B0%D0%BC%D0%BE-%D0%B5%D1%81-%D0%BD%D0%BE-%D0%B8-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-%D1%81%D0%B5-%D0%BD%D0%B0%D0%BC%D0%B8%D1%80%D0%B0-%D0%BA%D1%80%D0%B8%D0%B7%D0%B0-news837678.html", "text": "Председателят на Европейската комисия Жан-Клод Юнкер не е съгласен с мнението на френския президент Еманюел Макрон, че Европейският съюз преживява най-дълбоката си криза в историята на интеграцията. \"Днес не само ЕС, но и целият свят се намира криза. Разпада се предишният ред. Расте силата на Китай, Индия. Ние си имаме работа с миграционни кризи, с президента на САЩ Тръмп и със сложни търговски отношения със САЩ\", казва Юнкер в интервю за полското издание \"Жечпосполита\". Той припомня, че по въпроса за търговията той е бил във Вашингтон през юли и тогава ЕС е успял да отсрочи заплахата за търговска война. \"Ето защо не смятам, че ние преминаваме през екзистенциална криза\", допълва той. На 4 март в програмна статия Макрон каза, че Брекзит е станал символ на \"кризата в Европа, която не е могла да намери отговор на необходимостта да осигури защита на народите пред лицето на силните сътресения на съвременния свят\". Запитан дали има вероятност Полша да напусне ЕС, Юнкер казва в интервюто \"Не\". После допълва: \"Полша е с нас (с ЕС), защото имаме общи ценности\", предаде Ройтерс. Това негово изказване идва в момент, в който най-голямата полска опозиционна партия неколкократно предупреди, че управляващата партията Право и справедливост може да доведе Полша до напускане на ЕС. Право и справедливост е в конфликт с ЕК по въпроса с полската съдебна система, като в този спор повечето страни членки подкрепят ЕК. Сподели:", "date": "2019.04.29", "title": "Юнкер: Не само ЕС, но и целият свят се намира криза"}
{"url": "https://pik.bg/%D0%BF%D0%B0%D0%BF%D0%B0%D1%82%D0%B0-%D0%B6%D0%B8%D0%B2%D0%B5%D0%B5-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-50-%D0%BA%D0%B2%D0%B0%D0%B4%D1%80%D0%B0%D1%82%D0%B0-news837674.html", "text": "Папа Франциск е водил открай време изключително скромен и семпъл живот. Дълги години като архиепископ живее в малък апартамент и използва метрото. Франциск не се отказа от спартанския стил на живот дори когато става глава на Католическата църква. Отхвърля пищността и лукса на Апостолическия дворец и вместо това отива да живее в “апартамент” от 50 кв. м (спалня и кабинет) на кардиналския дом “Санта Марта” във Ватикана. Храни се с всички останали в столовата, за да може да комуникира всекидневно с хора от всички нива. Дните на Франциск се разделят между четенето на книги, молитви, аудиенции, разговори. Папата е елиминирал всичко червено от облеклото си, облича се сам, бръсне се сам, сам си носи чантата при пътуванията. Сам си избира рамки за очила или обувки. Така ще процедира и при посещението си у нас този май. Сподели:", "date": "2019.04.29", "title": "Папата живее в апартамент 50 квадрата"}
{"url": "https://pik.bg/%D0%BF%D0%B0%D0%B2%D0%B5%D0%BB-%D0%BA%D0%BE%D0%BB%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%B8-%D1%81%D0%B0-%D0%B2%D0%B0%D1%80%D0%B8%D0%B0%D0%BD%D1%82%D0%B8%D1%82%D0%B5-%D0%BF%D1%80%D0%B5%D0%B4-%D0%BB%D0%B5%D0%B2%D1%81%D0%BA%D0%B8-%D0%B7%D0%B0-%D0%BD%D0%BE%D0%B2-%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA-news837734.html", "text": "Изпълнителният директор на Левски Павел Колев призна, че назначаването на вече бившия старши треньор на \"сините\" Георги Дерменджиев е било грешка. Доскорошният шеф в БФС допълни още, че селекционерът на България Петър Хубчев и наставникът на казахстанския Иртиш (Павлодар) Димитър Димитров са сред вариантите за нов треньор на 26-кратния шампион на България. \"Да назначим Георги Дерменджиев, се оказа грешка, която си признаваме. По-добре да я коригираме навреме, отколкото да продължим да затъваме\", заяви изпълнителният директор на Левски часове след уволнението на опитния специалист. \"Ако Петър Хубчев напусне националния отбор, може да бъде опция. Разбрах, че Димитър Димитров е пред раздяла с Иртиш. С него съм разговарял няколко пъти през последните три месеца. Херо винаги е вариант, защото е един от най-добрите ни треньори. С Мъри също съм говорил, но там нещата не са на дневен ред, тъй като той гледа към чужбина. Чужденец трудно ще привлечем заради необходимия дълъг период на адаптация\", допълни още Павел Колев. Сподели:", "date": "2019.04.29", "title": "Павел Колев разкри какви са вариантите пред Левски за нов наставник"}
{"url": "https://pik.bg/%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D0%B0%D1%81%D0%BF%D0%BE%D1%80%D1%82%D0%B8%D1%82%D0%B5-news837672.html", "text": "Указът на Путин за облекчено даване на руски паспорти на украинци е типична тактика в стила на КГБ, заяви първият заместник-председател на украинския парламент Ирина Геращенко. \"Путин прави просташки изявления за руска паспортизация на всички украинци. Това е традиционната му кагебистка тактика - да вдига залозите и да ескалира ситуацията, създавайки кризи преди важни срещи. Той подготвя неблагоприятен фон за първия си диалог с новоизбрания президент (Володимир Зеленски - б. р.) Нищо ново и неочаквано.\" - коментира Геращенко, цитирана от агенция \"Укринформ\". Същевременно, по думите й, ЕС, САЩ, ОССЕ и други международни организации имат големи очаквания, като че ли се откриват нови възможности. \"Също нищо неочаквано. Всички разбират, че Порошенко (ако беше спечелил втори мандат - б. р.) би продължил да отстоява линията си при преговорите и с Путин, и със света. И очакват, че украинският новак може да смени тактиката, и може да се постигне поне някакъв напредък по Донбас. Всички се стремят към презареждане. Това се очаква и не е лошо. Но има едно \"но\"... Стремят се към презареждане за сметка на Украйна и компромиси изключително от украинска страна.\" - констатира Геращенко. Тя посочва, че опасността от такъв подход се е усетила по време на специалните дебати в Съвета за сигурност на ООН, където участниците срамежливо са избягвали да споменават Русия и Путин. \"Путин дори в Китай изказа претенции към Украйна във връзка с политическия блок от споразуменията от Минск. Украинският отговор тук трябва да бъде ясен и еднозначен.\" - заявява Ирина Геращенко, като подчертава, че Украйна е изпълнила политическия пакет от споразуменията и сега Москва е тази, която трябва да го направи. \"Ние приехме закон за амнистията и за особеностите на местното самоуправление. Но тези закони не влязоха в сила заради Руската федерация и Кремъл, които проведоха на окупираните територии незаконни избори.\" - пояснява тя. Заместник-председателката на украинската Върховна рада отбелязва, че за изпълнението на политическия пакет от Минск Путин трябва да отмени указите си за признаване на т. нар. документи на сепаратистките републики в окупираните територии в Донецка и Луганска област, както и \"така наречените резултати от така наречените избори\" в тях, да се разпуснат незабавно \"всички псевдооргани на псевдовластите\" . Освен това Путин трябва да отмени указите си за незаконна паспортизация на украински граждани. \"Каквито и да било регионални избори в Донбас може да се провеждат едва след като се проведе демилитаризация и само по украинските закони\", допълва Геращенко. Тя e категорична, че Украйна трябва твърдо да отстоява позициите си и че не бива да има \"никакви преки преговори с марионетните режими, създадени от Руската федерация, и никаква легитимация на псевдорепубликите\". \"Предизвикателствата са много сериозни. Компромисите винаги са важни, но не бива да са за сметка само на Украйна. И са невъзможни за сметка на даването на украински територии и хора.\" - обобщава Геращенко. Тя отбелязва, че е недопустимо да се подменят приоритетите, като коментира и идеята за размяна между Москва и Киев на задържани украинци и задържани руснаци на принципа \"всички за всички\". \"Защото тази риторика и подмяна на приоритетите беше много видима по време на заседанието на Съвета за сигурност на ООН. И когато говорим за заложници, т. е. става дума не само за незаконно задържаните на окупираните територии, но и за политическите затворници на Кремъл в руските затвори, чиито съдби руснаците категорично отказваха през всички тези години да обсъждат в Минск.\" - допълва заместник-председателката на украинския парламент. Тя посочва, че Москва и подкрепяните от нея сепаратисти отказват да потвърдят задържането на десетки украински военни и цивилни лица и скриват информация за тях - искат освобождаването на стотици осъдени сепаратисти и руснаци, а потвърждават само за няколко десетки украински заложници. Геращенко акцентира върху проблема с безследно изчезналите. \"Руснаците 4 години категорично отказват да бъде създаден тристранен механизъм с международния комитет на Червения кръст, настоявайки за създаване на група само с псевдорепубликите. А означава да се легитимира отделянето на Донбас.\" - предупреждава тя. От своя страна постоянният представител на Украйна в ООН Володимир Елченко определи указа на Путин за паспортите като \"безумно действие по Оруел\". \"Поредното намерение да се наводни Украйна с руски паспорти. После възраждане на СССР ли следва? А Съветът за сигурност и тогава ли ще чака търпеливо, \"призовавайки всички страни\"?\" - заявява Елченко. Припомняме, указът на Путин за облекчено издаване на руски паспорти за окупираните територии на Донбас беше осъден категорично от САЩ, ЕС и Съвета за сигурност на ООН. Сподели:", "date": "2019.04.29", "title": "Украйна скочи срещу Путин за паспортите"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%80%D0%B5%D0%BA%D0%BE%D0%BB%D1%82%D0%B0%D1%82%D0%B0-%D0%BE%D1%82-%D1%87%D0%B5%D1%80%D0%B5%D1%88%D0%B8-%D0%B8-%D0%BA%D0%B0%D0%B9%D1%81%D0%B8%D0%B8-%D1%81%D1%8A%D1%81%D0%B8%D0%BF%D0%B0%D0%BD%D0%B0-news837665.html", "text": "Огромна част от реколтата от череши, праскови, сливи и кайсии в страната е поразена от слана заради меката и топла зима и рязкото застудяване в края на март – началото на април. Първоначалните прогнози за загубите са около 70%, съобщи пред БНР производителят на плодове и експерт в овощарството Красимир Кумчев. Още преди 10 дни той алармира, че положението с измръзването и осланяването на овощните градини е бедствено. \"Възможно е този процент, ако от тук насетне няма осланяване, да се коригира малко надолу. При всички случаи обаче щетите ще бъдат над 50%, което си е един провал за плодовата реколта тази година, специално за костилковите овощни видове. При семковите, поради това, че цъфтят по-късно, засега увреждане и осланяване няма\". „Никога една лоша реколта и една висока цена на плодове или зеленчуци не може да компенсира загубите на стопаните\", категоричен е той. Сподели:", "date": "2019.04.29", "title": "Експерти: Реколтата от череши и кайсии съсипана"}
{"url": "https://pik.bg/%D0%BA%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B2%D0%BE%D0%B4%D0%B0-%D0%BA%D0%B0%D0%BC%D0%B5%D0%BD-%D0%B4%D0%BE%D0%BD%D0%B5%D0%B2-%D0%B7%D0%B0%D0%BC%D1%8F%D0%B7%D0%B0-%D0%BD%D0%B0-%D1%88%D0%B8%D1%88%D0%BE-%D0%B1%D0%B0%D0%BA%D1%88%D0%B8%D1%88%D0%BE-news837725.html", "text": "Известният режисьор и актьор Камен Донев напоследък е качил килограми в областта на корема и е заприличал на хумористичния герой от „Шоуто на Слави” Шишо Бакшишо. Артистът привлече вниманието на зрителите с наедрялото си телосложение и прилича досущ на персонажа от шоуто на Слави Трифонов. Образът на закръгления таксиметров шофьор, станал популярен със забавните си лафове, се играе от Краси Радков. А скечовете с него са любими на аудиторията, пише столичен седмичник. „Онзи ден си пуснах шоуто и какво да видя… За миг си помислих, че Камен Донев гостува на Слави, а това бил Краси Радков в роля! Като близнаци са!”, разказва през смях почитател на предаването. Напоследък режисьорът наистина е налял снага и то доста. А като прибавим и емблематичните му мустаци, приликата с Шишо Бакшишо става очевидна. Сподели:", "date": "2019.04.29", "title": "КАТО ДВЕ КАПКИ ВОДА: Камен Донев замяза на Шишо Бакшишо"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%B4%D1%80%D0%B0%D0%BC%D0%B0-%D0%B6%D0%BE%D1%80%D0%B6-%D0%B3%D0%B0%D0%BD%D1%87%D0%B5%D0%B2-%D1%81%D0%B5-%D1%81%D1%82%D0%BE%D0%BF%D0%B8-%D1%81%D0%BB%D0%B5%D0%B4-%D0%B8%D0%BD%D1%84%D0%B0%D1%80%D0%BA%D1%82%D0%B0-%D0%B1%D1%8F%D1%85-%D0%B2-%D0%BA%D0%BB%D0%B8%D0%BD%D0%B8%D1%87%D0%BD%D0%B0-%D1%81%D0%BC%D1%8A%D1%80%D1%82-%D1%81%D0%BD%D0%B8%D0%BC%D0%BA%D0%B0-news837664.html", "text": "След няколкомесечно отсъствие от публичното пространство Жорж Ганчев направи голямото си завръщане, появявайки се в ефира на БНТ. Политикът шокира зрителите с неузнаваемия си външен вид. Исполинът Ганчев се е стопил наполовина, а от винаги румените му бузи и прилежна прическа няма и помен. Според близки до легендарния шоумен покрай влошеното си здравословно състояние той бил смъкнал почти 40 килограма от теглото си. Припомняме, че в началото на юли 2018 г. Жорж бе повален от масивен инфаркт на центъра на София. „Само за седем минути при мен пристигна лекар от \"Света Екатерина\". Те ме спасиха. Аз бях в клинична смърт“, споделя Ганчев, който бе хоспитализиран в т.нар. „златен час“, който е решаващ за пациенти със сърдечен удар. Към момента вечният кандидат за президент признава, че има по-малко енергия от обичайното, но бил благодарен, че е прескочил трапа. „Не пия, не пуша и не ходя по баровете, а и правя добри неща“, казва Ганчев за новия си начин на живот. Сподели:", "date": "2019.04.29", "title": "ТЕЖКА ДРАМА: Жорж Ганчев се стопи след инфаркта: Бях в клинична смърт! (СНИМКА)"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B1%D0%B8%D0%B2%D1%88%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F-%D0%BF%D0%BE-%D1%81%D0%BA%D0%B8-%D0%B1%D1%8F%D0%B3%D0%B0%D0%BD%D0%B5-%D0%B2-%D1%81%D0%BD%D0%B0%D0%B1%D0%B4%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%BE%D0%BF%D0%B8%D0%BD%D0%B3-news837687.html", "text": "Бившият треньор на националния отбор на Австрия по ски-бягане Хералд Хайгел е обвинен, че е снабдявал спортистите от тима с допинг, съобщава германският телевизионен канал АРД. Според телевизията показания против треньора е дал Йоханес Дюр. Бившият състезател е заявил, че Хайгел лично е доставял на членовете на тима еритропоетин и е знаел за използването на кръвен допинг. Хайгел е отрекъл обвиненията и е заявил, че ще съди Дюр. През януари във филма на АРД самият Дюр е разказал, че редовно е приемал допинг, а също така е използвал и преливане на кръв. Отбелязва се също така, че огромна част от машинациите се правят в германски лаборатории. Дюр е бил обвинен в употребата на допинг на олимпийските игри през 2014 година в Сочи. Той е бил отстранен от участие в Игрите заради откриването в пробата му на еритропоетин. Малко след това самият австриец е дисквалифициран за две години. Хайгел беше начело на националния тим на Австрия от 2011 до 2017 година. Сподели:", "date": "2019.04.29", "title": "Обвиниха бившия треньор на Австрия по ски-бягане в снабдяване на допинг"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BE%D1%82%D0%B8%D0%B2%D0%B0-%D0%B2-%D1%81%D1%8A%D1%80%D0%B1%D0%B8%D1%8F-%D0%BD%D0%B0-16-%D1%8E%D0%BB%D0%B8-news837680.html", "text": "Френският президент Еманюел Макрон ще посети Сърбия на 16 юли, заяви сръбският държавен глава Александър Вучич, цитиран от белградската медия „Б92“. Визитата на френския лидер бе планирана и насрочена миналата година, но след това беше отложена заради вътрешните проблеми на Франция. Вучич ще се срещне с Макрон и в понеделник, на конференция за Западните Балкани в Берлин. Сподели:", "date": "2019.04.29", "title": "Макрон отива в Сърбия на 16 юли"}
{"url": "https://pik.bg/%D0%BF%D0%BE%D0%B4-%D0%BE%D0%BA%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-22-%D0%BC%D0%B0-%D0%B1%D0%B8%D0%B2%D1%88%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news837628.html", "text": "22-ма души, живеещи в област Монтана, са излезли от затворите в страната от началото на годината, съобщава „Конкурент”. Полицията ги наблюдава постоянно, съобщи старши инспектор Петър Петров. „За тези хора получаваме специални уведомления и съответният районен полицай поема грижата за тях”, разясни Петров. От януари до 24 април четирима души от региона са влезли зад решетките, показват данните на полицаите. Пазителите на реда  са изготвили списък с над 100 криминално проявени лица и бивши затворници, които са под постоянно наблюдение и контрол. „В началото на всяка година се съставя списък на лица от криминалния контингент, с които се провеждат срещи и профилактични беседи – уточнява старши инспектор Петър Петров. - Водим и разговори с Бюрото по труда за устройването на бившите затворници на работа. Целта е да предотвратим извършването на престъпления от тяхна страна и да улесним интегрирането им в обществото”. Само през март в област Монтана са проведени 76 специализирани операции, в които са участвали 450 полицаи и 93-ма жандармеристи. В хода им са разкрити 28 престъпления и са задържани 27 лица, съставени са 880 акта и са иззети 12 оръжия. От началото на годината в Монтана са извършени 15  измами, отчетоха криминалистите. Миналата година телефонните измами са били 35, а прибраните от бандитите  пари - близо половин милион лева. Жертви на измамниците са основно възрастни хора. Сподели:", "date": "2019.04.29", "title": "Под око: Полицията наблюдава 22-ма бивши затворници в Монтанско"}
{"url": "https://pik.bg/%D0%B8%D0%BD%D1%82%D1%80%D0%B8%D0%B3%D0%B0-%D1%81%D0%BD%D0%B0%D1%85%D0%B0%D1%82%D0%B0-%D0%BD%D0%B0-%D0%BA%D0%B0%D1%82%D0%B5%D1%82%D0%BE-%D0%B5%D0%B2%D1%80%D0%BE-%D0%B8%D0%B7%D0%B1%D1%8F%D0%B3%D0%B0-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8---%D1%81%D0%BB%D0%B0%D0%B3%D0%B0-%D1%80%D0%BE%D0%B3%D0%B0-%D0%BD%D0%B0-%D0%BC%D1%8A%D0%B6%D0%B0-%D1%81%D0%B8-%D1%81-%D0%BC%D1%83%D0%B7%D0%B8%D0%BA%D0%B0%D0%BD%D1%82-%D0%BF%D0%BE-news837285.html", "text": "Таня, жената на тв водещия и актьор Александър Кадиев, избяга от сватбата си. Не обаче от собственото си бракосъчетание със сина на Катерина Евро, а заради новото видео към парчето \"Само за една нощ\" Димитър Лазаров - De Fuego, кубинския майстор на салсата Алфредо Торрес и популярните братя Санчез. Клипът ще дебютира онлайн още в началото на месец май, а именно на Тончева е поверена една от главните роли. Сюжетът ще я позиционира като булка в латиноамериканска сватба, като несъмнено чаровната брюнетка ще демонстрира пред камерата и уменията си в салсата, пише \"Монитор\". \"Песента е изцяло на испански език, извън мейнстрийма. Интересен е фактът, че за този проект успяхме да съберем едни от най-добрите представители на латино общността в страната\", разкрива Стелиан Димитров, който освен, че режисира клипа, е и сред композиторите и текстописците на парчето. В реалния живот Таня и Сашо Кадиев нямат брак. Те живеят на семейни начала вече няколко години, а плодът на любовта им, малката Катерина, е най-голямата радост за баба си Евро. Сподели:", "date": "2019.04.29", "title": "ИНТРИГА: Снахата на Катето Евро избяга от сватбата си - слага рога на мъжа си с музикант (ПОДРОБНОСТИ)"}
{"url": "https://pik.bg/%D0%B9%D0%BE%D1%85%D0%B0%D0%BD%D0%B5%D1%81-%D1%85%D0%B0%D0%BD-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%B0-%D0%B5-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%B2-%D0%B1%D0%B5%D1%80%D0%BB%D0%B8%D0%BD-news837683.html", "text": "Европейският комисар по разширяването Йоханес Хан заяви, че основната цел на срещата на върха за Западните Балкани в Берлин е да се разблокира диалога Белград – Прищина. „На тази среща трябва да има сигнали“, заяви той, цитиран от германското издание Handelsblat, цитирани от \"Фокус\". „Ясно е, че устойчиво решение може да дойде само от двете страни, които трябва да постигнат окончателно възможно решение и да го представят на своите граждани“, заяви Хан, като добави, че наложено отвън решение няма да проработи. Сподели:", "date": "2019.04.29", "title": "Йоханес Хан разкри каква е основната причина за срещата в Берлин"}
{"url": "https://pik.bg/%D0%BD%D0%B0%D0%B4-40-%D1%85%D0%B8%D0%BB%D1%8F%D0%B4%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0%D1%85%D0%B0-%D0%B2-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D0%BC%D0%B0%D1%80%D0%B0%D1%82%D0%BE%D0%BD-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%BD%D0%B8%D0%BC%D0%BA%D0%B8-news837686.html", "text": "Над 40 хиляди стартираха в традиционния маратон в Лондон.Повече от участниците го правят за блготворителни цели . За да бъдат забелязани много бягат с екстравагантни костюми. Елуид Кипчоге и Бриджит Косге от Кениа завършиха първи. Британският атлет Сър Мо Фара завърши пети. Британската атлетка Хели Карутерс падна на крачки от финала и пълзя за да финишира. Сподели:", "date": "2019.04.29", "title": "Над 40 хиляди стартираха в традиционния маратон в Лондон (СНИМКИ)"}
{"url": "https://pik.bg/%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BD%D0%BE%D0%B2%D0%B0-%D1%81%D1%82%D0%BE%D0%BB%D0%B8%D1%86%D0%B0-news837682.html", "text": ",,Президентът реши да премести столицата извън Ява'', каза министърът след заседание на кабинета. Той уточни, че ново място още не е избрано. Според Броджонегоро преместването на столицата от Джакарта в друг град може да отнеме до 10 години. Той даде за примери Бразилия, Малайзия и Казахстан. Броджонегоро заяви още, че основните причини за това решение са претовареният пътен трафик, честите наводнения и бързата загуба на суша, отбелязва ДПА. Около 40 процента от Джакарта сега е под морското равнище. В града живеят над 10 милиона души, но около тройно повече живеят в околните гладове, което допринася за тежкото пренаселване на района. Според Броджонегро предизвиканите от пътните задръствания в Джакарта загуби са за около 7 милиарда долара годишно. Под внимание е взет и фактът, че около 60 процента от 260-милионното население на Индонезия живее на остров Ява и икономическите дейности са съсредоточени там, вместо да са по-равномерно разпределени из цялата страна. По-рано тази година държавната агенция Антара съобщи, че един от кандидатите за нова столица на Индонезия е град Палангкарая в провинция Централен Калимантан на остров Борнео. Властите там са подготвили 300 000 хектара площи, ако градът бъде избран за нова столица. Президентът на Индонезия Джоко Видодо реши да премести столицата на най-голямата икономика на Югоизточна Азия извън пренаселения главен остров Ява, съобщи министърът по планирането на националното развитие Бамбанг Броджонегоро, цитиран от Ройтерс. Сподели:", "date": "2019.04.29", "title": "Индонезия може да има нова столица"}
{"url": "https://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D1%8A%D0%B2%D0%B5%D1%82-%D1%89%D0%B5-%D1%81%D0%BF%D0%B8%D1%80%D0%B0-%D0%BC%D0%BE%D1%80%D0%B1%D0%B8%D0%BB%D0%B8-news837669.html", "text": "Новосформиран Национален координационен съвет за контрол на морбили ще подпомага министъра на здравеопазването за ограничаване на разпространението на заболяването, обясниха от ведомството. Към момента са съобщени 463 случая на морбили. София-област води със 165 заболели. В Благоевградска няма нови случаи към отчетените до събота 136 деца и възрастни. В  София-град  са 134. По 6-има са инфектираните в Пазарджик и Перник, в Бургас – 5-има, във Велико Търново и Кюстендил – по 4-ма. Засега Ловеч, Монтана и Пловдив влизат в статистиката само с по 1 заболял. През последната 16-а седмица на 2019 г. най-много случаи са съобщени от София-град - 30 нови болни, основно от периферните квартали. В София-област с шарка са диагностицирани 16 души, а в област Благоевград – 12. Сподели:", "date": "2019.04.29", "title": "Национален съвет ще спира морбили"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2%D1%8A%D0%B2-%D0%B2%D0%B8%D0%B4%D0%B5%D0%BE%D0%BA%D0%BB%D0%B8%D0%BF-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%BE%D1%82-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-news837736.html", "text": "Лидерът на терористичната група Ислямска държава Абу Бакр ал Багдади се появи във видеоклип за пръв път от пет години, предадоха световните агенции. Лидерът на \"халифата\", чието създаване джихадистите обявиха преди пет години, признава, че битката за Багуз (последното сирийски селище в ръцете на джихадистите, превзето преди около месец) е приключена и обсъжда атентатите в Шри Ланка, при които загинаха над 250 души, отбелязва АП. Според Ал Багдади нападенията в Шри Ланка са отмъщение за загубата на Багуз, съобщава ДПА. Групировката ще се стреми към отмъщение за смъртта и арестите на своите бойци, казва брадат мъж, приличащ на Ал Багдади. Според него ИД е извършила 92 операции в 8 страни като отмъщение за своите брат\", съобщава Ройтерс. \"ИД ще води борба, целяща изтощаването на враговете\", добавя джихадисткият лидер. На 18-минутният клип се виждат няколко негови помощници със закрити лица, които разговарят с него. Според надпис в началото на видеоклипа той е заснет по-рано този месец. Сподели:", "date": "2019.04.29", "title": "Лидерът на \"Ислямска държава\" се появи във видеоклип за пръв път от пет години"}
{"url": "https://pik.bg/%D0%BC%D0%BE%D0%BD%D0%B0%D1%85%D0%B8%D0%BD%D0%B8-%D1%89%D0%B5-%D0%BF%D1%80%D0%B8%D0%B3%D0%BE%D1%82%D0%B2%D1%8F%D1%82-%D1%82%D0%B0%D0%B9%D0%BD%D0%B0-%D0%B2%D0%B5%D1%87%D0%B5%D1%80%D1%8F-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D1%83-%D0%BD%D0%B0%D1%81-news837668.html", "text": "Монахини ще приготвят храната за папа Франциск по време на посещението му в България в началото на май, но информацията за менюто е поверителна. Това съобщиха от пресслужбата на Католическата църква у нас. Светият отец ще пристигне на българска земя в неделната сутрин на 5 май, заедно с официална делегация от около десетина души и придружаван от швейцарски гвардейци и ватикански жандарми. С какво ще се храни папа Франциск по време на тридневния си престой у нас и дали ще опита традиционни български гозби, можем само да предполагаме, тъй като информацията е част от мерките за сигурност и не може да бъде оповестена. Със сигурност обаче храната на светия отец ще се приготвя от монахини. Сподели:", "date": "2019.04.29", "title": "Монахини ще приготвят тайна вечеря на папата у нас"}
{"url": "https://pik.bg/%D0%B0%D1%80%D1%81%D0%B5%D0%BD-%D0%B2%D0%B5%D0%BD%D0%B3%D0%B5%D1%80-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BB%D0%B8%D0%BE%D0%BD-news837659.html", "text": "Бившия мениджър на Арсенал Арсен Венгер е отказа да поеме от лятото тима на Лион, съобщават френските медии, цитирани от БНР. Клубът търси заместник на Бруно Женезио, който ще напусне поста си след края на сезона в Лига 1. 69-годишният Венгер напусна Арсенал след 22 години в клуба. Във Франция той работи в началото на треньорската си кариера. От 1981 до 1983 година беше начело на младежкия отбор на Страсбург, а след това работи като асистент в Кан. От 1984 до 1987 година Венгер оглавява Нанси, а след това седем години работи в Монако. Той изведе тима от Княжеството до титлата през 1988 година и спечели Купата на Франция през 1991 година. Наскоро специалистът обяви, че има голяма вероятност да се завърне в треньорството от лятото, като разглежда няколко сериозни оферти. Сподели:", "date": "2019.04.29", "title": "Арсен Венгер отказа да поеме Лион"}
{"url": "https://pik.bg/%D1%81%D1%8A%D1%81%D0%B5%D0%B4%D0%B8-%D0%BF%D1%83%D1%81%D0%BA%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D0%B4%D0%BE%D0%BC%D0%BE%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%BA%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%B5%D1%82%D0%BE-%D0%B7%D0%B0%D1%89%D0%BE-news837661.html", "text": "След намесата на професионален домоуправител собственичка на апартамент във Велико Търново може да се раздели с дома си заради неплатени задължения, съобщава „Булнюз”. Освен към етажната собственост, жената има дългове и към кредитни институции. Подобен прецедент се случва за първи път в града. Преди две години управлението на етажната собственост поема професионален домоуправител. При ревизия на касата съседите установяват, че липсват общите пари в размер на 3 500 лв. Те били събрани от бившата домоуправителка, която е основният длъжник във входа. Опитали се да я склонят доброволно да възстанови парите, но без резултат. „След около година и половина опити не успяхме по друг начин да постигнем споразумение и трябваше да предприемем съдебни действия”, разяснява Христо Данев, който е професионален домоуправител. „Тя постоянно иска пари от този, от оня. Един -два пъти ми е искала пари и на мен”, допълва съседката Магдалена Недялкова. Бившата домоуправителка коментира, че това, което се случва е непочтено, тъй като миналата година е издължила на етажната собственост общо 2 600 лв, за което имала документи. Не отрече, че има дългове и към кредитни институции.Жената е със запор на банковата си сметка и възбрана на недвижимия имот. Професионалният домоуправител и останалите кредитори настояват за публична продан на жилището й. Насрочена е и дата за опис на имота. Сподели:", "date": "2019.04.29", "title": "Съседи пускат на търг апартамент на бившата си домоуправителка във Велико Търново. Ето защо"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B3%D0%B0%D0%B7%D0%BE%D0%B2%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news837727.html", "text": "\"Около 20 май ще направим първа копка и започва строежът на интерконектора с Гърция към Александруполис. Ние и в момента можем по 1 млн. дневно втечнен газ през стария газопровод през Солун да вкарваме. Знаете, подменихме компресорите, така че в тази тема сме много напред\", каза след края на международен форум за отключване на бизнес потенциала на източноевропейските газови пазари премиерът Бойко Борисов. На него присъстваха още вицепремиерът Томислав Дончев и енергийният министър Теменужка Петкова. \"Винаги сме говорили, че енергийната сигурност е свързана с националната. Цените на шистовия газ стават все по-ниски. В Щатите вече са около 100 долара\", отчете премиерът. \"Тези, които се заяждат с едните или другите - газовият хъб \"Балкан\" и нашата мрежа, която разширяваме, и транзитът днес в България, е много добре изчислен и свързан с третия енергиен пакет\", допълни още Борисов. \"Целта на днешната среща и разговори е диверсификацията на производството вътре в страната и ако има по-евтин газ от сегашния, който доставяме, нашата икономика, нашите потребители, да получават най-евтиния газ, сиреч истинската диверсификация ще бъде от конкуренцията от цената на газа\", уточни премиерът. \"Важните факти са следните: сега през май започва строежът на интерконектора с Гърция, по газовия хъб \"Балкан\" движим нещата, това, което поехме като ангажимент и работим по него, е разширението на хранилището в Чирен и да оставим свободен капацитет в тръбите в Чирен и ако дойде по-евтин газ, да можем да го запълним с него\", изтъкна Борисов и отново каза, че това се прави в името на българската икономика и родните потребители. \"Ако дадат руснаците по-евтин газ, взимаме от тях. Ако дадат по-евтин американците, изграждаме в момента именно тези магистрали, за да можем да вземем по-евтино от него\", каза още по темата с американския втечнен газ министър-председателят. \"Не знам по времето на кое правителство е било, когато паралелните тръби на транзитите са били изрязани и запушени и с каква цел. Оставям това на разследващите журналисти с каква цел. Ние в България сме много концентрирани какво се е случило в последните 30 дни, а тези навремето, които са рязали тръби, за да ни вкарат в тази зависимост, трябва да си мълчим\", допълни Бойко Борисов. \"Ние ще ги възстановим и, горе-долу, сега разбрах защо са изрязани\", зарече се премиерът. \"Още веднъж на всички българи \"Христов Воскресе!\". Да са живи и здрави\", честити премиерът още веднъж на българите най-светлия християнски празник Възкресение Христово. Сподели:", "date": "2019.04.29", "title": "ПЪРВО В ПИК TV! Премиерът Борисов с горещи новини за газовите връзки на България (ОБНОВЕНА)"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%81%D0%BF%D1%80%D0%B5%D0%BC-%D0%BF%D1%80%D0%BE%D0%BB%D0%B5%D1%82%D0%BD%D0%B8%D1%82%D0%B5-%D0%B0%D0%BB%D0%B5%D1%80%D0%B3%D0%B8%D0%B8-%D0%B1%D0%B5%D0%B7-%D1%85%D0%B0%D0%BF%D1%87%D0%B5%D1%82%D0%B0-news837667.html", "text": "С настъпване на пролетта алергиите зачестяват. Те възникват, когато имунната ни система реагира остро на контакт с определени субстанции от заобикалящата ни среда. Съществуват множеството алергии - към храни, към лекарства, към фактори от околната среда. Сезонната алергия е генетично заболяване на имунната система. Преди да помислите за лекарства, е особено важно да посрещнете сезона на алергиите със здравословна диета, казват специалистите. Ако алергенът попадне в носната лигавица или бронхите, той причинява алергична хрема или бронхиална астма, а когато направи контакт с кожата, се получават дерматити, обриви, екземи. Има няколко храни, които облекчават пролетните алергии, без да има нужда да се приемат лекарства. На първо място са ядките. Те са добър избор заради високото съдържание на магнезий и витамин Е. Магнезият облекчава пристъпите на астма, като разтваря бронхите и отпуска дихателните мускули, а витамин Е повишава имунитета и защитава организма от свободните радикали, причиняващи възпаления и увреждане на тъканите. Изследвания показват, че хората, които редовно консумират ябълки, са подложени на по-малък риск от алергии и астма. Те са богати на кварцитин – флавоноид с противовъзпалителни свойства. Количеството му е най-голямо в кората им. В нея е високо и съдържанието на полифеноли – още един тип антиоксиданти. Мастните киселини омега-3, съдържащи се в морските храни, също имат естествено противовъзпалително действие и повишават имунната защита. Според д-р Уилям Сиърс, автор на книгата „Ефектът Омега-3”, най-доброто лекарство за сезонните алергии е редовната консумация на риба. Доматите  съдържат голямо количество витамин С, повишават имунитета и облекчават отоците. Съдържат антиоксиданта ликопен. Учени от университета в Тел Авив са установили, че 30 милиграма от него на ден повишават с 45% защитата на организма срещу астматични пристъпи. Патладжаните, краставиците и грахът също са сред препоръчваните зеленчуци. Богати на антиоксиданти са горските плодове, бобовите растения и картофите. Сподели:", "date": "2019.04.29", "title": "Как да спрем пролетните алергии без хапчета"}
{"url": "https://pik.bg/%D1%80%D1%83%D1%81%D0%BA%D0%B8-%D0%BA%D0%BE%D1%80%D0%B0%D0%B1%D0%B8-%D1%81%D0%B0-%D0%B2-%D0%BA%D0%B8%D1%82%D0%B0%D0%B9-%D0%B7%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D1%83%D1%87%D0%B5%D0%BD%D0%B8%D1%8F-news837671.html", "text": "В пристанището на китайския град Циндао, където на 23 април се проведе военноморски парад в чест на 70-ата годишнина на военноморските сили на Народноосвободителната армия на Китай (ВМС на НОАК), пристигна отряд кораби от руския Тихоокеански флот (ТОФ) начело с гвардейския крайцер „Варяг“. Руските кораби ще участват в двустранно руско-китайско военноморско учение „Морско взаимодействие 2019“, предава специализираният портал „Военное обозрение“, като се позовава на съобщение от пресслужбата на ТОФ. В разпространеното изявление се казва, че отрядът руски кораби, в който освен „Варяг“ влизат и големите противоподводни кораби „Адмирал Виноградов“ и „Адмирал Трибуц“, корветът „Соверешенний“, големия десантен кораб „Ослябя“, спасителният съд „Игорь Белоусов“ и средният морски танкер „Иркут“, в понеделник сутринта, съпровождани от китайския ексадрен миноносец „Харбин“, са влезли в пристанището на Циндао. При влизането си в порта, флагманът на отряда „Варяг“ е произвел 21 халосни изстрела с оръдията – Салютът на Нациите. От брега руските кораби са приветствани с ответен салют. След завършването на швартоването е започнала тържествена церемония по посрещането на руските кораби. Съвместните руско-китайски учения ще се проведат в териториалните води на Китай от 29 април до 4 май. Към маневрите ще бъдат привлечени надводни кораби, подводни сили и авиация. Моряците от двете страни планират да отработят заедно широк кръг от задачи, включващи както боеви, така и небоеви упражнения. Маневрите „Морско взаимодействие“ се провеждат ежегодно от 2012 година в различни райони на световния океан. Сподели:", "date": "2019.04.29", "title": "Руски кораби са в Китай за съвместни учения"}
{"url": "https://pik.bg/%D1%86%D0%B5%D0%BD%D0%B7%D1%83%D1%80%D0%B0-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B8%D0%BD%D0%B3%D0%B0%D0%BF%D1%83%D1%80-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-news837596.html", "text": "Правителството на Сингапур ще въведе ограничения за потребителите на Интернет, предаде ТАСС, цитирани от „Фокус”. Според информацията, премиерът на страната Ли Сянлун е заявил, че целта на мярката е да бъде защитена свободата на словото и да бъде предотвратено разпространението на фалшиви новини, преди да могат ет да нанесат значителни вреди на обществото. „Ние сме длъжни да наложим съответните юридически ограничения, които ще защитят свободата на словото, ще позволят на хората да обменят информация и собствени мнения“, заяви Ли Сянлун. Премиерът на Сингапур подчерта, че „не съществуват общества, в които има абсолютна, неконтролируема свобода на словото“. „И САЩ, и европейски държави, в частност Германия, също така се борят с проблема за разпространяването на фалшиви новини“,  разясни Ли Сянлун. Сподели:", "date": "2019.04.29", "title": "Цензура: Властите в Сингапур въвеждат ограничения за потребителите на Интернет"}
{"url": "https://pik.bg/%D0%B7%D0%B0%D1%89%D0%BE-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%81%D1%82%D0%B0%D0%B2%D0%B8%D1%82%D0%B5-%D0%B5-%D0%BE%D0%BF%D0%B0%D1%81%D0%BD%D0%B0-news837666.html", "text": "Известно е, че не по-малко от 15% от операциите за замяна на стави не носят облекчение на пациентите. Още в първата година след операцията хората започват да изпитват постоянни болки, а в продължение на 10-15 години протича пълна деградация на костта и разклащане на ендопротезата. В този случай се налага нова сложна операция – ревизионно ендопротезиране със замяна на импланта и възстановяване на изгубената костна маса. Не е тайна също, че основният провокиращ фактор – това са микрочастиците, освобождавани от протезите. Смята се, че именно те допринасят за възпалението, водейки до болки, изчезване на костната тъкан, отслабване на импланта и в крайна сметка до невъзможност за закрепването му към костта. Но досега конкретните механизми на този процес не били ясни. Отговорът открили учени от университета „Рутгърс” и той се оказал драматичен. На борба с освободените от протезата микрочастици се надигат макрофагите. Те смело се справят с нашествениците, поглъщайки ги, както се полага. Само че те не са в състояние да асимилират този неорганичен материал и той тихичко дреме в клетъчните недра. Рано или късно тези макрофаги загиват и тогава се отделя молекула, която предизвиква още по-силен имунен отговор, отколкото предизвикват първоначално частиците от протезата. Именно тази молекула провокира възпаление, което води до разрушаване на костите и отслабване на имплантите. На този фон не е изненада, че много специалисти не препоръчват да се бърза с ендопротезирането, например на коленете. Това е доста сериозна операция, която в случай на развитие на следоперационни усложнения обрича пациента на още по-големи мъки и страдания. Независимо от развитието и използването на съвременни технологии в производството на ендопротези, които се стремят максимално да намалят риска от усложнения, това все пак е имплант, който се вгражда в тялото. Много пациенти питат: „Каква е гаранцията?”. Производителят дава гаранция от 10 до 25 години, но по-важният въпрос е колко време протезата ще „работи”? И как изкуствената става ще функционира след година, две или пет, а това е нещо, което никой не може да прогнозира. При много пациенти след операция има ограничаване на свиването в колянната става, т.е. ограничаване на нейните функции. Сред ортопедите е широко разпространено мнението, че ендопротезирането е равносилно на вътрешна ампутация на колянната става. И това в известен смисъл е точно така. При ендопротезиране се отстранява голямо количество от собствената костна тъкан, която не се възстановява. Сподели:", "date": "2019.04.29", "title": "Защо смяната на ставите е опасна"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D1%87%D0%B5%D1%81%D1%82%D0%B8%D1%82%D0%B5-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F-%D0%B2%D0%BE%D0%B4%D1%8F%D1%82-%D0%B4%D0%BE-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%BF%D0%B0%D0%BC%D0%B5%D1%82%D1%82%D0%B0-news837620.html", "text": "Далечните пътувания причиняват загуба на паметта , показа ново проучване. Самолетните преходи и умората, свързана с промяната на часовите пояси пречат на хората да поемат нова информация и да я запомнят, а освен това ги карат да забравят важни неща. Психолози от Калифорнийския университет в Бъркли установиха, че хроничната „пътна умора ”, типична за представителите на международния бизнес, води до изменения в мозъка , които оказват влияние много след като умореният пътник се е върнал към нормалния си ритъм на живот. Учените наблюдавали хамстери , чийто дневен режим бил изместван неколкократно с по шест часа - времето, за което се стига от Ню Йорк до Париж със самолет. Недоспалите животни показали сериозни загуби в паметта и способността да заучават нови неща цял месец след нормализирането на режима си. Когато пътуваме често и надалеч, може да станем много по-неефективни в работата си - освен проблемите с паметта, се забавят и реакциите ни, повишава се рискът от диабет, високо кръвно налягане и рак, обобщават още психолозите. Сподели:", "date": "2019.04.29", "title": "Проучване: Честите пътувания водят до проблеми с паметта"}
{"url": "https://pik.bg/%D1%81%D1%8A%D0%B1%D1%80%D0%B0%D1%85%D0%B0-%D1%82%D1%80%D0%B8-%D1%82%D0%BE%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BE%D1%82-%D0%B5%D0%B2%D0%B5%D1%80%D0%B5%D1%81%D1%82-news837694.html", "text": "Три тона отпадъци са събрани до момента под връх Еверест. Мащабната акция започна в средата на април. В нея участват и хеликоптери на непалската армия. Биоразградимият боклук е пренесен в район в Източен Непал, а пластмасата – в столицата Катманду, предава БНР. Очаква се още над 5 тона отпадъци да бъдат събрани само от района на базовия лагер, където всяка година се събират стотици шерпи, туристи и алпинисти. Отделно се очаква да бъдат събрани още 5 тона от височинните лагери. Този сезон над 500 чужденци и повече от 1000 души помощен персонал се намират в района на базовия лагер, който е общ за Еверест и за намиращия се в близост Лхотце – четвърти по височина връх на планетата. До момента са намерени и четири тела на загинали хора, които също ще бъдат свалени. Сподели:", "date": "2019.04.29", "title": "Събраха три тона отпадъци от Еверест"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%BE%D0%B2-%D0%B6%D1%8A%D0%BB%D1%82%D0%BE-%D1%87%D0%B5%D1%80%D0%B5%D0%BD-%D0%BA%D0%BE%D1%88%D0%BC%D0%B0%D1%80-%D0%B7%D0%B0-%D1%86%D1%81%D0%BA%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news837729.html", "text": "Ботев Пловдив шокира ЦСКА и във важна среща от шампионата. 2:0 за домакините на \"Коматево\". Голове на Феребори Доре и Тодор Неделев. В средата на първото полувреме Али Соу претендира, че има дузпа срещу него, реферът Ивайло Стоянов обаче прецени, че няма достатъчно основания да посочи бялата точка. Дискусионна ситуация, останаха съмнения, че играч на \"жълто-черните\" изблъсква Соу в наказателното поле. В 37-ата минута Пиргов от домакините нямаше късмет в завършващата фаза. \"Червените\" също създадоха няколко опасни положения за гол до 45-ата минута, резултатът обаче остана непроменен до почивката. През втората част играта бе равностойна, домакините обаче показаха сериозно майсторство при ключови контраатаки. Доре в 83-ата минута напредна в половината на \"армейците\", финтира бранител на гостите и с прецизен изстрел реализира - 1:0 за Ботев Пловдив. Последва пропуск на Соу при опасна атака на гостите. В добавеното време на срещата Тошко Неделев за пореден път показа класа и се разписа за 2:0. Преди броени дни \"канарчетата\" отстраниха \"армейците\" в драматичен 1/2-финален спор за Купата. Сега двубоят може да се каже, че бе от огромно значение за шампионските амбиции на \"червените\". ЦСКА се намира на 5 точки от Лудогорец във временното класиране, като столичани пропуснаха добра възможност да намалят изоставането си спрямо \"орлите\". Пловдивчани пък са замесени с пълна сила в борбата за четвъртата позиция в подреждането. В следващия кръг \"канарчетата\" ще са домакини на Левски, а \"армейците\" ще гостуват на Черно море. 22. Кайзер, 66. Еберт, 3. Пиргов, 5. Димитров, 24. Марин, 18. Терзиев, 17. Балтанов, 8. Неделев, 7. Тонев, 16. В. Шопов, 10. Доре Треньор: Николай Киров 1. Стипица, 2. Атанасов, 5. Бодуров, 24. Томаш, 19. Турицов, 15. Малинов, 16. Бикел, 17. Енрике, 20. Тиаго, 10. Евандро, 22. Соу Треньор: Любослав Пенев Сподели:", "date": "2019.04.29", "title": "ИЗВЪНРЕДНО: Нов \"жълто-черен\" кошмар за ЦСКА... (ОБНОВЕНА/СНИМКИ)"}
{"url": "https://pik.bg/%D1%81%D1%82%D0%B0%D0%B2%D0%B0-%D0%BD%D0%B0%D0%BF%D0%B5%D1%87%D0%B5%D0%BD%D0%BE-%D0%BA%D0%BE%D0%B1%D1%80%D0%B0%D1%82%D0%B0-%D0%B1%D1%80%D0%BE%D0%B8-%D1%82%D0%BB%D1%8A%D1%81%D1%82%D0%B8-%D0%BF%D0%B0%D1%87%D0%BA%D0%B8-%D0%B7%D0%B0-%D0%B0%D0%B4%D0%B2%D0%BE%D0%BA%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%B4%D0%B6%D0%B5%D0%BD%D0%B8-%D1%81%D1%83%D1%88%D0%B8-news837583.html", "text": "Кубрат Пулев е решил да се бръкне дълбоко за предстоящата битка с цицорестата американка Джени Суши. Тя ще се води на два фронта – пред боксовата комисия на щата Калифорния, и отделно в съда. Българският боксьор вече е наел мастита адвокатска кантора, която да го защитава и на двете места. Но ще си плаща по тарифа, която е от 1000 долара на час. На 14 май Кобрата и юристите му трябва да се явят пред боксовата комисия, която отне временно лиценза му да се бие на територията на САЩ, докато не разгледа случая. Пулев е обвинен за сексуално малтретиране, след като награби и целуна представящата се за репортерка Джени Суши пред камерата. Адвокатите на Кобрата ще се изправят срещу нейна колежка Глориа Олред, която е отявлена феминистка и мъжемразка. Говори се, че зад жалбите на ВИП-проститутката Суши стои още цяла мрежа от организации на феминистки, джендъри, лесбийки и гейове от движението „MeToo”. Затова на Пулев ще му се наложи да си плаща като поп. Освен ако не клекне пред рекета, на който го подлагат Джени с голото суши и нейната адвокатка. Те му искат общо 600 000 долара за споразумение. От тях 300 хилядарки са за оттегляне на съдебното обвинение, и още толкова за жалбата пред боксовата комисия. Кобрата и мениджърите му били категорични, че няма да платят исканите над половин милион долара. И затова наели кантората, която също дере кожи, но не чак толкова. Със сигурност юристите му ще пледират, че Пулев е бил провокиран от евтината парцалеса. Джени Суши се умилкваше около него през цялото време с огромно деколте, от което нейните цици стърчаха навън. А самата американка, която уж се чувствала осквернена, дойде на купона след мача и се изреди да сяда в скутовете на приятелите на Кобрата и да им се натиска. Всичко това е заснето от камерите в хотела, както и факта, че Суши е ходила да прави секс в тоалетната с един от присъстващите. Именно на тези доказателства щяла да се крепи защитата на Пулев. Освен това най-вероятно ще бъде представена медицинска експертиза, че на ринга Кобрата е загубил над половин литър кръв, съперникът му Богдан Дину го млатил здраво в главата, и така нашият не бил съвсем с разсъдъка си. Ако даде на Суши исканите 600 000 долара, Кубрат ще загуби немалка част от състоянието си. От мача, след който целуна Джени с голото суши, той изкара 250 000 долара, част от които обаче остава за хората от екипа му. Най-големия си хонорар – 1.45 милиона долара, Пулев взе, след като Владимир Кличко го размаза само за пет рунда на ринга в Хамбург. Близки до Кобрата твърдят, че той вече се вайкал пред тях в какъв капан са го вкарали. На всичкото отгоре той вече търпи финансови загуби заради отнетия лиценз. Българинът беше един от вариантите за съперник на Антъни Джошуа на 1 юни, но отпадна от списъка, в който са други шестима боксьори. Сподели:", "date": "2019.04.29", "title": "СТАВА НАПЕЧЕНО: Кобрата брои тлъсти пачки за адвокат заради Джени Суши"}
{"url": "https://pik.bg/%D1%87%D1%83%D0%B4%D0%BE-%D1%80%D0%B8%D0%B7%D0%B0%D1%82%D0%B0-%D0%BD%D0%B0-%D1%81%D0%B2-%D0%B4%D0%B8%D0%BC%D0%B8%D1%82%D1%8A%D1%80-%D0%B8%D0%B7%D1%86%D0%B5%D1%80%D0%B8-%D0%B1%D0%BE%D0%BB%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%87%D0%B5-news837616.html", "text": "Ризата от мощите на свети Димитър Басарбовски изцелила дете с дихателни проблеми, разказват миряни. От началото на тази седмица свещената дреха е в България, като плановете са да остане завинаги в светата обител край Русе. Още през първите дни ризата, покривала мощите на светеца, предизвиква огромен интерес сред вярващите. В храма се извиват опашки от хора, които да се поклонят пред светинята. Сред тях са и такива, които търсят изцеление. И така, първото чудо е факт - майка, която води болното си дете, разказва в манастира, че дишането на момчето ѝ се е подобрило след поклонението и то вече се чувствало много по-добре. Жената се зарекла да се върне отново, за да благодари за чудото. Ризата е дарена от Румънската православна църква и вече завинаги е положена в русенския скален манастир, в който е живял светецът. Мощите на свети Димитър Басарбовски продължават да се съхраняват в катедралния храм на Букурещ, тъй като светецът е покровител на румънската столица. Стотици поклонници от северната ни съседка всяка година се стичат в светата обител в село Басарбово, за да се поклонят на мястото на монашеските подвизи и земния живот на този много тачен светец. Святата реликва е дар на Русенската епархия от румънския патриарх Даниил в отговор на молбата на Русенския митрополит Наум. Св. Димитър Басарбовски е живял през XVIII в. в скалния манастир в каньона на река Русенски Лом край село Басарбово. Сподели:", "date": "2019.04.29", "title": "Чудо! Ризата на св. Димитър изцери болно българче"}
{"url": "https://pik.bg/%D0%B5%D1%81-%D0%B4%D0%B0%D0%B2%D0%B0-%D0%BD%D0%B8%D1%81%D0%BA%D0%BE%D0%BB%D0%B8%D1%85%D0%B2%D0%B5%D0%BD%D0%B8-%D0%BA%D1%80%D0%B5%D0%B4%D0%B8%D1%82%D0%B8-%D0%BD%D0%B0-%D0%BC%D0%BB%D0%B0%D0%B4%D0%B8-%D1%84%D0%B5%D1%80%D0%BC%D0%B5%D1%80%D0%B8-news837696.html", "text": "Европейският съюз стартира план за отпускане на по-евтини кредити за млади фермери, които често се отхвърлят от банките. Размерът на пакета е до един милиард евро, предаде БГНЕС. Европейската комисия и Европейската инвестиционна банка искат банките да съчетаят кредитите, като общата сума да достигне два милиарда евро. \"Достъпът до финансиране е от решаващо значение и често е пречка за младите хора, които искат да се присъединят към професията,\" каза комисарят по земеделието Фил Хоган. \"С 11% от европейските земеделски производители под 40-годишна възраст подкрепата на младите земеделски производители в сектора е приоритет за Европейската комисия\". Банките са отхвърлили 27% от заявленията за кредит, подадени от млади фермери от ЕС през 2017 г., в сравнение с едва 9% за по-възрастните кандидати. Тези, които са на възраст под 40 години, представляват 11% от 10,3 милиона земеделски производители в ЕС през 2016 г., докато над 65-годишните представляват 32%, сочат данни на Евростат. Изключително рядко се срещат млади земеделски стопани в Кипър (3,3%), в Португалия (4,2%) и в Обединеното кралство (5,3%). Те са по-добре представени в Австрия (22.2%), в Полша (20.3%) и в Словакия (19%). 28-те държави-членки на ЕС ще предложат на младите земеделски производители по-ниски лихвени проценти, петгодишен мораториум върху изплащанията и след това до 15 години, за да изплатят целия заем. Схемата също така позволява гъвкавост при по-трудни времена, като предлага гратисни периоди от няколко месеца. Сподели:", "date": "2019.04.29", "title": "ЕС дава нисколихвени кредити на млади фермери"}
{"url": "https://pik.bg/%D0%BC%D0%BE%D0%B7%D0%B0%D0%B9%D0%BA%D0%B8%D1%82%D0%B5-%D0%BD%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B1%D0%B0%D0%B7%D0%B8%D0%BB%D0%B8%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B3%D1%80%D0%B5%D0%B9%D0%B2%D0%B0%D1%82-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news837700.html", "text": "Екип реставратори продължава усилено да работи по възстановяването на античните мозайки от Голямата базилика в Пловдив. \"Досега са обработени близо 800 квадратни метра с 400 мозаечни фрагмента от IV-VI век\", каза ръководителят на екипа доц. Елена Кантарева. Уникалните мозайките се реставрират в ателие в Стария град. Работата по реставрацията започна през 2015 година на място в Базиликата, припомни доц. Кантарева пред БНР. Тя уточни, че общата площ на мозайките, които ще бъдат изложени в базиликата на първия етаж е над 2 000 квадратни метра. Отделно има и стенописи, които също се реставрират, но те са от средновековната църква. През януари 2018 година мозайките от три обекта в Пловдив бяха вписани в списъка на ЮНЕСКО за Световното културно наследство. За окончателното одобрение предстоят редица процедури по входиране на документи и информация от България. Очаква се Голямата базилика да бъде завършена и да посреща своите туристи за 6 септември, когато е Празникът на Пловдив. Откриването ще се направи в годината, когото градът е Европейска столица на културата 2019 г. Сподели:", "date": "2019.04.29", "title": "Мозайките на Голямата базилика в Пловдив грейват през септември"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BB%D1%83%D0%BA%D1%81%D0%BE%D0%B7%D0%B5%D0%BD-%D0%B4%D0%B6%D0%B8%D0%BF-%D0%BF%D0%BB%D0%B0%D0%BC%D0%BD%D0%B0-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news837695.html", "text": "Луксозен джип се запали в София, видя ПИК. Мерцедесът пламнал на булевард в столицата, съобщават читатели. На място веднага са се озовали екипи на пожарната, които са помогнали за потушаването на пламъците. Инцидентът е станал днес преди обяд. Няма пострадли, нанесени са единствено материални щети. Сподели:", "date": "2019.04.29", "title": "ПЪРВО В ПИК: Луксозен джип пламна в София (СНИМКА)"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8%D1%8F-%D0%BF%D0%B0%D1%80%D0%B0%D0%B4-%D0%BD%D0%B0-9-%D0%BC%D0%B0%D0%B9-%D0%B2-%D0%BC%D0%BE%D1%81%D0%BA%D0%B2%D0%B0-news837658.html", "text": "Над 130 единици военна техника и над 13 600 военнослужещи ще участват в Парада на Победата на Червения площад на 9 май, съобщиха от руското министерство на отбраната, цитирани от световните агенции и „Дарик”. Механизираната колона ще бъде оглавена според традицията от танка Т-34-85. След него ще преминат бойните модули „Арбалет” и „Тигр” с противотанковия комплекс „Корнет-Д”, бойните пехотни машини „Курганец”, БМП-3, танкът „Армата” и др. Техниката на противовъздушната отбрана ще бъде представена от зенитните ракетни комплекси „Бук-М2” и „Тор-М2”, ракетно-артилерийските комплекси „Панцир-С”, комплексите С-400. Зрителите на парада ще видят и модернизирания танк Т-72Б3, бойната машина на въздушно-десантните сили БМД-4М, бронетранспортьора БТР-МДМ, самоходната артилерийска установка „Мста-С”, комплексите „Искандер-М”, реактивните системи за залпов огън „Смерч”, бронетранспортьора „Бумеранг” и др. Ще бъде представена и техника на военната полиция. Във въздушната част на парада ще участват 74 летателни машини, сред които четири групи хеликоптери (Ми-26, Ми-8, Ми-28Н, Ми-24 и Ка-52) и 12 групи самолети, сред които стратегическият ракетоносец Ту-160, бомбардировачът Ту-22МЗ, стратегическият ракетоносец Ту-95МС, изтребителите МиГ-29СМТ, МиГ-29, Су-35С, Су-30СМ, изтребителите-прехващачи МиГ-31, бомбардировачите Су-24М и Су34 и др. Сподели:", "date": "2019.04.29", "title": "Започна подготовката за военния парад на 9 май в Москва"}
{"url": "https://pik.bg/%D1%83%D0%BD%D0%B3%D0%B0%D1%80%D0%B8%D1%8F-%D0%B8-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B0%D0%B7%D1%82%D0%B0-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-news837632.html", "text": "Унгария и Словакия се готвят заедно за възможно спиране на доставките на газ през Украйна, предвид това, че Киев и Москва все още не са сключили споразумение за транзит след 1 януари 2020 година, заяви унгарският външен министър Петер Сиярто след преговори с енергийния министър на Словакия Петер Зига, пише електронното издание Hungary Today, цитирани от \"Фокус\". На срещата, проведена в кулоарите на форума „Пояс и път“ в Пекин, Сиярто заяви, че Будапеща и Братислава трябва да са подготвени в случай, че от Украйна спре да идва газ. Едно от решенията е създаване на южен коридор за доставки чрез удължаването на газопровода „Турски поток“ през България и Сърбия към Унгария. Заради унгарско-словашкия интерконектор, Словакия също ще получи достъп до „синьото гориво“, обясни Сиярто. Унгарски и словашки доставчици на газ, превозвачи и търговци ще създадат работна група през септември, за да се подготвят за такива сценарии, каза той. Унгарският външен министър също така отбеляза, че Будапеща вече се е споразумяла с изпълнителния директор на „Газпром“ Алексей Милер да закупи част от предвиденото за 2020 година количество през 2019 година и да го съхрани в унгарски съоръжения. Сподели:", "date": "2019.04.29", "title": "Унгария и Словакия в коалиция за спирането на газта през Украйна"}
{"url": "https://pik.bg/%D0%BE%D0%B1%D0%BB%D0%B0%D1%81%D1%82%D0%BD%D0%B8%D1%8F%D1%82-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BB%D0%B5%D0%B4-%D1%86%D0%B8%D0%B3%D0%B0%D0%BD%D1%81%D0%BA%D0%BE%D1%82%D0%BE-%D0%BC%D0%B5%D0%BB%D0%B5-%D0%B2-%D0%BA%D1%83%D0%BA%D0%BB%D0%B5%D0%BD-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D0%B2%D0%B0%D0%B6%D0%B0%D1%82-%D0%B7%D0%B0-%D0%B2%D1%81%D0%B8%D1%87%D0%BA%D0%B8-news837690.html", "text": "В България има закони и те важат за всички - няма българи, няма турци, няма цигани, няма арменци, за които да се прави изключение. Така областният управител на Пловдив Здравко Димитров коментира инцидента от вчера в Куклен, където пияни цигани нахлуха в къща, а след това потрошиха и патрулка. Димитров отбеляза, че в Пловдив и областта има достатъчно работни места, особено за хора без висше и средно образование и препоръча на ромите вместо да се оплакват, че нямат доходи и да нарушават законите, да се хващат на работа. \"Някои са свикнали да разчитат на социални помощи, а в същото време отказват да работят и децата им не ходят на училище. Това не бива да продължава\", подчерта Димитров, цитиран от \"Марица\". Областният управител напомни, че кметовете на общините и районите имат задължение да контролират незаконното строителство в махалите. \"Проблемът е много стар и всички ние - и опозицията, и управляващите - сме виновни, че още навремето се допусна незаконно застрояване в етническите квартали. Не трябва да си заравяме главите в пясъка, а да държим за спазването на законите от всички граждани\", допълни Здравко Димитров. Сподели:", "date": "2019.04.29", "title": "Областният на Пловдив след циганското меле в Куклен: Законите важат за всички"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%B7%D0%B0%D0%BF%D0%BE%D1%87%D0%BD%D0%B0---%D0%B5%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news837681.html", "text": "В последния ден от почивните дни за Великден се очаква натоварен трафик по пътищата у нас. Най-натоварено ще е движението в следобедните часове. Взети са и мерки, за да се улесни максимално трафикът. От 14 до 20 часа отново се спира движението на камионите над 12 т по автомагистралите. По информация на пътна полиция, движението по автомагистрала „Тракия“ е интензивно. Част от причината е, че всички автомобили са съсредоточени в активната лента. От полицията уточняват, че в ремонтните участъци по автомагистралата, където движението е двупосочно, аварийната лента в посока София, е лента за движение и водачите на моторни превозни средства могат да я ползват. Тези места са обозначени и със съответните знаци за това. Полицейски екипи регулират и движението в района на тунел „Ечемишка“ на автомагистрала „Хемус“, като постъпателно преди тунела се пускат и спират моторните превозни средства. Целта е да не се допусне пътен инцидент в трите тунела на магистралата. За да се улесни движението в участъците с ремонти на АМ „Хемус“ и АМ „Тракия“ ще има две ленти за София и по една за Бургас и Варна. Тази временна организация на движението ще е в сила до 10 часа във вторник. През Владая на 29 април ще има две ленти за влизащите в София. „Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата“, припомнят от АПИ и съветват шофьорите да бъдат внимателни. Сподели:", "date": "2019.04.29", "title": "ИЗВЪНРЕДНО В ПИК TV: Голямото завръщане започна - ето промените в движението (ОБНОВЕНА)"}
{"url": "https://pik.bg/%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%B2-%D1%88%D0%B0%D0%BC%D0%BF%D0%B8%D0%BE%D0%BD%D0%B0%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news837618.html", "text": "Отборът на Реал (Мадрид) продължава със слабото си представяне този сезон. Избраниците на треньора Зинедин Зидан поднесоха поредно разочарование на феновете си, след като в двубой от поредния кръг на шампионата на Идпания загубиха от Райо Валекано с 0:1. Преди кръга тимът на Райо Валекано бе на последното място в класирането. След загубата Реал е вече на 18 точки зад осигурилия си шампионската титла тим на Барселона три кръга преди края на първенството. Реал ще завърши на трето място в крайното класиране, а въпреки победата Райо Валекано изглежда обречен да изпадне в Сегунда. Сподели:", "date": "2019.04.29", "title": "Реал (Мадрид) с поредна издънка в шампионата на Испания"}
{"url": "https://pik.bg/%D0%B4%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D1%8F-%D1%81%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%BB%D0%B8-%D0%BF%D1%80%D0%B5%D0%B7-%D1%82%D0%B0%D0%B9%D0%B2%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%BE%D0%BB%D0%B8%D0%B2-news837619.html", "text": "Два американски разрушителя са преминали през Тайванския пролив, предаде агенция Reuters, позовавайки се на информация от Пентагона. „Движението на кораби през Тайванския пролив демонстрира подкрепата на САЩ за свободен и открит Тихоокеански регион“, се казва в изявление на флота на САЩ. В последно време на фона на трудните търговски преговори между САЩ и Китай, американски кораби и военни самолети нееднократно преминават през Тайванския пролив, което предизвиква протести на Пекин. Сподели:", "date": "2019.04.29", "title": "Два американски разрушителя са преминали през Тайванския пролив"}
{"url": "https://pik.bg/%D1%87%D0%BE%D0%BC%D0%B0%D0%BA%D0%BE%D0%B2%D1%86%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%80%D0%B5%D0%BC%D0%B5%D0%BD%D0%B5%D0%BD-%D0%BC%D0%BE%D1%81%D1%82-news837623.html", "text": "Поредно недоволство в община Червен бряг заради моста край село Чомаковци. Този път причината е решението на Пътната агенция временният метален мост да бъде демонтиран. Той беше изграден заради друг пропаднал мост над река Искър, който отряза достъпа на шест населени места до Червен бряг, съобщава Би Ти Ви. Жителите на Чомаковци се заричат, че няма да позволят премахването на временния мост, докато не бъде изградено новото съоръжение, което се строи. Причината за решението да се демонтира временния мост е очакваното покачване на нивото на река Искър през май, обясни Ивайло Денчев, директор на Областното пътно управление в Плевен. Има обходен маршрут, не трябва да правим компромис със здравето и живота на хората, уточни той. Новият мост, който се строи на 100 м от временния, ще е готов през юли. Имало добри намерения той да е готов по-рано – до април, но попречила тежката зима. Сподели:", "date": "2019.04.29", "title": "Чомаковци на протест срещу премахването на временен мост"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%B8-%D0%BC%D0%B0%D0%BA%D1%80%D0%BE%D0%BD---%D0%B4%D0%BE%D0%BC%D0%B0%D0%BA%D0%B8%D0%BD%D0%B8-%D0%BD%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-news837626.html", "text": "Германският канцлер Ангела Меркел и френският президент Еманюел Макрон ще бъдат домакини на среща в Берлин на представители на Западните Балкани и Европейския съюз. Размяна на идеи и укрепване на сътрудничеството в региона са в основата на срещата. Сред главните теми е диалогът между Сърбия и Косово и нормализирането на отношенията между двете страни. За днес в Берлин е планиран протест, организиран от косовското опозиционно движение Самоопределение, което е против преговори между Белград и Прищина. Сподели:", "date": "2019.04.29", "title": "Меркел и Макрон - домакини на Среща на върха за Западните Балкани"}
{"url": "https://pik.bg/%D0%BE%D1%82%D0%BC%D0%B5%D0%BD%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%8F-%D1%87%D0%B0%D1%81-%D0%B2-%D0%B8%D0%B7%D1%82%D0%BE%D1%87%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D1%88%D1%80%D0%B8-%D0%BB%D0%B0%D0%BD%D0%BA%D0%B0-news837622.html", "text": "Властите в Шри Ланка отмениха полицейския час в градовете Калмунай и Самантурай , който действаше след серията бомбени атентати в страната, предаде ТАСС, позовавайки се на местни медии. Първият полицейски час в Шри Ланка беше въведен на 21 април. От този момент властите го продължаваха ежедневно. Сподели:", "date": "2019.04.29", "title": "Отмениха полицейския час в източната част на Шри Ланка"}
{"url": "https://pik.bg/%D1%83%D1%87%D0%B5%D0%BD%D0%B8%D0%BA-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B7%D0%B5-%D0%B7%D0%BB%D0%B0%D1%82%D0%B5%D0%BD-%D0%BC%D0%B5%D0%B4%D0%B0%D0%BB-%D0%BD%D0%B0-%D0%BC%D0%B5%D0%BD%D0%B4%D0%B5%D0%BB%D0%B5%D0%B5%D0%B2%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%BF%D0%BE-%D1%85%D0%B8%D0%BC%D0%B8%D1%8F-news837588.html", "text": "Първи златен медал за България на Менделеевската олимпиада по химия. Със сребърни и бронзови медали се прибраха и българските участници във Всерусийската Олимпиада по математика, предава Би Ти Ви. В състезанието по химия се включват представители на повече от 53 държави, сред тях и Китай. България участва в състезанието в Русия от 2004 година и за първи път български ученик печели златото. Българчета спечелиха още два сребърни медала и почетна грамота. „Подготовката за химическата олимпиада си продължава целогодишно и се получава едно натрупване на знания, което не става за 1 месец, а си е постоянно”, обясни златният медалист Камен Петров. По думите му най-голямото предизвикателство е било експерименталният кръг тази година, който е бил много труден. Сподели:", "date": "2019.04.29", "title": "Ученик от България взе златен медал на Менделеевската олимпиада по химия"}
{"url": "https://pik.bg/%D0%BA%D1%80%D0%B8%D0%BC%D0%B8-%D0%B4%D1%80%D0%B0%D0%BC%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8%D0%B7%D1%80%D0%B5%D0%B2%D0%B0-%D0%B4%D0%B5%D1%82%D0%B5%D1%82%D0%BE-%D0%BD%D0%B8-%D1%87%D0%B5%D1%82%D0%B5-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B0%D1%82-%D0%B7%D0%B0-%D0%B1%D0%B0%D1%89%D0%B0-%D0%BC%D1%83-%D1%82%D0%B5%D0%B6%D0%BA%D0%BE-%D0%BC%D1%83-%D0%B5-news837663.html", "text": "Официалната половинка на Димитър Желязков – Митьо Очите – Антигона Янулис, направи изявление, че близките и децата му тежко преживяват неговия арест и обвиненията му по 10 престъпления. „Чрез ровене в миналото се правят жалки опити да бъде смазан психически човекът, с когото живея от 2001 г. под един покрив, чиито деца отгледах и когото познавам най-добре от всички ви“, заяви жената на несебърския Ал Капоне, пише \"Ретро\". Според Антигона твърденията, че Желязков би могъл да бъде замесен в подобни престъпления, били нелепи. Тя разказа, че детето им Димитър, който е на 14 години и ходи на училище в Несебър, четял в интернет в какво би могъл да е забъркан баща му и преживявал това изключително тежко. Припомняме, че Очите ще бъде съден за общо десет престъпления, сред които ръководство на престъпна група за рекет и изнудване, заплахи, палежи и разпространение на наркотици. Желязков бе арестуван през миналото лято в Турция, където прекара няколко месеца в тамошен арест. Той бе екстрадиран у нас в средата на февруари. Жена му призна, че му е ходила на свиждане в южната ни съседка още след Нова година. И тогава, и сега Очите се държал мъжки, но имал сериозни здравословни проблеми, твърди Антигона. „Нуждае се от нови две операции, които трябва да се направят, защото здравето му е влошено, но той не каза и дума за това, търпи и стиска зъби. Пита за внучето си, което роди Станислава – голямата му дъщеря, още не го е видял. Митко е уникален баща и човек, партньор и мъж. Казвам ви го, защото аз съм в къщата му вече 20 години. Тези, които сега го разкъсват и го заплашват, да знаят, че трудно могат да го сломят“, категорична е половинката му, която в момента живее в семейното имение на боса в село Кошарица, Несебърско, заедно със сина му Димитър-младши. Сподели:", "date": "2019.04.29", "title": "КРИМИ ДРАМА: Жената на Митьо Очите изрева: Детето ни чете какво пишат за баща му, тежко му е!"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D0%B6%D0%B8%D0%BF-%D0%B8-%D0%BA%D0%BE%D0%BB%D0%B0-%D1%81%D0%B5-%D0%BF%D0%BE%D0%BC%D0%BB%D1%8F%D1%85%D0%B0-%D0%B2-%D1%81%D0%BE%D1%84%D0%B8%D1%8F---%D0%B5%D0%B4%D0%B8%D0%BD%D0%B8%D1%8F%D1%82-%D1%88%D0%BE%D1%84%D1%8C%D0%BE%D1%80-%D1%8F%D1%85%D0%BD%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news837699.html", "text": "Тежка катастрофа е станала на ул. \"История славянобългарска\" в София, съобщиха читатели на ПИК, станали очевидци на мелето. Инцидентът е станал днес в следобедните часове в района на магазин \"Баухаус\". Ударили са се лек автомобил и джип. След сблъсъка джипът се е качил на мантинелата, разделяща двете платна. Няма данни за сериозно пострадали след инцидента. Нанесени са обаче значителни материални щети по двете коли. Сподели:", "date": "2019.04.29", "title": "ПЪРВО В ПИК: Джип и кола се помляха в София - единият шофьор яхна мантинелата (СНИМКА)"}
{"url": "https://pik.bg/%D0%BF%D1%80%D0%BE%D1%87%D1%83%D1%82%D0%B0%D1%82%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BB%D0%B5%D1%87%D0%B8%D1%82%D0%B5%D0%BB%D0%BA%D0%B0-%D0%BE%D0%BB%D0%B3%D0%B0-%D1%80%D0%BE%D0%BC%D0%B0%D0%BD%D0%BE%D0%B2%D0%B0-%D1%81%D1%80%D0%B5%D1%89%D1%83-%D0%B8%D0%BD%D1%84%D0%B0%D1%80%D0%BA%D1%82-%D0%B8-%D0%B8%D0%BD%D1%81%D1%83%D0%BB%D1%82-news837611.html", "text": "България е на първо място в Европа по смъртност от инфаркт, инсулт и съдови болести. Броят на пациентите със сърдечносъдови заболявания нараства. За съжаление, инсултите са относително често заболяване за българите, защото рисковите фактори за инсултите, както и за инфарктите - артериална хипертония, диабет, тютюнопушене, затлъстяване, невинаги се контролират добре. Българинът не е свикнал да профилактира, да се грижи за себе си. Много късно е вече, когато се случи инсултът, много по-трудно става възстановяването. Това е все пак един голям конфликт за мозъка на пациента, инвалидизира се в много случаи. Трябва да се следи за всички възможни рискови фактори за инсултите и инфарктите, които са близки и идентични, казват лекарите. Те са единодушни, че най-доброто лечение се корени в превенцията. Много често, след като навършат 40 години, болшинството от нас са изправени пред появата на симптоми като постоянна умора, често главоболие и недостиг на въздух. Също така има хора, които страдат от високо кръвно налягане и болки в сърцето. Често тези симптоми са следствие от отлагане на депозити от лош холестерол по стените на кръвоносните съдове. За да се предпазите от фаталните сърдечни и мозъчни удари, се доверете на народната медицина. На помощ тук идва прочутата рецепта на всепризнатата народна лечителка Олга Романова. С нея можете да изчистите кръвоносните съдове и холестеролните плаки. Приготвянето не е трудно. Нужни са ви само седем много вкусни и популярни съставки. Лесно може да си ги набавите от който и да е магазин или пазар. Те са: 200 грама червено сухо вино, 200 грама сок от моркови, 200 грама сок от ряпа, 200 грама лимонов сок, 200 грама сок от червено цвекло,  200 грама вода, 15 скилидки чесън, 200 грама мед. Как се приготвя? Първо направете сокове от червеното цвекло, морковите, ряпата и лимона. Обелете чесъна и го пресовайте. Получената каша разредете с топла, преварена вода. Смесете в подходяща купа. Добавете червеното вино и меда. Прехвърлете всичко в подходящ стъклен буркан, който да съхранявате в хладилника. Може да го ползвате не по-дълго от 45 дни. Как се приема? В продължение на 45 дни се взима от сместа една супена лъжица три пъти на ден, половин час преди хранене. Две седмици след като сте започнали да приемате този народен лек, вие ще забележите значително подобрение на вашето състояние. Също така след редовен прием на този еликсир ще се простите с безпричинното главоболие и ще нормализирате кръвното налягане. Тази смес ще помогне на тялото да се изчисти от шлаките и токсините. Преди да приемете каквито и да е средства за прочистване на кръвоносните съдове, хубаво е да се консултирате с вашия лекар, ако евентуално имате алергии към някои от продуктите. Сподели:", "date": "2019.04.29", "title": "Прочутата рецепта на руската лечителка Олга Романова срещу инфаркт и инсулт"}
{"url": "https://pik.bg/%D1%8E%D0%BD%D0%BA%D0%B5%D1%80-%D1%81-%D1%82%D0%BE%D0%BF%D0%BB%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%BE%D1%80%D0%B1%D0%B0%D0%BD-%D0%B2%D0%B8%D0%BD%D0%B0%D0%B3%D0%B8-%D0%B5-%D0%B1%D0%B8%D0%BB-%D0%B3%D0%B5%D1%80%D0%BE%D0%B9-news837635.html", "text": "Виктор Орбан „винаги е бил герой“, заяви председателят на Европейската комисия Жан-Клод Юнкер в неделя, като отбеляза, че винаги е имал огромно уважение към унгарския премиер, пише европейската редакция на Politico, цитирани от \"Фокус\". В интервю пред полското издание Rzeczpospolita, Юнкер описа уважението си към унгарския лидер, когато веднъж поздрави с думите „Привет, диктаторе“. „Познавам го от втората половина на 90-те, когато за първи път стана премиер. По-рано му се възхищавах за смелостта, която показваше, още докато съветската армия все още беше разположена в Унгария“, каза председателят на ЕК. „За мен той винаги е бил герой. Аз също имам добри лични отношения с него. И съм сигурен, че той ще каже същото за мен - каза Юнкер. Той добави: „В продължение на години наричах Орбан, частно, диктатор и той се смееше на това“. Забележките идват след критична кампания на правителството на Орбан, насочена срещу Юнкер и Брюксел, което в крайна сметка доведе до оттегляне на управляващата партия „Фидес“ от Европейската народна партия, на която Юнкер също е член. По време на интервю за медиите от четирите страни от Вишеградската група, за да отбележи 15-годишнината от разширяването на ЕС през 2004 г., Юнкер защити политиките на Брюксел за Централна Европа, които бяха в остър фокус, тъй като ЕС преследва нарушенията на върховенството на закона в наказателни процедури срещу Унгария и Полша. „Върховенството на закона е крайъгълният камък на ЕС“, каза той. „От време на време някои страни си позволяват определено неподчинение, в зависимост от това кой е на власт и от етапа на политическия цикъл, в който се намират. Но съм уверен, че след няколко години тези въпроси вече няма да ни притесняват“, заяви Орбан, като добави, че страните, които преди това са били под съветски режим, се нуждаят от време, за да усвоят факта, че върховенството на закона е един от основните елементи на ЕС. Юнкер отрече твърденията, че е пренебрегнал интересите на страните от Централна Европа, докато е на власт. „Как можете да твърдите, че съм против Централна Европа? Направих всичко, което можех, за да позволят на тези страни да се присъединят към еврозоната въз основа на техните постижения“, каза той. „Но е вярно, че по време на мандата ми посетих Полша само веднъж. Това не е достатъчно“. Той каза, че не се е срещнал с Ярослав Качински, лидер на партията „Право и справедливост“ (ПиС), след срещата на върха на НАТО в Хелзинки през 2005 г. - и това е така, защото Качински  „никога не отговори на искането ми за среща“. „Никакви допълнителни възможности за разговор с Ярослав Качински не се представиха въпреки моите искания“, каза Юнкер. Той каза, че дори ако ПиС спечели парламентарните избори през ноември, Полша няма да напусне ЕС, като се позова на милиардите, които страната е получила при финансирането от Комисията, както и положителното икономическо развитие на страната в ЕС. „Поляците не искат да бъдат отделени от всички тези неща“, каза Юнкер. „Полша е с нас, защото споделяме общи ценности“. На фона на прогнозите за увеличение на евроскептичните политици в Брюксел след предстоящите избори за Европейски парламент Юнкер каза: „Това със сигурност ще бъде различно. Но аз също вярвам, че на тези избори онези, които насърчават глупавия национализъм, ще платят цената за това“. Той направи скрита заплаха от името на своя наследник в Комисията към всяка страна, която изпрати евроскептичен комисар в Брюксел, за да възпрепятства работата на Комисията. „Никой не знае това, но последния път отхвърлих кандидатурите на шестима от комисарите, представени ми от националните правителства“, каза Юнкер. „Не забравяйте, че правителствата просто предлагат комисари. Председателят на Комисията е този, който ги приема и разпределя техните отговорности“. Сподели:", "date": "2019.04.29", "title": "Юнкер с топли думи към Орбан: Винаги е бил герой"}
{"url": "https://pik.bg/%D0%BB%D0%B5%D0%BA%D0%B0%D1%80-%D0%BE%D1%82-%D1%81%D0%BF%D0%B5%D1%88%D0%BD%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D1%80%D0%B0%D0%B7%D0%B4%D0%B0%D0%B2%D0%B0-%D0%B0%D0%B3%D0%BD%D0%B5%D1%88%D0%BA%D0%BE-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D1%81%D0%BB%D0%B0%D0%B1%D0%B8-news837615.html", "text": "Доктор Людмил Михайлов от Спешна помощ в Монтана за втора поредна година е в основата на благотворителна акция, като раздава агнешко навръх Великден на социално слаби. Тази година доктор Михайлов  ще раздаде 140 порции агнешко- „Идеята е грижа за социално слабите хора – разясни доктор Михайлов пред сутрнешния блок на Нова телевизия. - Това го правя за втори път. Сега реших да разширя мащаба и да зарадвам повече хора. Идеята е не храната, по-скоро е надеждата. Няма нищо по трогателно от това един възрастен човек да дойде после, да ти стисне ръката и да благодари. Той го прави не толкова за храната, а заради това, че някой му е дава надежда. Показал му, че не е ненужен. Това са нашите родители, моите пациенти. Прави впечатление, че много млади хора през социалните мрежи в последните години, вкюличетлно и правителствени и неправителствени организации, помагат. Това е хубаво, защото дава шанс на тези хора да вдигнат глава и да си кажат, че някой го е грижа за тях. Искам по човешки да подаря на хората малко надежда и загриженост, за да изправят малко глави. Тази година три агнета съм дал, от които мой приятел в кухнята си е направил дроб сърма. Отец Николай ще прочете молитва за здраве и храната ще бъде раздадена пред църквата. Сподели:", "date": "2019.04.29", "title": "Лекар от Спешната помощ в Монтана раздава агнешко на социално слаби"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%82%D1%80%D0%B5%D1%81%D0%BA%D0%B0%D0%B2%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8%D1%8F-%D0%BF%D0%B0%D1%80%D0%B0%D0%B4-%D0%BD%D0%B0-6-%D0%B8-%D0%BC%D0%B0%D0%B9-news837655.html", "text": "Военната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол. За транспортирането на техниката, която ще участва в парада, ще бъде използван железопътен транспорт. Молим гражданите да спазват мерките за безопасност на органите на Служба \"Военна полиция\", които ще ескортират колоните, апелираха от пресцентъра на Министерството на отбраната. Във връзка с подготовката за военния парад в Деня на Храбростта и празник на Българската армия утре, 30 април, ще бъде предислоцирана военна техника на въоръжение в Българската армия от военните формирования в страната до летище Доброславци край София. Сподели:", "date": "2019.04.29", "title": "Започва трескава подготовка за военния парад на 6-и май"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B5%D1%82%D0%BE-%D0%BA%D0%BE%D0%B9-%D0%BF%D0%BE%D0%B5%D0%BC%D0%B0-%D0%BB%D0%B5%D0%B2%D1%81%D0%BA%D0%B8-%D1%81%D0%BB%D0%B5%D0%B4-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-news837701.html", "text": "Георги Тодоров ще е временен треньор на Левски след уволнението на Георги Дерменджиев. Припомняме, че Дерменджиев беше уволнен по-рано днес. Специалистът е уведомен от управата, че няма да се разчита на неговите услуги. В оставащите мачове до края на сезона начело на \"сините\" ще е Георги Тодоров. Той вече води \"сините\" в началото на сезона, припомня \"Топспорт\". Тодоров замени Делио Роси преди клубът да подпише със Славиша Стоянович. Сподели:", "date": "2019.04.29", "title": "ОТ ПОСЛЕДНИТЕ МИНУТИ: Ето кой поема Левски след уволнението на Дерменджиев"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B5%D0%BA%D1%88%D1%8A%D0%BD-%D0%BD%D0%B0-%D0%B3%D0%B5%D1%80%D0%B5%D0%BD%D0%B0---%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%B3%D0%B5%D0%BE%D1%80%D0%B3%D0%B8-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-news837698.html", "text": "Ръководството на Левски уволни старши-треньора Георги Дерменджиев. Днес следобед изпълнителният директор на \"сините\" Павел Колев обявил на специалиста, че повече няма да бъде наставник на 26-кратните шампиони. Фатална за пловдивчанина се превърна загубата с 1:2 от Берое на стадион \"Георги Аспарухов\" на Разпети петък. Поражението беше трето за столичани под негово ръководство от 11 мача в Първа лига. Предните две бяха допуснати от бившия му тим Лудогорец, като и в двата случая \"орлите\" спечелиха с по 2:0 в София, предава Спортал. Така 64-годишният специалист изкара само 88 дни начело на столичния гранд, в които записа пет победи, три равенства и три поражения. Трикратният шампион с Лудогорец подписа договор с Левски за два сезона и половина, след като смени Славиша Стоянович на лагера в Кипър на 21 февруари. За негово съжаление той влезе в историята, като първият треньор на Левски, който не успя да спечели нито едно от четирите си домакинства в първенството на \"Герена\", записвайки равенства с Локомотив (Пловдив) - 1:1, и Ботев (Пловдив) - 1:1 и поражения с 0:2 от Лудогорец и 1:2 от Берое. Съставът на Дерменджиев отбеляза 14 гола под негово ръководство и допусна 11 попадения. Три пъти \"сините\" не успяха да се разпишат, а пет пъти Николай Михайлов запази вратата си без гол. Той оставя Левски на трето място с актив от 59 точки. Пловдивчанинът си остава един от най-успешните треньори през последното десетилетие у нас, а също така и най-титулуваният през този век в родния шампионат. Именно под негово ръководство хегемонът в България - Лудогорец спечели три от своите седем поредни титли. Става въпрос за сезон 2014/2015 г.,, 2015/2016 г., 2016/2017 г., във витрината си като старши треньор има още и Суперкупата на България през 2014 година. Той е вторият български треньор след Станимир Стоилов, който вкарва български тим в групите на Шампионската лига, а също така първият, който вкарва един български отбор два пъти в групите на ШЛ. Дерменджиев е единственият български треньор, който постигна победа в груповата фаза на ШЛ - 2014 година над Базел (1:0), както и единственият с излизане от групите на най-престижния клубен турнир - 2016 година. Дерменджиев два пъти е избиран за треньор №1 в България - 2014 г., и 2016 година. Още от самото начало авантюрата му в намиращия се в криза от десетилетие столичен клуб обаче не започна добре. Треньорът пристигна без помощници в Агия Напа, а също така не успя да спечели нито една от шестте контроли в Кипър, където записа три равенства и три поражения, в една доста тежка атмосфера в отбора. После дебютира с равенство на \"Герена\", но така и не успя да предаде своите идеи на тима, който преди по-малко от 50 дни мечтаеше за титла пред 17 000 на \"Герена\", а сега се притеснява за участието си на бараж. През това време трима титуляри бяха извадени от състава, а доста други основни играчи се контузиха. Така Левски се разделя с трети треньор през този сезон, в който стартира кампанията с Делио Роси. Италианецът беше уволнен след резила от Вадуц, докато бъдат оправени документите на Славиша Стоянович и той да поеме отборът, тандемът Георги Тодоров - Тодор Симов води тима в първите два кръга. Сърбинът пък беше заменен януари тази година от Дерменджиев. Сподели:", "date": "2019.04.29", "title": "ИЗВЪНРЕДНО: Екшън на \"Герена\" - уволниха Георги Дерменджиев"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-54-%D0%B1%D0%BE%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%BE-news834887.html", "text": "Най-голямата от трите дъщери на Цветан Цветанов се радва на блестяща кариера в Световната банка, управлявана от бившия ни еврокомисар Кристалина Георгиева. Гергана Цветанова работи като анализатор в екипа на институцията от няколко месеца, а средната заплата за нейната позиция възлиза на 54 хиляди долара годишно, показва справка с американска платформа за предлагане и търсене на работни места. Преди по-малко от година дъщерята на подалия оставка като шеф на парламентарната група на ГЕРБ Цветанов се дипломира със завидно висок успех в университета Бат в Югозападна Англия. Там тя завърши бакалавър в специалността „Политика и международни отношения“. Баща ѝ обаче отрече да ѝ е съдействал по какъвто и да било начин за поста в Световната банка, който Гергана си заслужила с уменията и упоритостта си. „Когато завърши, дъщеря ми кандидатства на 4 места. Прие мястото в Световната банка от двете предложения за работа, които имаше. Не смятам, че това е нещо, за което микрофоните трябва да бъдат свалени. Благодаря, че ми задавате този въпрос, защото не искам да въвличам децата и семейството си в излишни спекулации. Дъщеря ми е кандидатствала за работа както всички деца, които завършват“, отбеляза неотдавна Цветанов, добавяйки, че в Световната банка работят над 100 българи. Към момента Гергана живее в Америка, но имаше шанса да се види с родителите си по време на Молитвената закуска във Вашингтон, на която баща ѝ беше официален гост. Съпругата му Десислава също го придружи, а идеята на нейната визита била именно да открадне няколко момента с дъщеря им. В Америка от 3 години работи и синът на Корнелия Нинова – Рафаел, който също е анализатор, но в частната банка „Голдман Сакс“. Както „Ретро“ за пръв път разкри, наследникът на червената лейди взима по 30 хиляди долара на месец за работата си в централата на мощната финансова институция в Ню Йорк. Рафаел завърши престижния университет в Бъркли, а преди това - Софийската математическа гимназия. Синът на Нинова дълго време бе капитан на националния отбор по математика и е носител на над 17 медала от различни форуми и състезания в областта. Сподели:", "date": "2019.04.29", "title": "САМО В ПИК И \"РЕТРО\": Дъщерята на Цветанов с 54 бона заплата годишно"}
{"url": "https://pik.bg/%D0%B2%D1%8A%D0%BD%D1%88%D0%BD%D0%BE-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news837644.html", "text": "По информация на българското посолство в Букурещ вчера по обед в близост до Тимишоара микробус с 10 български граждани е катастрофирал с друг румънски автомобил. Катастрофата е била тежка, но няма тежко ранени. На 8 души е оказана помощ на място. Двама са откарани в болница, но без опасност за живота или сериозни контузии. Полицията е започнала разследване, за което ще информира официално посолството ни в най- скоро време. Със случая е ангажиран почетният консул на България в Румъния Георги Наков, който е изпратил преводач на мястото на катастрофата. Засега пострадалите не са поискали допълнително съдействие от посолството. Сподели:", "date": "2019.04.29", "title": "Външно с последна информация за пострадалите българи в катастрофата в Румъния"}
{"url": "https://pik.bg/%D0%BB%D0%BE%D0%BD%D0%B4%D0%BE%D0%BD-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-news837558.html", "text": "Британското правителство разработва мерки срещу Русия и Китай. и , които се въртят през парламента, както и за лобирането и Лондонското Сити, съобщава \"Таймс\". В \", правителството подкрепя , за на техните . Министрите на Тереза Мей трябва да започнат пречистване на обществения живот да спрат прилива на пари от Русия и Китай двупосочна атака върху това, което някои наричат \"Новата студена война промяната в правилата на Камарата на лордовете да принуди колегите да декларират пълния обем руски и китайски бизнес интереси Министрите също така възнамеряват да въведат закон за шпионажа , за да се премахнат чужди шпиони, работещи за банки и други фирми във Великобритания. Сподели:", "date": "2019.04.29", "title": "Лондон разработва мерки срещу Русия и Китай"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%8A%D1%82%D0%BD%D0%B0-%D0%BE%D1%82%D1%81%D0%B5%D1%87%D0%BA%D0%B0-%D0%BE%D1%82-%D0%BA%D0%BB%D1%8E%D1%87%D0%BE%D0%B2-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D0%B0%D1%80%D0%B8%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B2%D0%BE%D0%B4%D0%BE%D0%BF%D1%80-news837627.html", "text": "Поради авариен ВиК ремонт на магистрален водопровод до 16:30 часа днес се спира движението на пътни превозни средства в двете платна на пловдивския булевард „Александър Стамболийски” в участъка от ул. „Никола Димков” до ул. „Болград”, съобщиха от Общинско предприятие „Организация и контрол на транспорта“, цитирани от „Фокус”. Маршрутите на автобусни линии №1, 16 и 36 от вътрешноградския транспорт се променят. Сподели:", "date": "2019.04.29", "title": "Важно: Затвориха пътна отсечка от ключов булевард в Пловдив заради авариен ремонт на водопровод"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%87%D0%B5%D1%88%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%82%D1%83%D1%80%D1%86%D0%B8%D1%8F-news837647.html", "text": "Аланияспор Кайзериспор Чешкият национал и футболист на Йозеф Шурал е загинал в катастрофа след мач на тима си в турското първенство, обявиха от клуба, съобщава \"Спортал.бг\". \"Минибусът на тима е катастрофирал на връщане от двубоя с , който беше вчера. Седем футболисти са пострадали. Най-сериозни травми е имал Йозеф Шурал, който е бил откаран в частна клиника в Алания, но лекарите не са успели да го спасят и той е починал\", се казва в изявление на футболния клуб. Вестник \"Сабах\" съобщава, че част от играчите са се връщали от Кайзери в Алания след мача от турското първенство срещу Кайзериспор, който завърши 1:1. Катастрофата е станала пет километра преди центъра на Алания. По предварителни данни микробусът с играчите се е преобърнал. 28-годишният Шурал премина в турския клуб от Спарта (Прага) през януари тази година и има 1 гол в 11 мача. За националния тим на Чехия той е изиграл 20 двубоя и е отбелязал едно попадения. Аланияспор е на пето място в първенството на Турция с 42 точки след 30 мача. Сподели:", "date": "2019.04.29", "title": "Трагедия: Чешки национал загина при катастрофа в Турция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81%D1%82%D1%80%D0%B5%D0%BB%D1%86%D0%B8%D1%82%D0%B5-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D1%83%D1%81%D0%BF%D0%B5%D1%88%D0%B5%D0%BD-%D0%B4%D0%B5%D0%BD-%D0%B7%D0%B0-%D1%82%D0%B5%D0%BB%D1%86%D0%B8%D1%82%D0%B5-news837609.html", "text": "ОВЕН Изпълнени сте с решителност и амбицирани да се докажете на всяка цена. На работното място завършете започната преди време работа, въпреки че не сте достатъчно активни. Анализирайте постигнатото и бъдете критични към себе си, за да осъзнаете собствените си пропуски. Направете плановете си за следващите дни. ТЕЛЕЦ На работното място сте уверени и спокойни, ако избягвате общуването с делови партньори, които не са коректни с вас. Ще се радвате на успех, ако сте обмислили предварително действията си. Професионалните ви задължения изискват нови възгледи и бързи решения, които може да обмислите и да приложите веднага. БЛИЗНАЦИ На вашето работно място не се натоварвайте с чужди задължения. Работата ви спори, ако не се притеснявате и не правите опити да надскочите възможностите си. Освен материалните успехи, които ще ви зарадват, се пригответе за неприятелски сплетни. Денят изисква от вас да отстоявате мнението си, но без агресия. РАК Не проявявайте свръхчувствителност към критиката, за да не развалите настроението на колегите си. С повече усилия се справяте успешно със задълженията си, дори и ако са неочаквани и спешни. Бъдете изцяло концентрирани в работата си, защото сте способни да допуснете грешки, които ще се отразят на авторитета ви като професионалисти. ЛЪВ Внимавайте при провеждането на неотложни делови разговори, ако са насрочени за този ден. Не спорете с колегите си и не проявявайте агресия, ако не са съгласни с мнението ви. Въпреки напрежението ще се справите със задълженията си и ще раздразните завистниците между вашите колеги. ДЕВА На работното си място не спорете и се заемете с рутинните си задължения, за да не си създадете проблеми с желанието да поставите ново начало. Имате шанс за материални успехи. Не е във ваша полза и да налагате насила мнението си. Новите ви идеи се реализират, ако цените помощта на околните. ВЕЗНИ Ограничете срещите си, въпреки че ще имате запознанства, които категорично няма да са подходящи. Не се ядосвайте заради чужди грешки. Може би отново ще се наложи да пътувате до роднини. Променете отношението си към вашите некоректни колеги. Запазете спокойствие, дори и ако ви вдигнат скандал. СКОРПИОН Не пропилявайте с лека ръка спечелените с труда ви средства. На работното място сте напрегнати, и не особено активни, заради нежеланието ви да общувате с колегите си и да обсъждате професионални проблеми. Делово пътуване ви гарантира възможност за разширяване на бизнеса или срещи с нови партньори. СТРЕЛЕЦ Ще настъпи обрат в отношенията ви с околните. Професионалните ви задължения изискват да сте уверени във възможностите си. Не се съгласявайте да давате заем на ваши приятели, защото ще загубите парите си. Обмисляйте добре действията си. С решителни действия си гарантирате успех. КОЗИРОГ Сутринта се подгответе за трудности. Не сте склонни да провеждате делови разговори. На работното място бъдете концентрирани в задълженията си. Ще се наложи да помогнете на ваш колега, но преценете дали помощта ви ще бъде оценена и дали няма след време да ви мъсти, че сте му подали ръка. ВОДОЛЕЙ Работете активно, ако се занимавате с бизнес или търговия. Бъдете тактични и търпеливи, за да бъдат разговорите и срещите ви успешни. Късметът не е с вас, ако разчитате на околните. На работното място не се дразнете, а приемете че ваш колега иска да ви впечатли, без да има знания. Бъдете снизходителни. РИБИ Анализирайте постигнатото през месеца, за да осъзнаете грешките си и да ги отстраните. Не се сърдете на никого за проблемите на работното място. Бъдете подготвени за неприятности. Избягвайте резките изказвания, ако видите грешка на ваш колега. Бъдете внимателни, за да не си спечелите врагове и да не се лишите от помощ, която ви е необходима. Сподели:", "date": "2019.04.29", "title": "САМО В ПИК: Топ астроложката Алена: Стрелците да внимават, успешен ден за телците"}
{"url": "https://pik.bg/%D0%B3%D0%B0%D0%BB%D1%8A%D0%BF-%D1%81-%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D1%85%D0%BE%D1%80%D0%B0%D1%82%D0%B0-%D0%BF%D0%BE-%D1%81%D0%B2%D0%B5%D1%82%D0%B0-%D1%81%D0%B0-%D0%BF%D0%BE-%D0%B3%D0%BD%D0%B5%D0%B2%D0%BD%D0%B8-%D0%B8-%D1%81%D1%82%D1%80%D0%B5%D1%81%D0%B8%D1%80%D0%B0%D0%BD%D0%B8-news837688.html", "text": "Светът е все по-гневен и стресиран, сочи проучване на „Галъп” сред 150 хил. души от 140 държави. Нивата на стрес са на рекордно високо ниво в сравнение с други години. Увеличили са се и нивата на тревога и тъга в световен мащаб според изследването. Най-стресираното население според изследването е това в Гърция, където 59% от хората са казали, че в предния ден са били стресирани. Около 55% от хората в САЩ също са се оплакали от стрес. В България стресирани се чувстват 20%. С най-малко ниво на стрес са в Туркменистан – 10%. Най-позитивно настроеният народ на света се оказали парагвайците – 91%, следвани от мексико – 88%, и Китай –  87%. Те отговарят утвърдително на въпроси като: дали предишния ден са били добре отпочинали, дали са се засмели поне веднъж, дали са се чувствали уважавани или научили нещо интересно. Най-негативно настроени са в Беларус и Сиера Леоне – само 42% са дали положителен отговор на тези въпроси. Българите са в така наречената златна статистическа среда спрямо другите нации - 60% изпитват тези позитивни емоции. Най-високи нива на гняв изпитват хората в Армения – 45%, Иран – 44%, Ирак –  43%. На дъното са Естония – 6% и Сингапур – 7%. В България делът на хората, които изпитват гняв, не е много висок – 11%. Подобни са и нивата при хората от другите държави от Евросъюза. Авторите на изследването уточняват, че резултатите се влияят от културните различия на отделните народи и региони. В Латинска Америка например културна особеност е „фокусирането върху положителните неща в живота”. Сподели:", "date": "2019.04.29", "title": "\"Галъп\" с важно проучване: Хората по света са по-гневни и стресирани"}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%BE%D0%B1%D1%89%D0%B8%D0%BD%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-%D0%BD%D0%B0%D0%B4-2-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%81%D0%BF%D1%80%D0%B0%D0%B2%D1%8F%D0%BD%D0%B5-%D1%81-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8%D1%82%D0%B5-%D0%BE%D1%82-%D0%B1%D0%B5%D0%B4%D1%81%D1%82%D0%B2%D0%B8%D1%8F-news837495.html", "text": "Правителството отпусна над 33 милиона лева за общините за справяне с последиците от бедствия. Над 2 милиона лева са предназначени за няколко общини в Пловдивска област, сред които Карлово и Перущица за почистване коритото на река Кюп дере и изграждане на подпорна стена на река Перущенска. Община Куклен ще разполага с близо 386 000 лв за аварийно възстановяване на свлачищата по общинския път Яврово- Добралък. Движението на земните пластове се активизира в района след поройните дъждове миналото лято. Тогава свлачището отнесе голямо парче от пътя за Асеновата крепост и селата Лилково, Яврово и Добралък. Скална маса, пръст и асфалт засипаха ерозиралия склон и достъпът до населените места бе затруднен. Над 909 000 лв ще получи и община Лъки за изграждане на подпорна стена и укрепване на улица в града. Сподели:", "date": "2019.04.29", "title": "Пловдивски общини ще получат над 2 млн. лв за справяне с последиците от бедствия"}
{"url": "https://pik.bg/%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BA%D1%80%D0%B0%D1%81%D1%82%D0%B0%D0%B2%D0%B8%D1%86%D0%B8%D1%82%D0%B5-%D0%B8-%D0%BA%D0%B0%D1%80%D1%82%D0%BE%D1%84%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%B4%D0%BE%D0%BC%D0%B0%D1%82%D0%B8%D1%82%D0%B5-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D1%82-news837574.html", "text": "Вносните домати поевтиняват тази седмица с 4.5 на сто до 2,36 лева за килограм, а цената на краставиците от внос се качва с 10,3 на сто - до 1,82 лева за килограм. Картофите поскъпват с 5,7 на сто и се продават по 1,30 лева за килограм на едро, показва индексът на тържищните цени, който отразява цените на хранителните стоки. Индексът скочи през последните две седмици с 3.67% до 1.608 пункта, след като повече от месец беше почти без промяна, отчита Държавната комисия по стоковите борси и тържищата, цитирана от \"Монитор\". Морковите се търгуват по 1,18 лева за килограм. Зелето поскъпва с 4,7%  до 1,57 лева за килограм. Зелената салата поевтинява на едро с 3,6 на сто до 0,54 лева за брой. Ябълките поскъпват с 9,0 на сто до 0,90 лв./кг. Лимоните поскъпват с девет стотинки и се продават по 1,95 лева за килограм. Ягодите поскъпват 1,7 на сто до 3,65 лева за килограм. Кравето сирене поевтинява с 1,0 на сто и се търгува по 6,04 лв./кг, кашкавалът тип \"Витоша\" се купува по 10,10 лв./кг. Олиото поевтинява с 0,5 на сто и се продава по 1,90 лева за литър. Каймата поевтинява с 0,8 на сто и се търгува по 4,76 лева за килограм. Пакетче краве масло от 125 грама поскъпва с 2,2 на сто и се продава по 2,31 лева. Пилешкото замразено месо се продава по 3,80 лева за килограм на едро в края на седмицата. Захарта се търгува по 1,17 лв./кг, а брашното, тип \"500\", поскъпва с 1,1 на сто и се продава по 0,90 лева за килограм. В дните преди Великден яйцата се купуват на едро средно по 0,20 лева за брой. Сподели:", "date": "2019.04.29", "title": "НА ПАЗАРА: Краставиците и картофите поскъпват, доматите поевтиняват"}
{"url": "https://pik.bg/%D0%BF%D0%BE-%D1%82%D1%8A%D0%BC%D0%BD%D0%B0-%D0%B4%D0%BE%D0%B1%D0%B0-%D0%BC%D1%8A%D0%B6-%D0%B5-%D0%B2-%D0%BA%D0%BE%D0%BC%D0%B0-%D1%81%D0%BB%D0%B5%D0%B4-%D0%BD%D0%BE%D1%89%D0%B5%D0%BD-%D0%BF%D0%BE%D0%B1%D0%BE%D0%B9-%D0%BA%D1%80%D0%B0%D0%B9-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-news837630.html", "text": "Пострадалият е мозъчен хематом вследствие на удар с твърд предмет по главата. След като е приет в МБАЛ \"Ив. Скендеров“, с реанимационен екип в 5.30 ч. тази сутрин мъжът е транспортиран за столична болница. Причините за боя и участниците в него се установяват от РУП-Гоце Делчев. Мъж в състояние на кома се транспортира от Гоце Делчев за столична клиника след сбиване. Сигналът за сбиване в крайпътно заведение е подаден към 1 ч. след полунощ от района на с. Баничан, община Гоце Делчев. Сподели:", "date": "2019.04.29", "title": "ПО ТЪМНА ДОБА: Мъж е в кома след нощен побой край Гоце Делчев"}
{"url": "https://pik.bg/%D0%BC%D0%B5%D0%BB%D0%B5-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B579-news837652.html", "text": "В ранните часове на 28 април на път Е79 с кръстовището на път ІІІ-100 е станала катастрофа между лек автомобил \"Фолксваген Пасат\" и товарен автомобил \"Рено Мастер\", съобщава „Конкурент”. Според информацията, инцидентът е станал около 03:25 часа. Шофьорът на \"Фолксваген\"-а е бил И.И на 19 години от село Краводер със шофьорски стаж от 2 месеца, а шофьорът на товарния автомобил е Н.Х на 50 години от София със стаж от 31 години. При катастрофата няма убити, но е ранена В.Ц. на 17 години пътуваща във \"Фолксваген\"-а. Момичето е откарана от екип на СП в МБАЛ \"Христо Ботев\" - Враца, където е настанена в ХО без опасност за живота. Причините за пътния инцидент са в процес на изясняване, като щетите по автомобилите са на стойност около 1 500 лв. Водачите не са употребили алкохол, допълват от ОД на МВР- Враца Сподели:", "date": "2019.04.29", "title": "МЕЛЕ: Млада жена бере душа след катастрофа на Е79"}
{"url": "https://pik.bg/%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D0%B3%D1%83%D0%B0%D0%BD%D1%82%D0%B0%D0%BD%D0%B0%D0%BC%D0%BE-%D0%B1%D0%B5%D1%88%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-news837595.html", "text": "Командващият на американската военноморска база Гуантанамо, в Куба, контраадмирала от военноморските сили на САЩ Джон Ринг беше освободен от заеманата длъжност след разследване, съобщи телевизия „Си Ен Ен”, цитирани от „Фокус”. По данни на телевизията, Ринг е уволнен във връзка „със загубата на увереност от страна на командването в неговите способности да ръководи“. Говорител на Южното командване на САЩ заяви, че уволнението е свързано със започнало през март разследване. За временно изпълняващ длъжността на командващ е назначен заместикът на Ринг, бригаден генерал Джон Хаси. Сподели:", "date": "2019.04.29", "title": "Командващият на американската база Гуантанамо беше освободен"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BC%D0%B2%D1%80-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news837633.html", "text": "\"По време на празничните дни \" Това заяви във връзка с пътната обстановка и безопасното пътуване в последните от празничните дни. Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: - автомагистралите; - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; - път I-1 - от Благоевград до ГКПП „Кулата“; - път I-4 п. в. „Коритна“ - Велико Търново - Шумен; - път I-5 Русе - Велико Търново; - път I-8 ГКПП „Калотина“ - София; - път I-9 Варна - Бургас; - път II-18 Околовръстен път на град София; - път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата. За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: - пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“; - пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“; - пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“. В участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) до 10.00 часа на 30 април ще има две ленти за София и една за Варна. На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. В отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. За улеснение на трафика през Владая и повишаване на пътната безопасност на 29 април ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. За улеснение на трафика, до утре сутрин в ремонтираните участъци на автомагистралите \"Хемус\" и \"Тракия\" ще работят по две ленти за София и една за Бургас и Варна. Осигурени са и алтернативни маршрути. има настъпили 68 катастрофи, при които има 98 пострадали, 2 загинали и 6 човека с опасност за живота. главен инспектор Илия Георгиев от Пътна полиция В последния от почивните дни за Великден са в сила специални мерки за безопасно придвижване по основните пътища на страната. Днес между 14 и 20 часа се ограничава движението на камиони над 12 тона по автомагистралите и най-натоварените отсечки. За улеснение на трафика и повишаване безопасността на движение до 10.00 часа на 30 април, когато много хора ще пътуват към столицата, в участъците с ремонт на АМ „Хемус“ и „Тракия“ ще има две ленти за София и една за Бургас или Варна. Целта е по-лесно предвижване в пиковите дни и часове. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно. От Пътната агенция съветват водачите да предвидят повече време за придвижване, да карат със съобразена скорост и да не използват аварийните ленти за изпреварване. Сподели:", "date": "2019.04.29", "title": "ИЗВЪНРЕДНО В ПИК TV: МВР със специални мерки за голямото завръщане (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B8-%D0%B2%D0%B5%D0%B6%D0%B4%D0%B8-%D1%81%D1%8A%D1%81-%D1%81%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%BF%D0%B0%D0%B2%D0%B5%D0%BB-%D0%B2%D0%B0%D1%81%D0%B5%D0%B2-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B8%D1%80%D0%B0%D1%82-%D0%B3%D0%BE-%D0%B2-%D1%81%D0%BE%D1%84%D0%B8%D1%8F-%D1%81%D1%8A%D1%81-%D1%81%D0%B0%D0%BC%D0%BE-news837636.html", "text": "На 10 май бившият директор на Народния театър и сегашен шеф на Българския културен институт в Москва Павел Васев, застигнат от тежък здравословен проблем в руската столица, ще бъде транспортиран в София с малкия правителствен самолет благодарение на помощта на премиера Бойко Борисов. Това съобщи пред ПИК скулпторът и депутат от ГЕРБ Вежди Рашидов, който полага грижи за лечението на Васев още от самото начало на заболяването му. Благодарение на Вежди Рашидов само за 2 дни е събрана първоначалната сума, необходима за оставането му в московската болница, от 12 000 евро. Средства са дали Стефан Данаилов, Георги Гергов, Анжел Вагенщай, Иво Хаджимишев, Борислав Дионисиев, самият Вежди, който е внесъл 2 000 евро, както и парламентарната група на ГЕРБ, подпомогнала лечението на видния актьор и режисьор с 3 000 евро, разказа склупторът пред ПИК. Вежди Рашидов се заел незабавно да осигури подкрепа за получилия тежък инсулт Павел Васев, след като разплаканата му съпруга Елена му се обадила да съобщи за трагедията. За тежките процедури по рехабилитацията на Васев огромна помощ е оказал и специалният съветник по международните културни въпроси на президента Владимир Путин - Михаил Швидкой, към когото Вежди Рашидов се обърнал, тъй като двамата поддържат близки приятелски отношения и той е помагал на много българи. Благодарение на тази помощ повторното влизане на Павел Васев в московската болница станало безплатно. Дълго време руските лекари не разрешавали транспортирането на Васев в София, но преди 15 дни обявили, че състоянието на пациента им вече го позволява. По тази причина Вежди Рашидов се обърнал към шефа на \"Пирогов\" проф. Асен Балтов и тутакси получил неговото съдействие. Всеки момент се очаква при Васев в Москва да пристигне проф. Николай Габровски, който заедно с реаниматор ще придружи пациента по време на пътуването му до София. \"Обърнах се към премиера Борисов да ми помогне с осигуряването на превоза. Той реагира незабавно, както прави винаги в такива случаи. Много съм му благодарен за това, че взема безкомпромисни и бързи решения. Реакцията му е уникална. За пръв път имаме премиер, който проявява такова отношение към здравето и живота на хората, независимо какви са, включително и от опозицията. Никога няма да забравя реакцията му, когато ми се обадиха за Христо Мутафчиев. Благодарение на това, тъй като трябваше да се реагира за 30 минути, сега виждаме усмихнатия и оздравял обичан актьор. Премиерът Борисов ще ни осигури малкият правителствен самолет, за да доведем Павел Васев в София\", разказа Рашидов пред ПИК. \"Калин Сърменов също се държа като мъжко момче. Обади ми се, че са събрали средства за лечението на Васев. Много съм му благодарен за това. Засега няма да трябват, но той е един от малкото хора, които го направи\", сподели още Рашидов. Той обаче не скри разочарованието си от творческите съюзи, които се държали като \"глухонеми\" в тази ситуация. Както и от артистите и певците, които \"не слизат от телевизионния екран и много ги бива да говорят умно, но в такива моменти никакви ги няма\". \"Всякакви неосъществени артисти и певци започват да се правят на журналисти, но изобщо не им идва на ум, че на истинските артисти трябва да се помага\", разкри огорчението си Вежди Рашидов. Павел Васев пое управлението на Българския културен институт, след като той беше изграден с помощта на Вежди Рашидов като министър на културата в Москва близо до Кремъл. Сподели:", "date": "2019.04.29", "title": "САМО В ПИК: Бойко и Вежди със спешна помощ за Павел Васев, транспортират го в София със самолет. Така спасиха и Христо Мутафчиев..."}
{"url": "https://pik.bg/%D0%BD%D0%B0%D0%B4-30-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%80%D0%BE%D1%84%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news837600.html", "text": "Тежка верижна катастрофа с повече от 50 автомобила блокира движението по магистрала А71 в Бавария, Германия, съобщи изданието „Байеришер рундфунк”, цитирано от РИА „Новости” и БНР. При инцидента са пострадали повече от 30 души, като състоянието на 6 от тях е тежко. Много от шофьорите и пътниците бяха блокирани в колите и бяха извадени едва след пристигането на спасителните екипи. В операцията се включиха и два полицейски хеликоптера. На по-леко пострадалите беше оказана първа помощ на място. По първоначална информация, причината за катастрофата е заледен участък от пътя. Сподели:", "date": "2019.04.29", "title": "Над 30 души пострадаха при тежка верижна катасрофа в Германия"}
{"url": "https://pik.bg/%D1%81%D0%B4%D0%B2%D1%80-%D0%BF%D1%80%D0%B5%D0%B4-%D0%BF%D0%B8%D0%BA-%D0%BC%D0%B0%D0%B7%D0%B8%D0%BB%D0%BA%D0%B0-%D0%B5-%D0%BF%D0%B0%D0%B4%D0%BD%D0%B0%D0%BB%D0%B0-%D0%BD%D0%B0-%D1%83%D0%BB-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2-%D0%B8-%E2%80%9E6-%D0%B8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8%E2%80%9D-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BD%D0%B8%D0%BC-news837641.html", "text": "Иницидент с паднала мазилка на пресечките на ул. „Граф Игнатиен” и „6-и септември” в центъра на столицата предизвика суматоха и полицейско присъствие, научи ПИК. От СДВР потвърдиха за инцидент, като уточниха, че няма пострадали при инцидента, като не се е стигнало до отцепване на района. \"Става дума за сигнал за ронеща се стена - уточниха пред ПИК от СДВР. - Няма отцепване на района. Отишли са колегите и са обезопасили каквото могат до идването на представители на Столичния инспекторат. Те си поемат. Няма пострадали. Вече нещата са в ръцете на Общината. Нашата работа е да обезопасим самото място, за да не стане някакъв пробле. Вече Общината решава какво трябва да прави.\" На място са пристигнали служители на „Пожарна безопасност“ и представители на общината и полицията. Сподели:", "date": "2019.04.29", "title": "СДВР пред ПИК: Мазилка е паднала на ул. \"Граф Игнатиев\" и „6-и септември”, няма пострадали (СНИМКИ)"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B7%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BD%D0%B5-%D0%BD%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D1%80%D0%B5%D0%B4%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news837649.html", "text": "Няколко души, заподозрени, че подготвят атака срещу силите на реда във Франция са били задържани в петък. Това съобщиха дизточници от прокуратурата на Париж, цитирани от световните агенции, БТА и Нова телевизия. Сред задържаните има непълнолетен, който е бил осъждан на три години затвор, от които две условно, заради това че опитал да замине в Сирия, за да се бие на страната на ислямистите. Задържани са още трима души, които са известни на полицията за дребни престъпления. Разследването е започнало още на 1 февруари от прокуратурата на Париж и от Главната дирекция за вътрешна сигурност. Сподели:", "date": "2019.04.29", "title": "Задържаха заподозрени за подготвяне на атака срещу силите на реда във Франция"}
{"url": "https://pik.bg/%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D0%B8-%D0%B1%D0%BE%D1%82%D0%B5%D0%B2-%D0%BF%D0%B4-%D0%B2-%D0%BF%D0%BE%D1%80%D0%B5%D0%B4%D0%BD%D0%B0-%D0%B1%D0%B8%D1%82%D0%BA%D0%B0-news837603.html", "text": "ЦСКА-София Ботев ще излезе с осакатен състав, тъй като няколко основни играчи са аут поради наказания. Това са Филипов и Вутов. В игра обаче се завръща Радослав Терзиев, както и Александър Тонев. В ЦСКА-София не почиваха по празниците, а в тренировките наблегнаха на статичните положения, тъй като все още не са отбелязали гол след корнер, а в същото време именно така дойде и изравнителния гол за Ботев в реванша. Очакванията са ЦСКА-София да излезе с титулярите от победата с 1:0 над Лудогорец в Рзаград. Добрата новина е завръщането на стълба в центъра на защитата Николай Бодуров, който пропусна мача с Ботев поради наказание. ЦСКА-София е в серия от седем мача без загуба в първенството, но ако иска да остане в битката за трофея, трябва да спечели мачовете си до края. Това са гостуванията на Черно море и Берое, както и домакински мач срещу Лудогорец на 11 май. Ботев Пд: Кайзер, Еберт, Димитров, Пиргов, Марин, Терзиев, Неделев, Шопов, Балтанов, Тонев, Доре. ЦСКА-София: Черниаускас, Бикел, Томаш, Бодуров, Турицов, Пинто, Енрике, Малинов, Тиаго, Жоржиньо, Соу. Отборът на се изправя днес от 20 часа срещу кошмара си Ботев Пловдив в двубой от поредния кръг в първата шестица, съобщава \"спортал.бг\". Любослав Пенев Лудогорец Сподели:", "date": "2019.04.29", "title": "ЦСКА-София и Ботев Пд в поредна битка"}
{"url": "https://pik.bg/%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D0%BB%D0%B8%D0%B1%D0%B8%D1%8F-%D1%81%D0%B0-%D0%B8%D0%B7%D1%82%D0%BB%D0%B0%D1%81%D0%BA%D0%B0%D0%BB%D0%B8-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%85%D0%B0%D1%84%D1%82%D0%B0%D1%80-%D0%B2-%D1%82%D1%80%D0%B8%D0%BF%D0%BE%D0%BB%D0%B8-news837598.html", "text": "В предградията на Триполи продължават сраженията между силите, контролирани от националното правителство на Либия и армиите на маршал Халиф Хафтар, предаде агенция Reuters. Правителствените сили са успели да изтласкат противника в южните райони на града. В района Айн Зар, разположен южно от либийската столица, правителствените сили са успели да изтласкат силите на Хафтар с 1,5 км. от заеманите до момента позиции. По данни на телевизия „Al Jazeera“ подразделенията на Хафтар до момента не са успели да завземат международното летище в Триполи, което остава под контрола на правителствените войски. Сраженията продължават в непосредствена близост до летището. Сподели:", "date": "2019.04.29", "title": "Армията на Либия са изтласкали армията на Хафтар в Триполи"}
{"url": "https://pik.bg/%D1%85%D0%BE%D1%82%D0%B5%D0%BB%D0%B8%D1%82%D0%B5-%D0%B2-%D1%82%D1%83%D1%80%D1%86%D0%B8%D1%8F-%D1%80%D0%B5%D0%B6%D0%B0%D1%82-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2%D0%B0-%D0%B2%D0%B8%D0%B6%D1%82%D0%B5-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-news837572.html", "text": "Хотелите в Турция, които ол инклузив се включват в проекта „Оранжев флаг“. Неговата цел е да се намали количеството на хранителните отпадъци, съобщават от Асоциацията на туроператорите в Русия. \"Инициатор на проекта е Али Акгюн, който по време на почивка в Анталия се е ужасил от многото неизядена от туристите храна, оставена в чиниите. Проблемът с хранителните отпадъци в Турция е много остър – всяка година в страната се изхвърлят 18 млн. тона плодове и зеленчуци, 4,9 млн. хлябове. Общата им стойност се оценява на 214 млрд.турски лири“, посочват от асоциацията. Към проекта се присъединяват 250 хотела. Те обмислят и мерките за съкращаване на количествата отпадъци - малки комплименти за гостите, които ще вземат толкова храна, колкото могат да изядат, а също и агитационни плакати, убеждаващи туристите да не трупат в чиниите си планини от продукти. Освен това е възможно хотелиерите да намалят размера на чиниите. Участниците в „Оранжев флаг“ се ангажират да обучат кухненския персонал правилно да планира разхода на продуктите. Самото участие в проекта е доброволно за хотелиерите, уточнява \"Марица\". \"Руските туроператори считат, че за туристите тази инициатива няма да бъде проблем. Нашите съотечественици все повече отделям внимание на правилното хранене така, че днес и в хотелите на Турция е невъзможно да бъде видян руски турист, който да носи две чинии с планини от ядене“, уточняват от руската асоциация. Сподели:", "date": "2019.04.29", "title": "Хотелите в Турция режат ол инклузива, вижте промяната"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D1%83%D0%BD%D1%82-%D0%B2-%D0%B1%D1%81%D0%BF-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B1%D0%B5%D0%B7-%D0%BF%D0%B0%D1%80%D0%B8-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B7%D0%B0%D0%BA%D1%8A-news837639.html", "text": "Истински бунт назрява в БСП, научи ПИК от свои източници в партията. Депутатите са бесни на Корнелия Нинова, че им се наложило да посрещат празниците с празни джобове. Причината е, че за последния месец не са взели никакви пари, което ги вбесило до крайна степен. Червените са решили да поставят рязко въпроса за връщането в парламента, не само заради предстоящите избори и тоталното отцепване на левицата от реалната политика, но и заради крайно изтънелите си банкови сметки. \"Има хора с кредити, които нямат други доходи. Има депутати, които разчитат единствено на заплатата си, имат семейства, малки деца. Това е унизително за всеки един човек\", възмущават се социалисти, които по нареждане на Корнелия Нинова напуснаха парламента и вече втори месец не получават никакви заплати. Нинова бе категорична, че възнаграждения от Народното събрание няма да взимат, но няма да дава и от партийната касичка на депутатите, което повдига въпроса - от къде и с какви пари да издържат семействата си. Червените допълват, че докато едни приближени на Нинова взимат заплати за службата си на \"Позитано\" 20, то други, които са избрани за депутати нямат една стотинка. Червени депутати споделят, че имат млади колеги, като дават за пример Крум Зарков, който очаква и бебе. \"Как според вас това момче, което е вярно на Нинова, съобразява се с всичките й приумици, е посрещнало празника. Или как си плаща ипотеката, която видяхте за какви сериозни пари е. Това е крайно унизително\", допълват още социалистите, които са готови на крайни действия, за да се прекрати възможно най-бързо този абсурд според тях за напускане на парламента. \"Ако не спечелим предстоящите избори, какво правим, излизаме от политиката тотално ли? Нинова каза, че нямало да поема отговорност, а кой тогава. Сигурно, ако загубим отново ще се заинати и няма да се върнем в парламента. Тя се крие от хората, много е трудно да се говори с нея. Обградила се е с няколко души, скандалите са превзели партията и за важните неща не се говори\", казват още социалисти. Сподели:", "date": "2019.04.29", "title": "САМО В ПИК: Бунт в БСП срещу Корнелия Нинова - червените депутати без пари за Великден, закъсаха с ипотеките. Искат връщане в парламента"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%BD%D0%B8-%D0%B2%D0%BE%D0%B5%D0%BD%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8-%D0%B2-%D1%81%D0%B2%D0%B5%D1%82%D0%B0-%D0%B7%D0%B0-2018-%D0%B3%D0%BE%D0%B4%D0%B8%D0%BD%D0%B0-news837599.html", "text": "САЩ остават страната с най-големите военни разходи в света с 649 милиарда долара, повишение спрямо предишната година с над 4 процента. Техният дял възлиза на 36 процента от световните разходи през 2018 г. САЩ са изхарчили за военни цели почти толкова, колкото следващите осем страни в класацията взети заедно. Втори е Китай с 250 милиарда долара, или 14 процента от световните разходи. Това е увеличение с 5 процента спрямо 2017 г. - най-ниското годишно увеличение от 1995 г. насам, отразяващо по-слаб икономически растеж. Саудитска Арабия остава на трето място с 67,6 милиарда долара въпреки съкращенията на разходите с над 6 процента в сравнение с 2017 г. Следват Индия и Франция. На първите пет страни се падат 60 процента от глобалните военни разходи. Русия е слязла до шесто място, с разходи за военни цели от 61,4 милиарда долара. Тя не е в челната петица за първи път от 2006 г. Въпреки това разходите й все още са с една четвърт по-високи в сравнение с 2009 г., отбелязва СИПРИ. Останалите в десетката на страните с най-големи военни разходи са Великобритания, Германия, Япония и Южна Корея. Обща тенденция според СИПРИ е, че военните разходи като дял от БВП е намалял във всички региони от 1999 г. насам. Шест от 10-те страни, в които военните разходи представляват най-големият дял от БВП, са в Близкия изток. Сред тях са Саудитска Арабия с 8,8 процента, Оман с 8,2 процента и Израел с 4,3 процента. Мозъчният тръст не разполага с данни за няколко страни, включително Сирия, Обединените арабски емирства, Катар и Йемен, но въз основа на наличните данни средният показател за Близкия изток възлиза на 4,4 процента от БВП. В Европа той е средно 1,6 процента от БВП, малко по-малко от Африка и региона на Азия и Океания. Двете Америки имат най-нисък дял - 1,4 процента. Данните включват заплати, разходи за операции, покупка на оръжие и оборудване, както и изследвания и разработки. Глобалните военни разходи миналата година са достигнали най-високото си равнище от три десетилетия, като най-голям дял имат САЩ и Китай според годишния доклад на шведския изследователски институт СИПРИ, предаде ДПА. Стокхолмският международен институт за изследване на мира съобщи, че военните разходи в света през 2018 г. възлизат общо на 1,8 трилиона долара, с 2,7 процента повече от 2017 г., или по 239 долара на човек. Сподели:", "date": "2019.04.29", "title": "Рекордни военни разходи в света за 2018 година"}
{"url": "https://pik.bg/%D1%81%D0%BC%D1%83%D1%82-%D0%B2-%D0%BD%D0%B5%D0%B2%D1%81%D0%BA%D0%B8-%D0%BE%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B8%D0%B7%D0%B1%D1%83%D1%82%D0%B2%D0%B0-%D1%81%D0%B8%D0%BC%D0%B5%D0%BE%D0%BD-%D0%B7%D0%B0-%D0%B4%D0%B0-%D1%85%D0%B2%D0%B0%D0%BD%D0%B0%D1%82-%D0%B2-%D0%BE%D0%B1%D1%89-%D0%BA%D0%B0%D0%B4%D1%8A%D1%80-%D1%80%D0%B0%D0%B4%D0%B5%D0%B2-%D0%B8-%D0%BD%D0%B5%D0%BE%D1%84%D0%B8-news837648.html", "text": "Бутафория в Храма на Великден. Костюмарите от НСО - повече от свещениците. Търчат наляво-надясно сред службата със слушалки в ушите и ръце на коланите, \"отцепват\" периметри, гледат страховито... До патриарха се подредил важно, за да го забележат, президентът на републиката Охраната му даже избутва Сакскобургготски и Маргарита от мястото до Неофит, че да хване камерата в общ кадър Радев и Неофит. Остава загадка лицето Сакскоб ургготски в коя си точно битност присъства на службата. И защо на всяка церемония в \"Невски\" сяда на царския трон. Република ли бяхме, монархия ли... Но кога ли се е знаело у нас кой кой е? И пред Бога всеки се представя според интензитета на егото си. Накрая Радев се мята в кортежа и отпрашва към държавната резиденция да си дояде козунака. Мероприятието \"великденска литургия\" е приключило. Сподели:", "date": "2019.04.29", "title": "СМУТ В \"НЕВСКИ\": Охраната на президента избутва Симеон, за да хванат в общ кадър Радев и Неофит"}
{"url": "https://pik.bg/%D0%B2-%D0%BA%D0%BE%D1%81%D0%BE%D0%B2%D0%BE-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B8-%D0%B1%D0%B5%D0%B7-%D1%81%D0%B0%D1%89-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%B4%D0%B8%D0%B0%D0%BB%D0%BE%D0%B3-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-news837704.html", "text": "Президентът на Косово Хашим Тачи категорично заяви, че не може да има диалог и преговори с Белград без САЩ. \"Без САЩ няма диалог и преговори. Косово е независима и суверенна държава“, заяви косовският държавен глава след срещата си с германския канцлер Ангела Меркел и френския президент Еманюел Макрон. Срещата между тримата беше част от неофициалната среща на върха за Западните Балкани в германската столица Берлин, предава още по темата \"Фокус\". Сподели:", "date": "2019.04.29", "title": "В Косово категорични: Без САЩ не може да има диалог със Сърбия"}
{"url": "https://pik.bg/%D1%85%D0%B8%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BD%D0%B0-90-%D0%B3-%D0%BD%D0%B5-%D1%81%D0%BB%D0%B8%D0%B7%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-news837553.html", "text": "60 години зад волана и половин век участие в различни ралита в България и чужбина - с такава биография може да се похвали 90-годишната Станка Василева от Добрич. Въпреки напредналата си възраст тя не се отказва да шофира. Доайенът на рали спорта в Добрич Станка Василева не си представя живота без кола. „Няма ден да не се кача на колата, понеже бях и бригадир, ходех по нивите – разказва баба Станка пред Нова телевизия. - На тютюна бях бригадир. Човек колкото кара, повече се специализира. Една грешка нямам.\" Шестте десетилетия зад волана започват с качване на мотор. С мотора също се явявала на състезания. Според нея младите шофьори са по-опасни от възрастните. Тя смята, че и мъжете, и жените са добри зад волана, но жените внимават повече. Сподели:", "date": "2019.04.29", "title": "ХИТ: Пенсионерка на 90 г. не слиза от автомобила"}
{"url": "https://pik.bg/%D0%BF%D1%80%D0%B5%D0%BD%D0%B0%D1%81%D0%B5%D0%BB%D0%B2%D0%B0%D0%BD%D0%B5-%D0%B2%D1%81%D0%B5%D0%BA%D0%B8-%D0%BF%D0%B5%D1%82%D0%B8-%D0%B6%D0%B8%D0%B2%D0%B5%D0%B5-%D0%B2-%D1%81%D0%BE%D1%84%D0%B8%D1%8F-news837489.html", "text": "Малко под 7 милиона е населението в България. Жените са повече, тъй като смъртността при мъжете е много по-висока. През последните 30 години има висока смъртност и ниска раждаемост. Това заяви Магдалена Костова - директор на дирекция \"Демографска и социална статистика\". \"Средната възраст за страната вече е 43,8 години, а средната продължителност на живота е 74,8 години. Жените живеят с 4 години повече от мъжете\", каза още тя. \"Почти всеки втори емигриращ от България, е 20-30-годишен. Миграцията обаче е повече от малките към големите градове. Всеки 5-и вече живее в София\", разкри Костова. \"Северозападният район е най-слабо развитият от целия Европейски съюз. Там и демографските показатели са най-лоши\", допълни тя. \"Селата се обезлюдяват. 164 села са без население, но това не е толкова тревожно, тъй като те са в това състояние от 10 години. Тези населени места са погранични или планински райони, където няма инфраструктура или училища\", коментира Костова. \"58,6% са родените деца в извънбрачни връзки. Обикновено вече първо идва бебето, а после бракът\", добави Магдалена Костова. Сподели:", "date": "2019.04.29", "title": "ПРЕНАСЕЛВАНЕ: Всеки пети живее в София"}
{"url": "https://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-5-%D0%BD%D0%B0%D1%87%D0%B8%D0%BD%D0%B0-%D0%BA%D0%B0%D0%BA-%D0%B4%D0%B0-%D1%81%D0%B8-%D0%BD%D0%B0%D0%B1%D0%B0%D0%B2%D0%B8%D1%82%D0%B5-%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD-%D1%81%D1%8A%D0%BD-news837592.html", "text": "Качеството и количеството на сън в нашия живот са два критични фактора, които влияят на здравето ни и на благополучието ни. Много хора, дали заради работа, стрес или семейни задължения, не успяват да си набавят достатъчното количество сън, имат проблеми със заспиването или се будят редовно през нощта, пише тялото.бг. Количеството здрав сън, което е необходимо на един здрав човек между 20 и 60-годишна възраст, е 8 часа на нощ. Ако не успеем да си го набавим, това ще има негативни ефекти върху функцията на нашите органи, най-вече мозъка, и дори ще има негативен ефект върху хормоналния ни баланс. Затова и ви представяме няколко препоръки, които да ви помогнат да си набавите правилните количества качествен сън. Намалете синята светлина Синята светлина е тази, която излъчват компютрите и телефоните ни. Много е важно преди да заспим да не прекарваме много време разглеждайки Инстаграм или в писане на имейли. Това е, защото синята светлина има ефект върху нашия циркаден ритъм – ритъмът на тялото, който ни казва кога е време за сън и кога не. Синята светлина подлъгва тялото ни, че все още е ден, което намалява количеството на хормона Мелатонин в кръвта и следователно ни е по-трудно да заспим. Най-добре е да оставите всякакви електронни уреди далеч от кревата или дори в друга стая, за да избегнете негативните ефекти на синята светлина върху вашия сън. Не консумирайте кофеин и танин късно през деня Кофеинът и танинът са две субстанции, които държат мозъка ни буден и фокусиран. Но когато се консумират късно през деня, те стимулират нашата нервна система и пречат на тялото ни да релаксира нормално вечерно време. Една доза кофеин или танин могат да останат в кръвта ни между 6 и 8 часа, така че е изключително важно да внимаваме кога ги консумираме. Ако все пак искате топла напитка следобед, заместете черния чай с билков и пийте безкофеиново кафе. Придържайте се към график Най-лесният начин да сте сигурни, че спите достатъчно е да се придържате към определен график, към който тялото привиква. Това също е свързано с нашия циркаден ритъм. Научете се да ставате и да си лягате по едно и също време. В началото това може да е трудно, но след време ще забележите, че тялото ви се е напаснало към режима и много по-лесно се буди и заспива в определените часове. След като си създадете този навик, ще ви стане много по-лесно да заспивате бързо и да се будите по-бодри и отпочинали. Оптимизирайте спалнята си Мястото, където спим трябва да бъде почти свещено. За да сте сигурни, че ви е удобно и подходящо за отмора, го нагласете така, че да ви бъде приятно. Инвестирайте в удобно легло, матрак и меки завивки. Подредете стаята си така, че да ви е приятно и да ви действа отпускащо. Елиминирайте външен шум и ярка или изкуствена светлина. Както споменахме, полезно ще е да оставите компютъра или телефона извън стаята. Подредете гарнитурата така, както ви е приятно и обзаведете стаята в любимите си цветове. Поддържайте я чиста и свежа. Също така нагласете температурата така, че да не е прекалено топло или прекалено студено. Хубаво е да се спи на свеж въздух, но не и на отворен прозорец или климатик. Приемете вашата спалня като оптималното място за отмора и релаксация и се грижете за нея подобаващо. Отделете си време за релаксация преди да заспите Повечето хора се прибират, вечерят и лягат веднага в кревата, очаквайки магически да заспят незабавно. Тялото обаче има нужда от време да се адаптира и да мине от работен към почивен режим. Вземете си топъл душ или вана, направете няколко дихателни упражнения или опитайте вечерна медитация. Дайте си време да се отпуснете и да релаксирате ума и тялото си след дългия ден. Ще откриете, че след това заспиването ще ви бъде много по-лесно, а сънят по-ползотворен. Сподели:", "date": "2019.04.29", "title": "ПОЛЕЗНО: 5 начина как да си набавите качествен сън"}
{"url": "https://pik.bg/%D1%80%D0%B8%D1%81%D0%BA-%D0%BD%D0%B0%D0%BF%D0%B0%D0%B4%D0%B0-%D0%BD%D0%B8-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D0%B7%D0%B0%D0%BF%D0%B0%D0%B4%D0%BD%D0%BE%D0%BD%D0%B8%D0%BB%D1%81%D0%BA%D0%B0-%D1%82%D1%80%D0%B5%D1%81%D0%BA%D0%B0-news837517.html", "text": "През лятото ни напада най-опасната западнонилска треска, алармира проф. Тодор Кантарджиев – национален консултант по микробиология и директор на Националния център по заразни и паразитни заболявания. Затова е най-важно да се вземат мерки, преди да започнат проблемите – да няма комари във водоемите, тъй като точно те пренасят инфекцията, допълни специалистът. По думите му отрано трябва да се пръскат тревните площи и срещу кърлежи. Той обяви, че през 2018 г. в Европа са боледували около 1500 души. Проф. Кантарджиев подчерта, че в страните около нас има огнища на заразата и това е още една причина санитарните власти да предприемат мерки отрано. Това е заболяване, свързано с възпаление на мозъка. За съжаление, то причинява доста висока смъртност. Миналата година около 400-450 души са боледували в Гърция, над 450 - в Сърбия, 260 - в Румъния, каза проф. Тодор Кантарджиев. Ние засега ще се хвалим, защото има с какво да се хвалим. Само 13 случая хванахме миналата година. Тази година Италия, Франция и България са предупредени от европейските здравни служби за висок риск от западнонилска треска. От 200 души, ухапани от комари, които носят западнонилска треска, заболява само един. Пикът на заболяването е през есента, след като инфекцията се развие. То засяга централната нервна система. Човек губи съзнание или се дезориентира. Лечението е болнично, като терапията се осъществява в неврологичните клиники или отделения. Обикновено от 10 заболели с възпаление на мозъка 8 или 9 оздравяват след няколко месеца. 80% от хората, заразени с нилска треска, нямат никакви симптоми. Няма и да разберат, ако не се изследват. При останалите 20% най-често ще протече като летен грип. Само 1% ще развият някаква форма на менингит или енцефалит. Сподели:", "date": "2019.04.29", "title": "РИСК: Напада ни най-опасната западнонилска треска"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D1%86%D0%B5%D0%BD%D0%B8%D1%82%D0%B5%D0%BB%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D0%BE%D1%81%D1%82%D1%8E%D0%BC-%D0%BD%D0%B0-%D0%B4%D0%B0%D1%80%D1%82-%D0%B2%D0%B5%D0%B9%D0%B4%D1%8A%D1%80-%D0%B7%D0%B0-2-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news837564.html", "text": "Човекът, който се появява като Дарт Вейдър по време на филмови премиери и пред събития за феновете на сагата, ще продаде на търг костюм, създаден през 1979 г. от дизайнерския екип на \"Междузвездни войни\" през следващия месец, съобщиха от аукционната къща „Бонхамс“. Костюмът е от 17 части и включва черната маска на злодея, ботуши, чифт пелерини и шнур, казват от къщата, които очакват цената му да бъде между 1 и 2 млн. долара. Продавачът е Брайс \"Кермит\" Елер, чийто дълбок глас му помогна да си намери работа, явявайки се като Вейдър на премиери, подписване на книги и събития като връчването на награди на Американската филмова академия от 1978 г. насам. Костюмът, който се продава на търг, е една от малкото дрехи на Вейдър, произведени през 1979 г. от екипа на \"Междузвездни войни\" на Джон Молло в Лондон за филма \"Империята отвръща на удара\", казаха още от Бонхамс. Не е ясно дали някакви части от продавания костюм са били били използвани при снимките, преди да са били дадени на Елър. Компонентите на костюма са изработени от кожа, вълна, коприна, фибростъкло и други материали, казва Елер в интервю за медиите. „Наистина е горещо“, каза Елър за костюма. „Има няколко слоя и отнема около 25 минути, за да го сложиш, при това ти трябва помощ“, добави той. Елър призна, че веднъж е загубил съзнание, след като е носел костюма с часове и е бил дехидратиран. Парамедиците са му помогнали, но са искали да го разрежат. \"Казах им: Абсолютно не\", сподели Елър. Облеклото на Вейдър ще бъде част от публична изложба, организирана с „Търнър Класик Мувис“, която ще започне на 4 май, преди да бъде продадено на 14 май. През 2017 г. дроидът R2-D2, използван в първия филм от поредицата, заснет през 1977 г. се продаде за 2,76 млн. Долара. Лазерният меч, използван от героя Люк Скайуокър в сагата достигна цена от 450 000 долара. Сподели:", "date": "2019.04.29", "title": "САМО ЗА ЦЕНИТЕЛИ: Продават костюм на Дарт Вейдър за 2 млн. долара"}
{"url": "https://pik.bg/%D0%B1%D0%B0%D1%80%D0%BE%D0%B2%D0%B5%D1%86-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D0%B3%D1%8A%D0%B7%D0%B0%D1%80%D0%B5%D0%B5-%D1%81%D1%8A%D1%81-%D1%81%D0%BA%D1%8A%D0%BF%D0%B8-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BE%D1%87%D0%B8%D0%BB%D0%B0-news837554.html", "text": "Бащата на Димитър Бербатов гъзарее с очила за над 500 лева, пише столичен всекидневник. Иван е голям фен на тъмните цайси и рядко се разделя с тях в слънчевите дни. Таткото на футболната звезда се появи с новите си маркови очила на поклонението на легендата на ЦСКА Красимир Безински. Двамата бяха приятели близо 40 години и в началото на 80-те години играят заедно в благоевградския \"Пирин\". Дизайнерските очила на Иван Бербатов са на известна италианска модна къща за луксозни дрехи и аксесоари. Цената на новите модели е около 500 лева, докато по-старите могат да се намерят и за стотина по-малко. Бербатов-старши е любител на слънчевите очила и има десетки чифтове. Неговият син Димитър също често помага с избора на най-подходящите модели за татко си. Самият Бербо е истински еталон за добре облечен млад мъж и е истински маниак на тема мода. Напоследък Иван Бербатов също е особено грижовен към външния си вид. Таткото на звездата винаги е спретнат с маркови дрехи и изглежда перфектно за годините си. След развода си с Маргарита бившият футболист се установи в София. Тук Иван е близо до Бербо и двете си внучки Деа и Елиа, които са най-голямата му радост. Бербатов-старши редовно вижда момиченцата и често ги разхожда заедно със сина си. Негови близки разкриват, че той от доста време има друга жена до себе си. Тя стои далеч от прожекторите и не придружава Иван Бербатов в редките му публични изяви. Сподели:", "date": "2019.04.29", "title": "БАРОВЕЦ: Бащата на Бербатов гъзарее със скъпи италиански очила"}
{"url": "https://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81-%D0%B3%D0%BE%D0%BB%D1%8F%D0%BC-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%BA%D1%80%D0%B0%D1%81%D0%B8-%D1%80%D0%B0%D0%B4%D0%BA%D0%BE%D0%B2-news837260.html", "text": "Слави Трифонов е поднесъл специален подарък на колегата си Краси Радков. Дългият изненадал любимия си актьор за рождения му ден, като дори на най-доверените си колеги не споделил какво му е купил. Изненадата била опакована в огромна кутия, издават хора от екипа. Трифонов честити емоционално 48-я рожден ден на колегата си преди ден. За първи път шоуменът използва личния си профил във Фейсбук, за да поздрави някого от екипа на шоуто, пише столичен всекидневник. Досега той мълчеше, както за рождените дни на останалите актьори и музиканти от „Ку-ку бенд”, така и за другите радостни поводи в живота им. Сподели:", "date": "2019.04.29", "title": "ИЗНЕНАДА: Слави Трифонов с голям подарък за Краси Радков"}
{"url": "https://pik.bg/%D0%B8%D1%81%D0%BA%D0%B0%D1%82%D0%B5-%D0%BB%D0%B8-%D0%B4%D0%B0-%D0%B7%D0%B0%D0%B1%D0%BE%D0%B3%D0%B0%D1%82%D0%B5%D0%B5%D1%82%D0%B5-%D1%81%D1%8A%D0%B2%D0%B5%D1%82%D0%B8%D1%82%D0%B5-%D0%BD%D0%B0-%D1%83%D0%BE%D1%80%D1%8A%D0%BD-%D0%B1%D1%8A%D1%84%D0%B5%D1%82-news837591.html", "text": "Уорън Бъфет е сред най-богатите хора на света. И на 88 години той не се отказва да трупа пари, а съумява да го прави още по-умело. Ако сте се замисляли как да увеличите финансите си, може би трябва да послушате съветите на човек, който доказано го може, като Уорън, пише тялото.бг. 1. Мислете внимателно преди да вземете заем Уорън съветва да взимате заем само като крайна мярка. „Виждал съм най-много хора да затъват заради алкохол и заеми. Като се замислите в повечето ситуации можете да минете без дългове. Ако сте умни, ще натрупате пари без да взимате заеми“, сподели магнатът в интервю през 1991 г. 2. Пестете умно Бъфет винаги е натъртвал, че за да имаш да инвестираш, трябва да си спестявал. „Не пестете това, което е останало след изхарченото. Харчете това, което е останало след заделеното“. Бизнесменът добавя и че човек не трябва да разчита само на един източник на приходи. 3. Инвестирайте в неща, които разбирате Финансови консултанти много. Но истината е, че трябва да знаете къде отиват парите ви и как те ще се умножат. Ако ще инвестирате, гледайте да сте си написали домашното и да сте проучили компаниите, чиито акции ще купувате или пазарите, на които ще оперирате. 4. Учете нови неща Уорън вярва, че инвестицията в собственото развитие е най-важната и отплащаща се инвестиция. „Най-добрата инвестиция, която можете да направите, е в собствените ви умения. Всичко, което правите, за да развиете себе си или бизнеса си, ще е продуктивно“, твърди той. 5. Не живейте „заплата за заплата“ Това е популярна схема на живот за мнозина. Но според бизнесмена тя никога няма да еволюира в печалба и забогатяване. Ако човек мисли как да изкара, само за да си покрие елементарните ежедневни разходи, той няма как да излезе извън рамките и да е мотивиран да се бори за нещо повече. Сподели:", "date": "2019.04.29", "title": "Искате ли да забогатеете? Съветите на Уорън Бъфет"}
{"url": "https://pik.bg/%D0%BD%D0%BE%D1%80%D0%B8%D1%87-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%B2%D1%8A%D0%B2-%D0%B2%D0%B8%D1%81%D1%88%D0%B0%D1%82%D0%B0-%D0%BB%D0%B8%D0%B3%D0%B0-news837563.html", "text": "Норич Сити победи Блекбърн Роувърс с 2:1 в събота и благодарение на този успех се завърна в елита на английския футбол. Атакуващият полузащитник на \"канарчетата\" Марко Стиперман даде преднина на своя отбор в 13-ата минута, Марио Вранчич в 21-ата покачи на 2:0, а за Блекбърн се разписа Люис Травис 120 секунди по-късно. Норич води в таблицата с 91 точки кръг преди края и има гарантирано поне второ място в крайното класиране. Шефилд Юнайтед е на втора позиция с 88 точки, шест повече от третия Лийдс. Наскоро стана ясно, че футболистите на Норич ще си поделят сериозен бонус в размер на 10 млн. паунда, ако съумеят да си осигурят място в Премиършип, а това вече е факт. Бонусът за играчите на Норич, един от най-големите в Чемпиъншип, е бил съгласуван още преди старта на сезона. Сподели:", "date": "2019.04.29", "title": "Норич се завърна във Висшата лига"}
{"url": "https://pik.bg/%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D0%B6%D0%B5%D0%B3%D0%B0-%D0%B8-%D1%81%D1%83%D1%88%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D1%82%D0%BE%D0%B2%D0%B0-%D0%BB%D1%8F%D1%82%D0%BE-news837247.html", "text": "В Германия, най-голямата икономика в Европа, земеделските стопани се страхуват в началото на сезона на растежа на културите след дъждове под средното ниво по-рано тази година – лоши новини след сушата от миналата година. Освен ако през май няма значителни валежи, експертите твърдят, че има малък шанс за нормално развитие на посевите. “Ако сухият период продължи и през следващите месеци, сушата от 2018 г. може да се повтори или да бъде още по-голяма”, предупреди Удо Буш, началник на земеделския отдел на германската метеорологична служба. Липсата на дъжд е превърнала някои гори в потенциален прахан. През последните няколко дни германските пожарникари са се сблъскали с пламтящи горски пожари в провинциите Хесен, Бранденбург и Тюрингия. Шеф на огнеборци дори помолил властите, включително армията, да заемат хеликоптери, за да “реагира адекватно”. Скандинавия също е засегната, като шведските пожарникари в момента се справят с 10 до 15 горски пожара на ден след скъпоценния, но слаб дъжд през този месец. Най-сериозният пожар обхвана над 300 хектара в южния район на Хаслехолм, което принуди 49 души да бъдат евакуирани. Миналата година близо 25 000 хектара земя бяха опустошени от пожари в Швеция. В съседна Норвегия горски пожар премина близо до общността на Сокндал, но около 70 пожарникари все още гасят пламъци в четвъртък на площ от 750 хектара. Фил Хоган, комисар на Европейския съюз за селското стопанство, в четвъртък обеща фермерите и селските общности в държавите-членки да получат подкрепа от ЕС, ако отново се стигне до засушаване. В германската провинция Бранденбург, около Берлин, безплодните площи приличат на пустинни пейзажи. Съществуват опасения от повторение на лошата реколта от миналата година, когато реколтата спадна между 30 и 80 процента, застрашавайки препитанието на много немски фермери. В 780 ферми в Бранденбург отчетените загуби за 2018 г. са над 93 милиона евро, а държавата трябва да предостави помощ в размер на 72 милиона евро. За следващите дни се прогнозира дъжд. Очаква се обаче той да е далеч под необходимия като обем за смекчаване на тревожна ситуация. “Искрено се надяваме на дъжд – решаващ за нас месец е май”, заяви говорителят на асоциацията на фермерите Тино Ерстлинг. В съседна Австрия първите признаци на суша вече се появяват на изток и на север, което поражда страхове за още една мрачна реколта. Валежите вече са достигнали само една четвърт от 10-годишната средна стойност през последните седмици. Производителите на картофи изискват разхлабване на регламентите за пестициди, за да се контролира по-добре броят на жичните червеи, за които се казва, че процъфтяват поради суша. “Настоящите признаци сочат страдание за селското стопанство”, казаха от Hagelversicherung, специализирана застрахователна компания. Ситуацията е още по-шокираща в Чехия, където 99% от страната вече са засегнати от суша през последните пет седмици. Една трета от страната е класирана сред най-лошите две категории засушавания по шестстепенна скала, според портал Intersucho, който следи засушаването в Централна Европа. Сушата настъпи месец по-рано от миналата година. В много чешки селища кладенците вече са сухи, принуждавайки населението да намери други начини за добиване на вода. През този уикенд има прогнози за дъжд, което може да помогне за спасяването на някои култури, но фермерите остават скептични. Най-силно засегнати ще бъдат регионите северозападно от Прага, където се отглежда хмел от решаващо значение за чешката бира, и на югоизток, където са известни със своето вино и зърно. Няколкото ветровити дни през последните седмици не помогнаха, тъй като вятърът изсуши горния слой на почвата. Сушата също така опустошава чешките гори, тъй като насърчава размножаването на дървоядите, като се очаква щетите от тях през тази година да надхвърлят един милиард евро. Чешката република се бори с заразяването с дървояди от няколко години и според експерти сегашното положение е най-лошото в историята на Чехия. Сподели:", "date": "2019.04.29", "title": "СТАВА СТРАШНО: Жега и суша в Европа това лято"}
{"url": "https://pik.bg/%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%BB%D0%B5%D0%B4-%D0%B0%D0%BA%D1%86%D0%B8%D1%8F%D1%82%D0%B0-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%81%D0%B5%D0%B4%D0%B5%D0%BC%D1%82%D0%B5-%D1%80%D0%B8%D0%BB%D1%81%D0%BA%D0%B8-%D0%B5%D0%B7%D0%B5%D1%80%D0%B0-%D0%B5%D0%B4%D0%BD%D0%BE-%D0%BE%D1%82-%D0%BC%D0%BE%D0%BC%D1%87%D0%B5%D1%82%D0%B0%D1%82%D0%B0-%D0%B1%D1%83%D0%BA%D0%B2%D0%B0%D0%BB%D0%BD%D0%BE-%D0%B3%D0%BE-%D0%BD%D0%BE-news837602.html", "text": "Екипи на Планинската спасителна служба (ПСС) спасиха навръх Великден двама бедстващи израелски граждани в района на Седемте рилски езера. Акцията по спасяването им приключи вчера в 04:00 часа сутринта. Едното от спасените момчета заяви, че не са се губили, като всичко било наред. Не такава ситуация обаче обрисува участник в акцията. „Момчетата бяха се овъртели – разтказа пред сутрешния блок на Нова телевизия спасител. -  Бяха пред премзръзване. Теренът бе тежък, много стръмен. Едното от момчетата буквално го несехме на ръце. Температурите паднаха под 0 градуса, духаше силен вятър. Трепереха”. Сподели:", "date": "2019.04.29", "title": "Спасителите след акцията в района на Седемте рилски езера: Едно от момчетата буквално го носихме на ръце"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%BD%D0%BE%D0%B2%D0%BE-%D0%BD%D0%B0%D1%87%D0%B0%D0%BB%D0%BE-%D0%B7%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D0%B8%D0%B7%D0%B3%D1%83%D0%B1%D0%B8%D0%BB%D0%B0-%D0%BC%D1%8A%D0%B6%D0%B0-%D1%81%D0%B8-%D0%B8-%D0%B4%D0%BE%D0%BC%D0%B0-%D1%81%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-news837565.html", "text": "Нов дом за Великден и възможност да продължи отново живота си, получи пловдивчанка, чието жилище изгоря при пожар миналата година. Жители на Пловдив и кметството в район \"Тракия\" възстановиха и обзаведоха дома на жената, която по време на инцидента е загубила и съпруга си, съобщава БНТ. Трагедията се е случила миналия август, след като телевизорът в семейното жилище се е запалил, а при пожара починал и съпругът на Мариана. Пламъците унищожили апартамента и жената останала без подслон. \"Нямаше къде да живея, живях в приятелки, в една възрастна жена. В приюта за временно настаняване бях шест месеца\", казва Мариана. Иван и Николай от съседния блок решили да помогнат на Мариана със средства и безвъзмезден труд по възстановяване на апартамента й. \"Хората сме за това да се подкрепяме и да си подаваме ръка в тези моменти, за да може човещината да не изчезне\", категоричен е Николай. Други съседи също помогнали. Мариана се обърнала за съдействие и към кмета на район \"Тракия\" Костадин Димитров, който се свързал със строителни и мебелни фирми. По думите му той е срещнал пълно разбиране от всички и никой не е отказал да помогне. Мариана вече е във възстановеното си жилище и приема оказаната й помощ като чудо. \"Чудеса могат да се случат по всяко едно време от живота на човек, когато има нужда и изпадне в беда като моята\", споделя тя. Сега жената очаква в обновеното жилище и дъщеря си, която е студентка в София. Сподели:", "date": "2019.04.29", "title": "БРАВО: Ново начало за пловдивчанка, изгубила мъжа си и дома си при пожар"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D1%85%D0%BE%D0%B4%D0%B8%D0%BB%D0%B8-%D0%B2-%D0%B8%D0%BD%D0%B4%D0%B8%D1%8F-news837567.html", "text": ", които извършиха , са , съобщава ТАСС, позовавайки на източници в индийските тайни служби. Мохамед Мубарак г. А малко преди бомбените атентати, той . Според източници в спецслужбите, \". Християните в Шри Ланка се молят по домовете си седмица след терористичните атаки. Архиепископът на Коломбо кардинал Малкълм Ранджит проведе телевизионна меса, на която присъстваха президентът Майтрипала Сирисена и премиерът Ранил Уикремесингхе, съобщава Би Би Си. Двама от атентаторите самоубийци терористичните атаки в Коломбо посещавали Индия няколко пъти. Последно те са били там малко преди атаките на 21 април Азан два пъти е посещавал Индия през 2017 посещава Индия заедно с друг терорист - Захран Хашим Азан се е самовзривил в една от католическите църкви, а Хашим в хотел \"Шангри-Ла Сподели:", "date": "2019.04.29", "title": "РАЗКРИТИЕ: Терористи от Шри Ланка ходили в Индия"}
{"url": "https://pik.bg/%D1%81%D0%B5%D0%BC%D0%B5%D0%B9%D0%BD%D0%B8-%D0%B4%D1%80%D0%B0%D0%BC%D0%B8-%D0%BD%D0%B0%D1%82%D0%B0%D0%BB%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B0-%D0%BD%D0%B5-%D0%BE%D0%B1%D1%89%D1%83%D0%B2%D0%B0-%D1%81-%D0%B1%D0%B0%D1%89%D0%B0-%D1%81%D0%B8-news837586.html", "text": "Красивата синоптичка на Би Ти Ви Натали Трифонова е израснала далеч от баща си, разказват нейни близки. Родителите й се разделили, когато тя била на 10 години. Татко й заминал за чужбина по работа и с днешна дата блондинката не е в топли отношения с него. „Неговото присъствие изобщо не ми е липсвало. Мама ми даде всичко, от което имах нужда, за да се чувствам обичана и обгрижвана”, твърди русата хубавица. Всички, които познават майката на Натали са категорични, че двете изгележат по-скоро като сестри. 48-годишната Ванина родила щерка си много млада и бързо се разделила с тогавашния си съпруг, защото бракът им се изчерпал. След развода бащата на синоптичката започнал работа извън България и рядко виждал детето си. Родителката на блондинката я отгледала сама и макар че срещала трудности, не се предала в стремежа си да й даде най-доброто, пише столичен всекидненвик. Сподели:", "date": "2019.04.29", "title": "СЕМЕЙНИ ДРАМИ: Натали Трифонова не общува с баща си"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B2-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D0%BD%D0%B0-%D1%81%D0%B2%D0%B5%D1%82%D0%BB%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%87%D0%B5%D1%81%D1%82%D0%B2%D0%B0%D0%BC%D0%B5-%D1%87%D1%83%D0%B4%D0%B5%D0%BD-%D1%81%D0%B2%D0%B5%D1%82%D0%B5%D1%86-news837593.html", "text": "Нарича се Светла, защото Възкресението на Христос донася просветление за всички. Светлата седмица завършва с втората пасха в неделя. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома. В дните на Светлата седмица се благославят светиите: в Светли понеделник - светите апостоли, в Светли вторник и сряда - св. Богородица, св. архидякон Стефан и св. Андрей, в Светли четвъртък - св. ап. Йоан и Яков, в Светли петък - св. ап. Петър, а в Светла събота - св. Йоан - той На втория ден след Великден според православната традиция започва Светлата седмица - време, в което се прославят светите апостоли и Света Богородица. още от малък се предал на постнически живот и молитва. Чрез продължителни духовни подвизи той победил телесните си страсти и дотолкова очистил себе си, че станал жилище на Светия Дух. За чистия му и свят живот Бог го дарил с чудотворна сила. Той вършел чудеса не само докато бил жив, но и след смъртта му над неговия гроб мнозина намирали изцерение от болестите си. Починал в мир през второто столетие. Сподели:", "date": "2019.04.29", "title": "ПРАЗНИК: В първия ден на Светлата седмица честваме чуден светец"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%B0-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D0%BD%D0%B0-%D0%BD%D0%B5%D0%BF%D1%80%D0%B8%D0%B7%D0%BD%D0%B0%D1%82%D0%B0%D1%82%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D1%85%D1%80%D0%B0%D0%BC%D0%B0-%D0%B2%D1%8A%D0%B7%D0%BA%D1%80%D0%B5%D1%81%D0%B5%D0%BD%D0%B8%D0%B5-%D1%85%D1%80%D0%B8%D1%81%D1%82%D0%BE-news837550.html", "text": "Йерусалимският патриархат не разреши на представители на т.нар. Православна църква на Украйна да участват в празничната служба в храма \"Възкресение Христово\" в Йерусалим по време на Пасха. Информацията за това бе разпространена от украинския портал \"Вести\" и цитирана от руски медии. \"Те (представителите на ПЦУ - бел.ред.) могат само да присъстват в своите одежди, или облечени като обикновени вярващи, но не могат да влизат в съслужение заедно с нас. Ние сме наясно с украинските църковни проблеми и заявяваме - те не могат да извършват съслужение с нас\", заяви говорителят на Йерусалимската патриаршия, като подчерта, че това е \"позиция на патриарха\" Теофил III. Сподели:", "date": "2019.04.29", "title": "Скандал: Не допуснаха свещеници на непризнатата украинска църква в храма \"Възкресение Христово\" в Йерусалим"}
{"url": "https://pik.bg/%D0%BB%D0%BE%D1%88%D0%BE-%D0%B2%D1%80%D0%B5%D0%BC%D0%B5-%D0%BD%D0%BE%D0%B2%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4---%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B2%D0%B0%D0%BB%D0%B8-%D0%BA%D0%B0%D1%80%D1%82%D0%B0-news837589.html", "text": "През нощта облачността беше разкъсана и без валежи. Сутринта времето ще е тихо, с минимални температури между 6° и 11°. Днес облачността ще е по-често значителна и предимно висока. Около и следобед ще се развива и купеста, и купесто-дъждовна облачност, на места ще превали. По-голяма вероятност за гръмотевични бури ще има в Източна България и Стара планина. Ще се появи слаб, а в планинските райони до умерен вятър от юг-югозапад. Максималните температури ще са между 20° и 25°. Над планините ще е предимно облачно, с временни разкъсвания и намаления на облачността. В следобедните часове ще има превалявания, на повече места в Стара планина, където ще има и гръмотевична дейност. Ще духа до умерен южен, по най-високите върхове – югозападен вятър. Максимална температура на 1200 метра – около 15°, на 2000 метра – около 7°. Над Черноморието облачността ще е разкъсана. Само на изолирани места след обяд ще превали. Ще духа слаб юг-югоизточен вятър. Максимални температури - между 16° и 19°. Температурата на морската вода е 13-14°. Вълнението на морето ще е 1-2 бала. Сподели:", "date": "2019.04.29", "title": "ЛОШО ВРЕМЕ: Новата седмица започва с облаци и дъжд - ето къде ще вали (КАРТА)"}
{"url": "https://pik.bg/%D0%B2-%D0%BC%D0%B5%D1%80%D1%86%D0%B5%D0%B4%D0%B5%D1%81-%D1%88%D0%BE%D0%BA%D0%B8%D1%80%D0%B0%D0%BD%D0%B8-%D1%87%D0%B5-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D0%BE%D0%BB%D0%B7%D0%B2%D0%B0-%D1%82%D0%B5%D1%85%D0%BD%D0%B8-%D0%BB%D0%B8%D0%BC%D1%83%D0%B7%D0%B8%D0%BD%D0%B8-news837561.html", "text": "Макар съветът за безопасност на ООН да е забранил с резолюция продажбата на луксозни стоки на КНДР, по време на задграничните си посещения лидерът на страната Ким Чен Ун използва автомобили \"Мерцедес\". От немската компания обаче не могат да си обяснят откъде диктаторът се сдобива с техни лимузини, съобщава ТАСС. \"\"Даймлер\" не поддържа търговски отношения със Северна Корея от години, спазвайки строго регулациите в САЩ и Европейския съюз“, обяснява представителят на концерна Зилке Мокерт. “Въвели сме мащабен контрол върху износа, за да възпрепятстваме доставките на превозни средства в КНДР или посолствата на страната по света“, уточни той. \"Какви продажби осъществяват трети страни на пазара на употребявани автомобили е извън нашия контрол и отговорност“, отбелязва още Мокерт. Ким Чен Ун се появи с брониран \"Майбах\" за последно на срещата с Владимир Путин във Владивосток. Сподели:", "date": "2019.04.29", "title": "В \"Мерцедес\" шокирани, че Ким Чен Ун ползва техни лимузини"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8%D1%82%D0%B5-%D0%B0%D0%B2%D0%B8%D0%BE%D0%BB%D0%B8%D0%BD%D0%B8%D0%B8-%D0%B0%D0%BD%D1%83%D0%BB%D0%B8%D1%80%D0%B0%D1%85%D0%B0-%D0%BE%D1%89%D0%B5-%D0%BD%D0%B0%D0%B4-1200-%D0%BF%D0%BE%D0%BB%D0%B5%D1%82%D0%B0-news837570.html", "text": "Скандинавската авиокомпания CAC анулира още над 1200 полета, планирани за понеделник и вторник, заради навлязлата в третия си ден стачка на пилотите, която вече засегна около 170 000 пътници, предадоха Ройтерс и Франс прес. Отменени са 667 полета за понеделник и 546 за вторник, се казва в изявление на САС. Това ще засегне 61 000 пътници в понеделник и 49 000 пътници във вторник. В петък пилотите на САС излязоха в стачка след провал на продължили няколко месеца преговори за трудовите възнаграждения, условията на труд и работните графици, която предизвика отмяната на около 70% от полетите на авиокомпанията. В стачката участват над 1400 пилоти. Тя засегна повечето вътрешни полети, както и европейски и междуконтинентални полети на САС. Сподели:", "date": "2019.04.29", "title": "Скандинавските авиолинии анулираха още над 1200 полета"}
{"url": "https://pik.bg/%D0%BE%D1%81%D1%82%D1%80%D0%BE-%D0%B2%D0%B5%D0%B1%D0%B5%D1%80-%D0%BF%D0%BE%D1%81%D0%B5%D1%87%D0%B5-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%B5%D1%81-news837547.html", "text": "Водещият кандидат за следващ председател на Европейската комисия Манфред Вебер заяви, че Европа е континент, основаващ се на християнските ценности и заяви, че Турция не може да бъде членка на ЕС, предаде агенция Франс прес. Изборите за ЕП са избори за европейски обществен модел, за защита на европейския начин на живот, каза той на предизборна среща в Мюнстер. „Искаме партньорство, приятелство, но ще трябва да сложим край на преговорите за присъединяване на Турция. Мисля, че Турция не може да бъде страна членка на ЕС”, заяви той. Европейският проект трябва да бъде „защитен от националистите и егоистите”, каза още той. Европа е изправена пред исторически обрат в защитата на европейския начин на живот, добави Вебер. Припомняйки за неотдавнашния пожар в катедралата Нотр Дам в Париж Вебер каза, че е почувствал засегната и своята идентичност. Това не е само френска катедрала, тя е символ на това, че ние, европейците се основаваме на общи ценности, каза Вебер. Сподели:", "date": "2019.04.29", "title": "Остро: Вебер посече Турция за влизане в ЕС"}
{"url": "https://pik.bg/%D0%BB%D0%B8%D1%82%D0%B8%D0%B9%D0%BD%D0%BE-%D1%88%D0%B5%D1%81%D1%82%D0%B2%D0%B8%D0%B5-%D0%BE%D1%82-%D0%B1%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%81-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%B0-news837601.html", "text": "На Светли понеделник – вторият ден от Великден, по традиция в Бачковския манастир се провежда литийно шествие с чудотворната икона на Света Богородица. Образът на Божията майка се носи на ръце от вярващите до местността Клувията над Бачково, където през 17 век е намерена от две овчарчета. Повече подробности от манастира вижте от прякото включване на Антоанета Чакандракова. Още в първите часове на деня стотици вярващи започнаха да пристига и да се редят на опашка в манастира. Част от хората пренощуваха на място, за да се включат в шествието с чудотворната икона. Шествието ще започне от 8:30 ч и ще бъде водено от игумена на Бачковския манастир епископ Сионий. Сподели:", "date": "2019.04.29", "title": "Литийно шествие от Бачковския манастир с чудотворната икона"}
{"url": "https://pik.bg/%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0-%D0%B1%D1%83%D0%BD%D1%82%D0%BE%D0%B2%D0%BD%D0%B8%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0%D0%B3%D1%80%D0%B0%D0%B4%D0%B0-news837505.html", "text": "Министърът обеща в акаунта си в \"Туитър\" \"три милиарда песос (около 930 хиляди щатски долара) за всяка информация, която позволи да арестуваме Ел Паиса, за да отговаря за престъпленията си\". Местонахождението на Веласкес е неизвестно от юни 2018 г. Той не се е явил три пъти пред Специалния съд за мир във връзка с разследвания за хиляди отвличания, в които са заподозрени Революционните въоръжени сили на Колумбия (ФАРК). Затова съдът е решил да отмени условното освобождаване на бившия бунтовнически водач. Освен това съдът е уведомил Интерпол за издадената заповед за арест на Ел Паиса, добавя АФП. ,,В Колумбия не бива да има безнаказаност за извършителите на престъпления срещу човечеството. Трябва да бъдат защитавани правата на жертвите. Нашата страна иска истинско правосъдие'', заяви в \"Туитър\" президентът Иван Дуке. Правителството на Колумбия предложи награда от един милион долара за информация, която да помогне за залавяне на Ернан Дарио Веласкес, с прозвище \"Ел Паиса\" - бивш водач на бунтовническата организация ФАРК, предаде Франс прес. Веласкес е издирван по обвинение, че не е спазил споразумението за мир от 2016 г. и е заподозрян за множество убийства и отвличания. Министърът на отбраната Гийермо Ботеро обяви наградата след като вчера съдът поиска Веласкес да бъде арестуван. Сподели:", "date": "2019.04.29", "title": "Колумбия издирва бунтовник, предлага 1 млн. долара награда"}
{"url": "https://pik.bg/%D0%B8%D0%BD%D1%82%D1%80%D0%B8%D0%B3%D0%B0-%D0%B2-%D1%85%D0%B5%D0%BB%D1%81-%D0%BA%D0%B8%D1%82%D1%87%D1%8A%D0%BD-%D1%81%D0%BF%D1%80%D1%8F%D0%B3%D0%B0%D0%BD%D0%B0%D1%82%D0%B0-%D0%B7%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%BA%D0%B0-%D1%87%D0%B8%D0%BB%D0%B5%D0%B2%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0-%D0%BD%D0%B0-%D1%81%D0%BD%D0%B8%D0%BC%D0%BA%D0%B0-news837559.html", "text": "Огнената Веси Чилева от предаването на Нова телевизия \"Хелс китчън\" е много близка с победителя от първия сезон на предаването Дани Спартак. Чилева е една от основните претендентки за финала на кулинарното риалити Според предварителните информации именно тя ще грабне голямата награда в тазгодишното издание на кулираното състезание. 29-годишната готвачка тръгва усърдно по стъпките на своя авер Спартак, който я насърчава да участва. Наблюдателни зрители на шоуто първи разкриха връзката между участниците. Някои се съмняват дали Чилева не си е подсигурила победата благодарение на близкия си приятел. От предаването са категорични, че това е невъзможно да се случи, тъй като правилата на шеф Виктор Ангелов са много строги. Докато Веси се пече на бавен огън в кухнята на шеф Виктор Ангелов, Дани Спартак взима под крилото си съпруга й Владимир Митров, който също е врял и кипял в професията. Именно Владо ще бъде плътно до Дани в новооткрития му ресторант в центъра на София, пише столичен всекидневник. Бронзи, какъвто е прякорът на пиперливата Чилева, отнася основно суперлативи за чиниите, които поднася на шеф Ангелов в риалити предаването. Майсторката в кухнята е родом от Разлог и е трето поколение готвач. Професията наследява от баща си Марио Чилев, който дълги години работи в Москва. Дядо й Георги Чилев също е професионален готвач. Веси и съпругът й Владимир неотдавна се прибират от странстване в Ирландия, където и двамата работят в кухня на модерно заведение. Двойката вече не дели една работна среда. Преди да нагази в дълбоките води на \"Хелс китчън\" Чилева е първи помощник главен готвач, или модерното му наименование \"су-шеф\", в столичен ресторант, докато Владо чака търпеливо приятеля си Дани Спартак да отвори своето местенце, за да се намести при него. Сподели:", "date": "2019.04.29", "title": "ИНТРИГА В \"ХЕЛС КИТЧЪН\": Спряганата за победителка Чилева се оказа приятелка на... (СНИМКА)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D1%81-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B0-news837614.html", "text": ", съобщи Нова телевизия. Автобусът се е движел От външното ни министерство са т там заявяват, че катастрофата е станала вчера по обед. Няма тежко ранени. На място е оказана медицинска помощ на 8 души. Полицията разследва причините за катастрофата. Пътнически бус с 10 българи се вряза в друг български товарен бус в Румъния до Тимишоара в посока България. потвърдили за инцидента. О Двама са настанени в болница без опасност за живота. Сподели:", "date": "2019.04.29", "title": "ИЗВЪНРЕДНО: Тежка катастрофа в Румъния с българи, има пострадали (СНИМКА)"}
{"url": "https://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D0%BA%D1%83%D0%BA%D0%BB%D0%B5%D0%BD-%D1%81%D0%B5-%D1%81%D1%8A%D0%B1%D1%83%D0%B4%D0%B8-%D0%BF%D0%BE%D0%B4-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BE%D0%B1%D1%81%D0%B0%D0%B4%D0%B0-%D1%81%D0%B5%D0%B4%D0%B5%D0%BC-%D0%B4%D1%83%D1%88%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0-news837621.html", "text": "Седем души са задържаните след вчерашния инцидент в Куклен, съобщи БНР, като се позовава на директора на областната дирекция на МВР старши комисар Атанас Илков. В Куклен избухна скандал заради забележка за силна музика, отправена към компания от видимо пияни роми. Раздразнени, те  нахлули в имота на семейство от Пловдив. Свидетели подали сигнал на тел. 112 , а пристигналият екип на полицията е бил нападнат от агресивните пияни мъже. С камъни те са счупили предното и задното стъкло на полицейския автомобил. По случая е образувано досъдебно производство. Нощта в Куклен е преминала спокойно, каза кметът Мария Белчева. „Цяла нощ полицейското присъствие в града беше засилено заради нападение в частен имот – разясни Белчева. -  Скандалът тръгнал от забележка за силна музика, отправена към компания от видимо пияни мъже. Раздразнени, те нахлули в имота на семейство от Пловдив. Вчера бях на мястото. На тази улица живеят както роми, така и българи и турци. Винаги сме живели в разбирателство, искаме да остане така. Най-вероятно всичко е било заради алкохола“. Всички граждани, независимо от етноса си, трябва да спазват законите, категоричен бе кметът. По думите й няма сериозно пострадали при инцидента. Все още полицейското присъствие в Куклен е засилено. Сподели:", "date": "2019.04.29", "title": "НЯМА ПРОШКА: Куклен се събуди под полицейска обсада, седем души остават в ареста"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82%D0%B5-%D0%BF%D1%80%D0%B8-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D1%81%D0%BB%D0%B5%D0%B4-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news837597.html", "text": "Днес е последният почивен ден за Великде н. И въпреки че много хора са слели дните си с празниците в началото на май, от пътната агенция са готови със специални мерки за облекчаване на трафика . Камионите отново ще бъдат спрени от 14:00 до 20:00 ч. вечерта. На много места движението се затруднява от ремонтите. На магистрала „Тракия” те са на виадуктите на 13-ти, 15-ти и 20-ти километър. На магистрала „Хемус” съ що се извършва реконструкция на няколко съоръжения, съобщава Нова телевизия. „Както на това съоръжение, така и на останалите на „Тракия” и „Хемус” се извършват ремонти, които са абсолютно необходими, част от тях са тежки ремонти – по долно, по горно строене, подмяна на настилка, ремонти, които не се извършвани дълги години”, обясни инж. Иван Василев от АПИ. От днес до 10:00 ч. във вторник на „Тракия” и „Хемус”, ще има по две ленти за всички прибиращи се към София , дори в отсечките с ремонти. От пътната агенция обясняват, че работата по основните пътища ще продължи поне още два месеца, но през летния сезон пътуването по магистралите ще бъде по-лесно. „Правим всичко възможно там, където технологията позволява и да не се наруши качеството, преди активния летен сезон да освободим тези съоръжения”, обясни инж. Василев. Междувременно, шофьорите трябва да внимават и с контрола за винетките . Само за един ден един екип спира между 150 и 200 автомобила. От въвеждането на електронните винетки, проверяващите са наложили глоби и такси на неизрядните шофьори на стойност 570 000 лева. Сподели:", "date": "2019.04.29", "title": "Важно: За какво да внимавате при голямото завръщане след празниците"}
{"url": "https://pik.bg/%D0%BD%D0%BE%D0%B2%D0%B8%D1%8F%D1%82-%D1%85%D1%80%D0%B0%D0%BC-%D0%BD%D0%B0-%D0%B2%D0%B0%D1%80%D0%BD%D0%B0-%D1%81%D0%B2-%D0%BF%D1%80%D0%BE%D0%BA%D0%BE%D0%BF%D0%B8%D0%B9-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D1%89%D0%B5-%D0%B5-%D0%B3%D0%BE%D1%82%D0%BE%D0%B2-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news837568.html", "text": "Бойко Борисов Новият храм \"Св. Прокопий Варненски\" ще бъде готов догодина, когато се навършват 210 години от кончината на светия преподобен мъченик. Това каза Варненският и Великопреславски митрополит Йоан преди ден при гостуването на премиера във Варна. \"Слава Богу с помощта на много хора, общината и различни институции, се постигна много добър подем в строителството на църквата. Бяха поставени трите камбанарии със златни покрития ламарина, подарена от две украински семейства. Паралелно с това се осъществява измазване и фино шпакловане на храма, което се явява подготовка за предстоящото изографисване\", коментира преди време отец Георги Великов от църковното настоятелство. Сподели:", "date": "2019.04.29", "title": "Новият храм на Варна \"Св. Прокопий Варненски\" ще е готов догодина"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D1%80%D0%BE%D0%B7%D0%B4%D0%B5%D0%B2%D0%B0-%D1%81%D0%BB%D0%B5%D0%B4-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5%D1%82%D0%BE-%D1%81%D0%B8-%D0%B7%D0%B0-%D1%81%D0%B5%D0%B4%D0%BC%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%BD%D0%B5-%D1%81%D0%B8-%D1%81%D0%BF%D0%BE%D0%BC%D0%BD%D1%8F%D0%BC-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D0%B8%D0%BB%D0%BD%D0%BE-%D1%81%D1%8A%D1%81%D1%82%D0%B5%D0%B7%D0%B0%D0%BD-news837612.html", "text": "Състезателката по спортна стрелба Мария Гроздева постигна феноменален успех, след като спечели Световната купа на 25 метра спортен пистолет и си осигури участие на седма Олимпиада в кариерата. „Много съм щастлива от успеха – не скри задоволството си Гроздева пред сутрешния блок на нова телевизия. - Малко обаче съм тъжна, че наоколо в Пекин нямам много приятели за да споделя тази радост с тях. Много се зарадвахме със съпруга ми на успеха. Факт е, че направих много силно състезание. Не си спомням да съм участвала досега на състезание, когато финал да се затвори на 576 точки. Всички резултати бяха изключително високи. Не започнах много дочре, като ме спаси това, че не гледах тъблото и не се интересувах от резултатие. Само се ослушвах за името си, дали ще ми кажат името за отпаднали. Накрая останахме три, после две две. В последния момент разбрах, че съм повела с една точка в решителните стрелби. Накрая разбрах, че цялата публика крещи всъщност за мен. Оказа се, че руснаци, грузинци, сърби, гърци са били за мен. Всички ме поздравиха след успеха. Стигнах до извода, че само със желание не става. Пък и като се има предвид, че имам задълбочаваща се травма в рамото и ми е все по-трудно за сериозни тренировки, се надявам до Олимипадата догодина да се съхраня психически и физически. Това е животът ми. От 11 годишна съм започнала да стрелям. Тома ми е хоби, професия, изощо живот”. Сподели:", "date": "2019.04.29", "title": "Мария Гроздева след класирането си за седма Олимпиада: Не си спомням толкова силно състезание"}
{"url": "https://pik.bg/%D0%BE%D1%81%D0%B2%D0%B5%D1%82%D0%B8%D1%85%D0%B0-8-%D0%BC%D0%B5%D1%82%D1%80%D0%BE%D0%B2-%D0%BA%D1%80%D1%8A%D1%81%D1%82-%D0%BD%D0%B0%D0%B4-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%BA%D0%BD%D0%B8%D0%B6%D0%BE%D0%B2%D0%BD%D0%B8%D0%BA-news837579.html", "text": "\"Кръстът бе издигнат в края на ноември миналата година, но оставихме освещаването му символично за този светъл и красив празник Великден\", каза кметът на селото Иван Славилов. По негови думи така се отбелязва и стартът на възстановяването на местния храм \"Св. св. Кирил и Методий\", който не е бил ремонтиран от построяването му през 1934 година. \"Следващият ни проект ще бъде за осветление на кръста, така че гледката от селото да бъде още по-красива вечер и нощем, добави Славилов, цитиран от \"Новини.бг\". Идеята за кръста е възникнала спонтанно, каза д-р Стефан Динков, един от инициаторите на начинанието. Той посочи, че необходимите средства били събрани изцяло от дарения от частни лица, фирми и със собствен финансов принос. Трудът по изработката на символа и монтажа му също бил безвъзмезден. Днешният празник завърши с раздаването на курбан на уважилите събитието вярващи. Православен кръст висок 8 метра бе тържествено осветен на най-големия християнски празник Възкресение Христово на най-високата точка над хасковското село Книжовник. Над 50 миряни се събраха в местността \"Ямача\" за водосвета, който бе отслужен от отец Димитър. Сподели:", "date": "2019.04.29", "title": "Осветиха 8-метров кръст над хасковското село Книжовник"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%B5%D0%B4%D0%BD%D0%B8-%D0%BE%D1%82-%D0%BD%D0%B0%D0%B9-%D0%BC%D0%BB%D0%B0%D0%B4%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B2-%D0%B5%D0%BF-news837581.html", "text": "Средната възраст на депутатите в края на март 2019 г. беше 55 години, като българските депутати бяха относително най-млади (със средна възраст 48 години). В началото на мандата средната възраст на депутатите беше 53 години. Статистиката на органа на законодателната власт на 28-е, цитирана от избори бг., посочи още данни за депутатите и работата на ЕП. По-малко от половината депутати, които заеха постовете си през юли 2014 г., започнаха своя първи мандат. Делът на онези, които вече бяха заемали длъжност като евродепутати, беше 51,5%. Гърция беше страната с най-много нови депутати (90,5%). Делът на жените сред евродепутатите беше 36,9% в началото на мандата. Към края на март 2019 г. той намаля малко до 36,5% Между юли 2014 г. и март 2019 г. 108 депутати напуснаха постовете си - 43-ма подадоха оставки, шестима починаха, а 59 преминаха на други постове. По-дълги пленарни заседания От юли 2014 г. до декември 2018 г. Парламентът е имал пленарни заседания в 255 дни и с обща продължителност от 2 187 часа. Депутатите са провели над 27 000 гласувания от юли 2014 г. до края на 2018 г., в сравнение с 23 553 гласувания през целия предишен мандат. Законодателството на европейско ниво се предлага от Комисията и трябва да бъде одобрено от Парламента и от Съвета на ЕС, преди да влезе в сила. Депутатите водят преговори с представителите на европейските правителства в Съвета в търсене на съгласие относно крайния текст на законодателството. В зависимост от това колко сложни са преговорите, един законодателен акт може да премине през три четения и в Парламента, и в Съвета. По-голямата част от законодателните актове през този мандат са били приемани на първо четене, като процедурата е отнемала средно 18 месеца. В случаите, когато законодателният акт е трябвало да премине през второ четене, средната продължителност на процедурата е била 39-40 месеца. Политически партии на национално и европейско ниво На европейските избори надпревара водят национални политически партии, но когато евродепутатите започват работа в Парламента, те формират многонационални парламентарни групи. Броят на парламентарните групи в ЕП е сравнително стабилен - от 2004 до 2014 г. имаше седем групи, а през мандата 2014-2019 г. броят им нарасна на осем. В сравнение с това броят на националните политически партии с представители в ЕП расте значително - през мандата 2004-2009 г. е имало депутати от 168 национални партии, през юли 2014 г. броят на представените партии е бил вече 191, а в края на март 2019 г. в Парламента е имало депутати от 232 национални партии. Парламентът в числа (юли 2014 г. - декември 2018 г.) - 2 134 одобрени текста по време на пленарни заседания, от които 708 законодателни акта - 552 публични изслушвания, организирани от парламентарните комисии - 6 880 петиции, получени от граждани на ЕС Близо 1,6 млн. души са посетили пленарните зали на Европейския парламент. Сподели:", "date": "2019.04.29", "title": "България с едни от най-младите депутати в ЕП"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D0%B2%D0%BB%D0%B5%D0%B7%D0%B5%D1%82%D0%B5-%D0%B2%D1%8A%D0%B2-%D1%84%D0%BE%D1%80%D0%BC%D0%B0-%D1%81%D0%BB%D0%B5%D0%B4-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B5%D1%8F%D0%B6%D0%B4%D0%B0%D0%BD%D0%B5-news837610.html", "text": "Диетологът доктор Ана Йорданова даде съвети пред сутрешния блок на Нова телевизия за това как да си върнем формата след Великденското преяждане. „Яйцата в момента са един от най-чистите продукти, с много малко въглехидрати и мазнини – каза доктор Йорданова. - В жълтъка на яйцата има много полезни вещества. Абсолютно нормално количество е да се ядат до 4 - 5 яйца на седмица. Ясно е, че не трябва да се прекалява. До седем жълтъка на седмица е препоръчително на седмица. Тази година лично аз опитах да изпробвам и по-калоричен козунак. С типово и лимецово брашно.  И се получи наистина невероятно вкусно. Мазнините в млечните продукти, преди се смяташе че покачват високо холестерола. Сега знаем, че покачват заарта. Хубаво е да се внимава с маслеността на млякото и да е до 1 -2 процента. Сега популярни са високомазнинните диети. Те обаче не са за всеки. Особенно за хора с генетични, чернодробни и панкреатични проблеми това може да е много вредно. Няма как да се унифицират нещата. Единствено могат да се унифицират препоръките за балансирано хранене. За хората, които постят, препоръчително е постепенното захранване с животинските мазнини и продукти. Месо там се включи на петия до десетия ден след поста. Хубаво е повече плодове и зеленчути да приемат тези хора в следващите седмици. Трябва да се консумират повече плодовете и зеленчуци по принцип. Тези, които не са постили, могат да консумират по-големи количества яйца и агнешко в момента”. Сподели:", "date": "2019.04.29", "title": "ВАЖНО: Ето как да влезете във форма след Великденското преяждане"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0---%D0%B0%D0%BD%D0%B4%D1%80%D0%B5%D0%B9-%D1%80%D0%B0%D0%B9%D1%87%D0%B5%D0%B2-%D0%BF%D0%BE%D1%81%D0%B5%D1%87%D0%B5-%D0%B1%D1%81%D0%BF-%D0%BD%D0%B5-%D0%B8%D1%81%D0%BA%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%B0-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D0%B3%D0%B5%D1%80%D0%B1-news837637.html", "text": "Между двете основни политически сили се наблюдава много напрегната обстановка. През последните години БСП бавно и постепенно стопяваше изоставянето си от ГЕРБ и ето че за първи път миналия месец се установи, че има разместване и вече БСП води на ГЕРБ с около един пункт. Но да не забравяме, че това са социологически данни, при които хората са уверени, че ще гласуват, но в деня на избора изобщо не гласуват. Това сподели пред Би Ти Ви социологът Андрей Райчев. По думите му 3 са сигурните партии, които ще влязат в Европарламента и има още 3, които \"може би\" ще влязат. ,,ГЕРБ, БСП и ДПС са сигурни. При Патриотите там остана единствено Ангел Джамбазки, докато Валери Симеонов едва ли има някакви шансове'', добави Райчев. ,,Това, което е особеното при тези избори, е, че ГЕРБ основателно и с всички сили се опитва да прави европейски политики, докато БСП не иска въобще да обсъжда тази тема, т.е. едните отиват да правят европейски избори, а другите отиват, за да свалят ГЕРБ от власт'', коментира социологът и посочи, че в листата на БСП Елена Йончева и Иво Христов са двата най-силни елемента. ,,Борисов винаги е бил роб на собствения си календар и в този смисъл той разглежда президентството като свое бъдеще, но не считам, че това вече е възможно да се случи, или ако се случи, ще бъде случайно. Той обаче остава един човек, който тепърва може да реши да направи нова коалиция, може да реши и да се оттегли като премиер. Така че предсрочни избори са абсолютно възможни с неговата воля, ако реши например да смени коалиционните си партньори. Но този вариант като президент вече го няма'', обясни още той. ,,Да, ГЕРБ загуби няколко процента покрай скандалите с \"Апартамент гейт\", загуби може би и първото място, но Цветанов загуби най-много, той загуби от своя рейтинг'', завърши Андрей Райчев. Сподели:", "date": "2019.04.29", "title": "ГОРЕЩА ТЕМА - Андрей Райчев посече БСП: Не искат европейски политики, а да свалят ГЕРБ"}
{"url": "https://pik.bg/%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D1%80%D1%83%D0%BC%D1%8A%D0%BD%D0%B8%D1%8F-%D1%87%D0%B0%D0%BA%D0%B0-%D0%BB%D0%B5%D0%BA%D0%B0%D1%80%D0%B8-%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%BE%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news837578.html", "text": "\"Мислех, че ще бъда по-полезен в Румъния,\" казва 37-годишният неврохирург Хоратиу Йоани, който се върна от Великобритания преди две години, когато мъчителният процес на напускане на ЕС е бил в ранната си фаза. Той е работил в британски болници в продължение на осем години и след завръщането си в Румъния извършва сложни операции в Букурещ, предава БГНЕС. \"Много хора от моето поколение са решили да се върнат в Румъния,\" казва 23-годишната Катарина добавяйки, че много хора виждат признаци за подобряване на перспективите за кариера у дома. За разлика от повечето страни от ЕС в Румъния имат надежда за поне един положителен страничен ефект от Брекзит - румънските здравни работници във Великобритания да се завърнат, както и да намалеят онези, които напускат родината си. Това може да облекчи недостига на работна ръка в болниците в страната, разказва Франс прес. Сподели:", "date": "2019.04.29", "title": "ЗАВРЪЩАНЕ: Румъния чака лекари и медицински сестри да се върнат от Великобритания"}
{"url": "https://pik.bg/%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%B5%D0%BA%D1%88%D1%8A%D0%BD-%D0%B2%D1%83%D1%87%D0%B8%D1%87-%D0%B8%D0%B7%D0%B1%D1%83%D1%85%D0%BD%D0%B0-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B7%D0%B0%D1%89%D0%BE-%D0%BD%D0%B5-%D0%BF%D0%BE%D0%BA%D0%B0%D0%BD%D0%B8%D1%85%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81-news837640.html", "text": "Той отбеляза, че, например, не е поканен Милорад Додик, за когото припомни, че е получил повече гласове от гражданите на Босна и Херцеговина на последните избори от Денис Звиздич. „Утре всички ще кажат, че Косово е независимо, затова са поканени – да кажат колко безотговорно би било да се разговаря за това, което Сърбия би могла да получи“, заяви държавният глава. „Затова говорих за разграничение (демаркация), за да получим нещо... Сега знам, че няма да можем да се преборим за тази идея“, обясни Вучич. Президентът на Сърбия Александър Вучич заяви, че на предстоящата днес среща на върха за Западните Балкани в Берлин на сръбската делегация ще й бъде много трудно и я очакват „странни моменти“ заради формата на срещата и избора на участници. Той възмути, че са поканени определени държавни лидери, като например тези на Словения и Хърватия - Мариян Шарец и Андрей Пленкович, а не са поканени други - на Румъния, Унгария или България? „Нямам нищо против Шарец, но защо Шарец, а не Бойко Борисов или Дънчила, защо Пленкович, а не Орбан“, заяви Вучич в ефира на сръбската телевизия „Пинк“, цитирани от \"Фокус\". Сръбската делегация обаче ще бъде, каза той, единствената, която ще говори срещу независимостта на Косово. „Разбира се, ще бъде трудно, но това не е първият път“, отбеляза сръбският лидер, като добави: „Но, както ви казвам, ние сме избрали да се борим за страната. Ние трябва да се борим“. Вучич очаква в понеделник в Берлин да се говори за европейското бъдеще, страните от ЕС, за разширяване... и той лично се надява на позитивни сигнали. Сподели:", "date": "2019.04.29", "title": "БАЛКАНСКИ ЕКШЪН: Вучич избухна за срещата за Западните Балкани: Защо не поканиха Бойко Борисов?!"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D1%82%D1%87%D0%B8%D1%82%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%BF%D0%BB%D0%BE%D0%BC%D0%B5%D1%80%D0%B8%D1%82%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news837604.html", "text": "От утре (б.р. 30 април, вторник) започва отчитането на топломерите в столицата, съобщава Нова телевизия. Част от топлинните счетоводители вече са публикували графиците си за посещение в интернет и са разлепили съобщения по входовете. Те предоставят две дати за отчет, като едната задължително е в неработен ден, какъвто е днешният, за да се улесни достъпът до жилищата на потребителите. В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят. Първите изравнителни сметки се очаква да бъдат готови в началото на месец юли. Сподели:", "date": "2019.04.29", "title": "Започва отчитането на топломерите в столицата"}
{"url": "https://pik.bg/%D0%B2%D0%BC%D1%80%D0%BE-%D1%81-%D0%BE%D1%81%D1%82%D1%80%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D1%81%D0%BB%D0%B5%D0%B4-%D0%BC%D0%B5%D0%BB%D0%B5%D1%82%D0%BE-%D0%B2-%D0%BA%D1%83%D0%BA%D0%BB%D0%B5%D0%BD-%D1%86%D0%B8%D0%B3%D0%B0%D0%BD%D1%81%D0%BA%D0%B0%D1%82%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D0%B5-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D1%81%D0%BF%D0%B5%D1%88%D0%BD%D0%B0%D1%82%D0%B0-%D0%BD%D1%83%D0%B6%D0%B4%D0%B0-%D0%BE%D1%82-news837685.html", "text": "Утре в 13.00 ч. в централата на ВМРО предстои среща с най-големия синдикат на служителите в МВР, на която ще бъде обсъден и този проблем. Позиция на войводите идва след снощното меле в Куклен, предизвикано от пияни цигани. Припомняме, че вчера там имаше засилено полицейско присъствие след грозни сцени на насилие от страна на пияна циганска компания. Агресията е ескалирала след шумен пиянски запой на група цигани и опит за тяхното озаптяване от хора от съседния имот. Вместо да намалят музиката, циганите нахлуват в частния парцел в съседство и започват да вандалстват. При пристигането на патрулната кола на РУП Пловдив те даже са си позволили да изпотрошат автомобила. Напълно подкрепяме действията на полицаите от изминалата нощ, които завършиха с арест на седем човека. Публично настояваме тези хора да не бъдат минати по бързото производство заради дребно хулиганство, а да получат максималните присъди заради недопустимите си действия, които са поставили в риск живота и здравето на български граждани и са унищожили служебен автомобил на МВР, с което реално са проявили агресия към държавата в лицето на служителите на реда. Отдавна говорим и за този проблем, които все по-често става не изключение, а правило. Циганите си позволяват да бъдат агресивни и арогантни към хората, които следят за спазването на обществения ред и сигурност. Припомняме само няколко случая – пребитият на Йордановден   военнослужещ от Войводиново; бунтът в Столипиново от преди два месеца, който беше вдигнат отново срещу полицията, от циганин, приближен до протурската партия НПСД, която е коалиционен партньор и има свои представители в листата на Веселин Марешки; забитите нож и мачете в полицейската кола при опит да бъде прекратена кражба на дърва във велинградско от миналата зима; побоят над кмет в ломско и т.н. и т.н. Циганската агресия започва да придобива епидемични размери и това трябва да бъде прекратено. Ние, Патриотите от ВМРО, сме категорични, че е дошъл моментът, в който предложената от вицепремиера, министър на отбраната и лидер на ВМРО – БНД Красимир Каракачанов Концепция за справяне с маргинализираните маси, придобила публичност като Концепция срещу циганизацията, трябва задължително и в спешен порядък да бъде приета от МС. Нашите депутати вече внесоха няколко законопроекта в НС, които да ограничат социалния паразитизъм и да дадат възможност за полагане на обществено полезен труд на хора, които не могат да бъдат накарани по друг начин да спазват законите и налаганите им санкции за по-леки престъпления. Ще настояваме и за връщане на предложението ни да отпадне т.нар. „съкратено следствие“, което позволява намаляване на наказанията с 1/3. Ще подложим да обсъждане и „споразуменията“, с които присъдата за тежки престъпления пада драстично. Продължаваме да настояваме  и за увеличаване на пределите на неизбежната обрана, както и за повишаване на наказанията за маловажните кражби. Всичко това са законопроекти, които ние сме внесли в деловодството на НС. Дошъл е и моментът да поставим на обществено обсъждане въпроса за защитата и неприкосновеността на служителите на МВР и на военнослужещите. Наясно сме, че Европа ни налага правила в обратната посока, които обаче водят до безнаказаност на агресорите и уязвимост на служителите на реда. Българското общество трябва да спре  да приема компромисите със собствената си сигурност! Сподели:", "date": "2019.04.29", "title": "ВМРО с остра реакция след мелето в Куклен: Циганската агресия е пример за спешната нужда от Концепцията на Каракачанов"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BC%D0%B5%D0%BB%D0%B5%D1%82%D0%BE-%D0%B2-%D0%BA%D1%83%D0%BA%D0%BB%D0%B5%D0%BD-%D0%BE%D1%80%D1%8A%D0%B6%D0%B8%D0%B5-%D0%BF%D1%80%D0%B8-%D0%B0%D0%B3%D1%80%D0%B5%D1%81%D0%B8%D1%8F-%D1%81%D1%80%D0%B5%D1%89%D1%83-%D0%BF%D0%BE-news837679.html", "text": "- Закъснението за приемането на Закона за шума вече дава своите негативни и дори, бих казал, пагубни резултати, за голямо съжаление. Само че, за това закъснение трябва да търсите вината в мнозинството и най-вече в ГЕРБ, които бавят разглеждането на този законопроект на второ четене. Защото той вече мина на първо четене. - В този законопроект съм заложил превантивни мерки и система, която работи безотказно, тъй като изцяло нещата са в ръцете на Министерството на вътрешните работи. И конкретно за случая - ако законът бе в сила, полицията щеше още при първия сигнал за силна музика да конфискува уредбите, да наложи акт и така бързо да се приключи с въпроса. Когато обаче нещата се изтърват и се остави да се стигне до саморазправа между граждани и цигани, ето резултатът какъв е. Съжалявам, че пак връщам към моите законодателни инициативи нещата, но всичко това е продиктувано от двугодишния ми опит, който е натрупан с проблемите по Черноморието, по циганските махали в България. Така че, просто България има нужда спешно от такъв закон. И случилото се в Куклен го показва. Не на последно място, в случай на каквато и да е агресия срещу служебни лица от Министерството на вътрешните работи, е крайно време министрите и управлението на държавата да дадат право на полицията да използва оръжие. Аз съм сигурен, че няма да има такава ескалация на агресия от страна на циганския етнос, ако при един такъв случай на нападение на патрулка, на полицай, имаме няколко простреляни нападатели. Не казвам убити. Посегателството срещу органите на реда или имущество на органите на реда трябва да се наказва с най-голяма строгост и свирепост. Стреляне на месо. Ако това стане на едно място, бъдете сигурни, че ще приключат всички тези инциденти. - Ако не се използва оръжие, аз не мога да разбера, защо тогава се дава оръжие на полицаите. Използването на оръжие, всъщност, е използването на прилагането на сила за прилагането на закона. Тази мярка е навсякъде. Най-вече в САЩ. Да не би те да не са демократична държава? Всяко посегателство срещу полицай е санкцонирано с изстрел в крайник или някъде другаде. Така че, за да има ред и законност в България, трябва да има употреба на оръжие. Всичко останало - глупостите за цигански стратегии и не знам какво още, са политически измишльотини. От тях нищо няма да излезе. Трябва да има практически действия. Това съм го показвал със случаите в Асеновград и Шекер Махала. Трябва да се предприемат веднага и още няколко други мерки. Няма нужда от много декларации и заклеймяване на циганския етнос. И не става дума само за циганския етнос. Не трябва да се избързва с изводите, докато нямаме всички факти. Защото не е целият цигански етнос проблем. Става дума само за част от него, които живеят в някакъв техен свят извън законите, даже извън България. Има достатъчно достойни представители на този етнос, които си работят, хранят си децата, образоват ги. Но специално към тези, трябва да се прилага силата на закона с цялата му свирепост. - Влизаме в предизборната кампания за евроизборите с това, което сме свършили. С това сме по-различни от всички останали. Аз съм водач на листата. Аз вървя с името си и с резултатността от година и половина участие в изпълнителната власт. Така че избирателят ще има възможност да избира между хора, които обещават, и други, които са свършили не малко. Така че, в крайна сметка, каквото реши народът. - Самата кампания се очертава вече като поставена върху компроматна база. В нея явно това ще бъде основата на тъканта. Мисля, обаче, че българският избирател е свикнал вече на такива нечистоплътни кампании, така че всичко ще мине и ще замине. В крайна сметка, оценката на хората ще разпредели гласовете. - Не ме измъчвайте за това какви са очакванията ми. Няма да отговоря. Ние се борим за присъствие в европейския парламент. Казах го още при регистрацията на листата. Пък, ако българският народ прецени, че може да ни гласува по-голямо доверие, нямаме нищо против. Ние имаме подготвени хора и за по-голямо представителство в европарламента. Защото ние сме хора на действието и знаем как да действаме за да защитаваме българските интереси на дела, а не на приказки. - Европейското, както винаги се губи, заради това и не е случайно, че европейските избори са с най-малка активност. Просто защото не успяват да ангажират вниманието на хората. По принцип европейските избори са по-специфични избори. Може би и това определя по-малката активност на избирателите. Не виждам драма обаче в това. Поредни избори и те трябва да се използват. Да се проведат при максимална активизация на участниците. - Кампанията вече е в ход. Представили сме си листата от достойни хора. Започваме среща с избирателите. Утре (б.р на 30 април) имам четири срещи. В Монтана, Видин, Берковица, Белоградчик. Сподели:", "date": "2019.04.29", "title": "САМО В ПИК: Валери Симеонов с горещ коментар за мелето в Куклен: Оръжие, при агресия срещу полицията! Само така ще има ред и законност"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0%D0%BF-%D0%BF%D0%BE%D0%B3%D0%B2%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%B1%D0%B5%D0%B7-%D0%B4%D0%BE%D1%85%D0%BE%D0%B4%D0%B8-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D1%81%D1%82%D0%BE%D0%BA%D0%B8-news837677.html", "text": "400 души са на прицела на данъчните заради сериозни харчове, без да отчитат доходи. Инспекторите на НАП ще проверяват притежателите на луксозни стоки на стойност над 30 хил. лв., които въобще не фигурират като получатели на доходи в системите им, и съответно не са плащали никакви данъци през 2018 г. Данъчните разполагат с информацията за продажбите на стоките от търговците – за тях е издадена гаранция или фактура. „В тези проверки често се оказва, че приятели и любовници са в основата на обясненията. Проверките не вменяват априорна вина, не приемат, че някой е разбойник до доказване на противното. Но в момента има една видима диспропорция – нула лева доход и относително висок разход, който трябва да бъде обяснен”, коментира говорителят на НАП Росен Бъчваров. И още на данъчна тема - само един работен ден остава за подаване на декларациите за доходите през 2018-та и плащането на данъка.  Крайният срок изтича на 30 април. Сподели:", "date": "2019.04.29", "title": "ИЗВЪНРЕДНО: НАП погва стотици без доходи за купуване на луксозни стоки"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BD%D0%B0-%D1%80%D0%B0%D0%B4%D0%B5%D0%B2-%D1%85%D0%B2%D1%8A%D1%80%D0%BB%D0%B8%D0%BB-29-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%82%D1%80%D0%BE%D1%88%D0%BA%D0%B8-%D0%BE%D1%82-%D0%B3%D1%80%D0%B8%D1%88%D0%B0-%D0%B3%D0%B0%D0%BD%D1%87%D0%B5%D0%B2---%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D0%B4%D0%B5%D1%84%D0%B5-news837657.html", "text": "Избраните от служебното правителство на Румен Радев уж скъпи джипове за МВР за цели 29 млн. лв., дават един след друг дефекти. Припомняме, че за въпросната сделка преди месец стана ясно, че се разследва от ОЛАФ, а разследване на ПИК показа с документи как по времето на кабинета на президента, парите са пръснати за рекордно кратък срок, като са написани такива критерий, че на тях да отговаря само фирмата на Гриша Ганчев. Така вместо полицаите да си отдъхнат, че имат нови коли, с които да си вършат работата, те ежедневно треперят дали няма да им откаже двигателят. Това показват и документите, които бяха предоставени на агенция ПИК след запитване на медията ни до вътрешното ведомство. От МВР предоставиха списък с автомобилите, които са дали дефекти, както и какви точно са проблемите. Дефекти по ходова част, паднала боя, проблем със светлините, радиостанции и тетри, отказване на екраните с дни, изключване на скоростите по време на движение! Това са само малка част от неприятностите, които сполитат полицаите по време на тяхната работа и така се рискува не само здравето, но и животът им. Бившият вътрешен министър и настоящ съветник на Румен Радев Пламен Узунов, който от две години е под крилото на президента в \"Дондуков\" 2, е пряко отговорен за сделката, тъй като по това време е шеф на МВР. Ведомството е пръснало 29 милиона лева за 290 джипа, като допълнително се доплаща и за развалените радиостанции и тетри. Както медията ни разкри В разкритието направено от ПИК и изложената документация ясно се вижда, че вместо качеството на колите, най-солидният аргумент на правителството на Радев изведнъж става цената, тъй като именно тази компания предлага най-ниската такава. Така се изключва всякаква възможност някоя от другите 10 компании, подали заявление да спечели солидната поръчка. Именно затова се появиха съмнения, че критериите са нагласени така, че да се определи предварително печелившия, което пък е станало причина ОЛАФ да започне разследване на поръчката. Още по онова време експерти са на мнение, че джиповете не са качествени, което в последствие се отразява и на работата на служителите. Според информацията, предоставена от МВР след запитването на ПИК голяма част от доставените коли започват да дават дефектите съвсем скоро след влизането им в експлоатиция. Джиповете имат проблеми при запалването, често аварират, имат проблеми с имобилайзерите, лющи се боята, не малки са проблемите и по ходовата част. Дефектиралите автомобили, за които са похарчени 29 милиона лева без ДДС след конкурса, проведен от кабинета на Румен Радев, пък са доставени от фирмата на Гриша Ганчев. \"Българска автомобилна индустрия\" се появява у нас след не едно и две прехвърляния, а собственик на активите е \"Литекс моторс\", контролирана именно от Гриша Ганчев. Видно от договорите под тях стои името на Андон Димитров, който е основно лице във всички бизнеси на Гриша Ганчев. Името на Андон Димитров може да бъде видяно в следните фирми: Литекс Комерс, Футболен клуб Литекс - Ловеч, Евроком България, Централна автогара, Литекс моторс АД, Галоп Гембъл ЕАД, Литекс бус ЕАД, Анди пропърти ЕООД, Утотърсии България ЕАД, Баховица индустриален парк ЕАД. Друга тема е как дружеството на Гриша Ганчев \"Литекс моторс\", обявено в несъстоятелност, дължи 57 милиона лева на фалиралата КТБ, е допуснато от кабинета на Радев за участие в толкова солидна обществена поръчка. Според официални данни фирмата е сред най-големите длъжници, а след редица цесии, задълженията бяха изчистени. Синдиците на КТБ заведоха дела срещу тези цесии с искане съдът да ги обяви за невалидни. Сподели:", "date": "2019.04.29", "title": "САМО В ПИК: Кабинетът на Радев хвърлил 29 млн. лв. за трошки от Гриша Ганчев - ето какви дефекти дават уж скъпите джипове от сделката, разследвана от ОЛАФ (ДОКУМЕНТИ)"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B7%D0%B0%D0%B5%D0%B2-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news837684.html", "text": "В своето писмо Борисов изразява увереността си, че той заедно с македонския премиер, с още по-голяма сила ще насочат добротата, любовта и смирението към ползите от съвместната работа за европейското бъдеще на двете братски страни. \"Пожелавам мирни и красиви празници на гражданите на приятелска България и нека любовта и милосърдието, на които ни учи този празник, станат наш начин на живот”, се казва в поздравлението на Заев до Борисов. По повод великденските празници премиерите на Република Северна Македония и Република България – Зоран Заев и Бойко Борисов си размениха писма с поздравления и пожелания за просперитет между братските народи на двете страни. Заев подчертава в писмото си до Борисов, че историческата прилика, която е основа за приятелството на двата народа е възможност да се въплъти силен ангажимент и искрена любов между двете страни и насърчаване на благосъстоянието на гражданите им. Сподели:", "date": "2019.04.29", "title": "ЕКСКЛУЗИВНО В ПИК: Борисов поздрави Заев за Великден"}
{"url": "https://pik.bg/%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%B8%D0%BB%D0%BD%D0%BE-%D0%BB%D1%8F%D1%82%D0%BE-news837577.html", "text": "В Приморско вече започнаха с подготовката за предстоящия летен сезон. Поради тази причина Общинският съвет вече гласува от 15 май забрана на строителните дейности, съобщава БНР. Само преди месец общинските съветници в Приморско единодушно приеха декларация срещу изграждането на ферми за черна мида и скариди на две места край Китен. Мотивът им беше, че подобно инвестиционно намерение ще повлияе негативно на туризма в общината. Сподели:", "date": "2019.04.29", "title": "В Приморско очакват силно лято"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BE%D1%82-%D0%BB%D0%B5%D0%B2%D1%81%D0%BA%D0%B8-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%B7%D0%B0-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2---%D0%B5%D1%82%D0%BE-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-news837710.html", "text": "Георги Дерменджиев вече не е треньор на \"Левски\". Столичният гранд потвърди, че се разделя със специалиста само 98 дни, след като го назначи на мястото на Славиша Стоянович. До края на сезона начело на \"сините\" ще бъде Георги Тодоров. Незаводолителните резултати на тима в последно време са довели до уволнението на Дерменджиев, пишат от клуба на официалния си сайт. \"Левски\" се раздели с треньора Георги Дерменджиев. В плановете на ръководството на \"Левски\" влизаше дългосрочно сътрудничество с наставника. Причината обаче, поради която това няма как да се случи, е незадоволителното представянето на отбора в последно време. Загубата и представянето в последния шампионатен мач на стадион \"Виваком Арена Георги Аспарухов\" срещу \"Берое\" наложиха спешните мерки, за да може тимът да бъде стабилизиран в оставащите срещи от плейофите в Първа Професионална Лига. ПФК \"Левски\" благодари на Георги Дерменджиев за работата му и му пожелава бъдещи професионални успехи. Георги Тодоров ще води отбора до края на сезона, като негов помощник-треньор ще бъде Красимир Петров. Останалите треньори от щаба на Георги Дерменджиев запазват постовете си и ще помагат на временния старши треньор Георги Тодоров.\", се казва в съобщението на \"Левски\". Уволнението на Дерменджиев идва няколко дни след поредната силна доза спекулации, че Петър Хубчев ще поеме тима от \"Левски\" от новия сезон. Сподели:", "date": "2019.04.29", "title": "ОФИЦИАЛНО: От Левски потвърдиха за раздялата с Дерменджиев - ето причината"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D1%81%D0%B5%D1%87%D0%B5-%D0%B1%D0%B0%D0%B1%D0%B0%D0%B8%D1%82%D0%B8%D1%82%D0%B5-%D0%BE%D1%82-%D0%BA%D1%83%D0%BA%D0%BB%D0%B5%D0%BD---%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0-news837709.html", "text": "От Районната прокуратура в Пловдив съобщиха, че петима души, които са участвали в мелето в Куклен, ще бъдат задържани днес за срок от 72 часа с постановление на прокурор. В момента привличат като обвиняеми 40-годишна жена за хулиганство с изключителен цинизъм, 22-годишен мъж за хулиганство, за нанасяне на лека телесна повреда на полицейски служител при изпълнение на служебните му задължения и за унищожаване на предно обзорно стъкло на патрулен автомобил на ОДМВР-Пловдив. Освен тях задържани са и 25-годишен мъж за хулиганство и унищожаване на предно обзорно стъкло на патрулен автомобил, 16-годишно момче за хулиганство и унищожаване на задно обзорно стъкло на патрулен автомобил и 21-годишен мъж за нанасяне на лека телесна повреда на втори полицейски служител при изпълнение на служебните му задължения. В рамките на 72-часовото задържане ща се преценява за внасяне на искане за мярка \"задържане под стража” в съда. Сподели:", "date": "2019.04.29", "title": "ОТ ПОСЛЕДНИТЕ МИНУТИ: Прокуратурата посече бабаитите от Куклен - остават в ареста"}
{"url": "https://pik.bg/%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BC%D1%83%D0%B7%D0%B5%D0%B9-%D0%BD%D0%B0-%D0%B1%D0%B0%D0%B9-%D0%B3%D0%B0%D0%BD%D1%8C%D0%BE-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D0%BC%D1%83-%D1%81%D0%B5%D0%BB%D0%BE-news837642.html", "text": "В казанлъшкото село Енина създават първия музей на Бай Ганьо, съобщава сутрешният блок на Нова телевизия. Алековият герой е бил реална историческа личност. Там за първи път може да се види печата на Бай Ганьо от изложението в Чикаго, издирен от неговия наследник, който ще прави музея. Той ще разкаже как Ганьо Сомов, който е бил известен розотърговец, успява да убеди големи държави да признаят България след Съединението. „Бай Ганьо е споменат за първи път в „До Чикаго и назад” – разказва Румен Сомов, наследник на розотърговеца Ганьо Сомов и инициатор за създаването на музея. - Там  е споменат от Алеко Константинов като бай Ганьо Сомов. Той е роден в село Енина. Това е родното място на прототипа на станалия толкова известен герой. Той е присъствал в Чикаго в един от павилионите, които представят български стоки”. Сподели:", "date": "2019.04.29", "title": "Създават музей на Бай Ганьо в родното му село"}
{"url": "https://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D1%83%D1%81%D0%BA%D0%BE%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B0%D1%81%D1%82%D0%B5%D0%B6-%D0%BD%D0%B0-%D1%81%D0%B0%D1%89-%D0%B4%D0%BE-%D0%BD%D0%B0%D0%B4-3-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8-news837645.html", "text": "Икономическият растеж на САЩ се е ускорил изненадващо силно през първото тримесечие на настоящата година благодарение на доста по-голям по обем експорт и на силен ръст на бизнес запасите (б.р. непродадените стоки). Това става ясно от  експресни данни на Департамента за търговия, цитирани от световните агенции и БНР. В същото време обаче се забави рязко растежът на потребителските разходи, както и на бизнес разходите за софтуер, оборудване и развитие, което предполага, че изненадващо силната икономическа експанзия в началото на годината може да се окаже само временно явление. Растежът на американската икономика през първото тримесечие на 2019 година се подобри рязко до 3,2 процента на годишна база от 2,2 процента в края на предходната година при очаквания на финансовите пазари за доста по-скромно повишение на БВП с 2,3 на сто. Изключвайки обаче международната търговия, бизнес запасите и държавните разходи, водещата икономика в света се разшири в началото на годината с едва 1,3 процента, отбелязвайки най-слабо повишение от второто тримесечие на 2013 година и след като през последните три месеца на предходната година това мерило за вътрешното потребление отбеляза растеж от 2,6 на сто. Важна подкрепа за на пръв поглед доста силния икономически растеж през първите три месеца на 2019 година оказа износът, който нарасна с 3,7 процента при рязко свиване на вноса също с 3,7 на сто. По този начин доста малкият търговски дефицит добави цели 1,03 процентни пункта към растежа на БВП на САЩ, след като в края на миналата година търговския баланс оказа неутрален ефект върху икономическия растеж. Рязкото увеличаване на стойността на бизнес запасите на непродадените стоки до 128,4 млрд. долара, най-голям обем от второто тримесечие на 2015 година, от 96,8 млрд. долара в края на 2018 година също допринесе за ускоряване на икономическата експанзия през трите месеца до края на март. Част от това повишение се дължеше на слабо търсене на промишлено произведени стоки, особено в автомобилния сектор, което обаче се очаква да окаже негативно влияние върху промишленото производство в бъдеще. Това изненадващо силно нарастване на бизнес запасите допринесе с цели 0,65 процентни пункта към растежа на БВП през първото тримесечие, след като в края на предходната година допринесе с едва 0,13 процентни пункта. Растежът на нежилищните дълготрайни бизнес инвестициите пък се забави до 2,7 процента от 5,4 процента през предходното тримесечие, като бизнес разходите за оборудване се увеличиха с едва 0,2 процента (най-слабо повишение от третото тримесечие на 2016 година), докато разходите за жилищно строителство се свиха с 2,8 процента, отбелязвайки понижение за пето поредно тримесечие. Държавните и щатските разходи нараснаха с цели 3,9 процента след техен спад с 1,3 процента през последното тримесечие на 2018 година, допринасяйки с 0,41 проценти пункта към растежа на БВП с 3,2 процента през първите три месеца на тази година. Негативен фактор обаче е рязкото забавяне на частното потребление, което по принцип формира около две трети от общата икономическа експанзия в САЩ. През първото тримесечие на 2019 година растежът на потребителските разходи се забави рязко до едва 1,2 процента от 2,5 процента в края на предходната година, отразявайки спад с цели 5,3 процента на разходите за стоки с дълготрайна употреба след повишение с 3,6 процента през четвъртото тримесечие а 2108 година. Ценовият индекс на личните потребителски разходи (PCE индекс) нарасна през първото тримесечие с едва 1,4 процента след повишение с 1,9 процента в края на 2018 година. Растежът на основния ценови индекс (основният PCE индекс, изключвайки волатилните цени на храни и енергия), който се следи внимателно от Фед като мерило за инфлацията, пък се забави рязко до 1,3 процента от 1,8 процента през предходното тримесечие. Това забавяне на инфлацията е в подкрепа на прекратената от страна на Фед политика на постепенно затягане (повишаване) на основните лихвени ставки. Солидният растеж на БВП през първото тримесечие обаче може да парира и появилите се в последно време спекулации за предстоящо до края на годината намаляване на нивото на федералната фондов лихва. Сподели:", "date": "2019.04.29", "title": "Изненадващо ускоряване на икономическия растеж на САЩ до над 3 процента в началото на годината"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%B5%D0%BD-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D0%B1%D0%B0%D1%88%D0%B0%D1%80-%D1%80%D0%B0%D1%85%D0%B0%D1%80-%D1%80%D0%B0%D0%B7%D0%B1%D0%B8%D0%BB-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D0%B8%D0%B2%D1%88-%D0%BC%D0%BE%D0%B4%D0%B5%D0%BB---%D0%B3%D0%B5%D0%BD%D0%B0%D0%B4%D0%B8%D0%B9-%D0%BD%D0%B8%D0%BA%D0%BE%D0%B2-%D1%81%D0%B5-%D0%BE%D1%82%D1%8A%D1%80%D0%B2%D0%B0--news837014.html", "text": "Башар Рахал е разбил семейството на един от най-успешните родни модели - Генадий Ников. До скоро той е бил официален съпруг на настоящата любовница на актьора - Райна Караянева. \"Разделих се с Райна Караянева! Чак тази година успяхме да се разведем. Това, че тя живее с Башар Рахал, е обществена тайна и отдавна се случи. Предвид стеклите се обстоятелства, няма и как да съм в добри отношения с него\", заяви пред вече бившият мъж на моделката. Че Райна живее с Рахал стана окончателно ясно през февруари по време на участието й в \"Черешката на тортата\". Красавицата приготви вечерята за своите гости от кухнята на Башар. Той няколко пъти е показвал помещението за готвене в няколко предавания и реклами. Чувствата между Бахар и бившата моделка на \"Ивет фешън\" пламнали покрай общата им работа в \"Ботария България,\" на която актьорът стана водещ през 2016 г. За него не се знае дали официално е разделен със съпругата си Калина, която остана да живее в САЩ с двете им дъщери. В началото Рахал поддържаше версията, че между него и жена му всичко е наред, просто са модерно семейство и всеки работи по проектите си, но са заедно, макар и на хиляди километри един от друг. Когато актьорът се запозна с Райна Караянева обаче тя все още е омъжена за Генадий Ников, който също като нея е бивш модел. Семейството държи собствено студио за спининг, в което работи като инструктори. Клюката гласи, че Райна се е развела с него именно заради задълбочилите се отношения с Башар. Двойката обича да се отдава на пътешествия и кулинарни глезотии. През януари бяха в Тайланд, откъдето моделът споделяше спиращи дъха снимки, видимо много щастлива. \"Да, с бившия ми съпруг сме разведени. Не мога да коментирам еднолично Башар!\", кратко заяви Караянева за новата си връзка. Сподели:", "date": "2019.04.29", "title": "ЛЮБОВЕН ТРИЪГЪЛНИК: Башар Рахар разбил семейството на бивш модел - Генадий Ников се отърва от жена си Райна Караянева чрез съда (СНИМКИ)"}
{"url": "https://pik.bg/%D0%BD%D0%B0%D0%B4-300-%D0%B4%D1%83%D1%88%D0%B8-%D0%BE%D1%82-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D1%81%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8-%D0%BE%D1%82-%D0%BF%D1%80%D0%B5%D1%83%D0%BC%D0%BE%D1%80%D0%B0-news837653.html", "text": "Над 300 души от изборната администрация в Индонезия са починали от преумора след дълги часове ръчно преброяване на милиони бюлетини. Това съобщи представител на властите, цитирани от ДПА и „Ройтерс”, на които се позовават от БНР. На 17 април за пръв път в страната с 260 милиона население имаше избори едновременно за президент, парламент и за регионални законодателни органи, с цел икономии на разходи. Централната избирателна комисия беше остро критикувана заради нарастващите смъртни случаи и над 2 000 заболели в резултат от вота. Преброяването на гласовете трябва да приключи на 22 май, когато ще бъдат обявени и резултатите. Сподели:", "date": "2019.04.29", "title": "Над 300 души от изборната администрация в Индонезия са починали от преумора"}
{"url": "https://pik.bg/%D0%BD%D0%BE%D0%B2%D0%BE-20-%D1%85%D1%83%D0%B1%D1%87%D0%B5%D0%B2-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B0%D0%B2%D0%B0-%D0%BE%D1%82-%D0%BB%D0%B5%D0%B2%D1%81%D0%BA%D0%B8-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news837715.html", "text": "Петър Хубчев заминава за Германия. Селекционерът на националния отбор, който вече е депозирал оставката си, с цел овакантяването на тази своя позиция, е бил забелязан от емблематичен немски клуб, предава топспорт.бг. Считано към настоящия момент, съставът заема четвъртата позиция в класирането на Втора Бундеслига, като се бори за промоция в елита на страната. В последния си двубой от шампионата единайсеторката отстъпи пред Унион (Берлин), но въпреки това е с равен точков актив с третия в класирането и е само на пункт от втория тим в таблицата. Така Левски получава солиден конкурент в опита си да привлече Хубчев на треньорския пост в клуба, след като Георги Дерменджиев бе освободен днес. Сподели:", "date": "2019.04.29", "title": "НОВО 20: Хубчев се отдалечава от Левски, заминава за Германия"}
{"url": "https://pik.bg/%D0%BF%D0%B8%D1%80%D0%BE%D0%B3%D0%BE%D0%B2-%D0%BF%D0%BE%D0%B4-%D0%BF%D0%B0%D1%80%D0%B0-%D0%BE%D0%BA%D0%BE%D0%BB%D0%BE-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news837643.html", "text": "Екипите на „Пирогов” отчитат тежки дежурства в дните около Великден. От 26 април до този момент в Спешното отделение на университетската болница са потърсили помощ 1800 души. От тях за лечение се налага да останат 260. Пациентите без здравни осигуровки, настанени за лечение в „Пирогов” са 15. Университетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. Доста натоварено е било и дежурството в уникалното за България детско спешно отделение , съобщиха от болницата. През него са преминали над 520 деца , на 50 от тях се е наложило да останат за лечение в „Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните спешни кабинети и клиники. В тях са постъпили сложни медицински случаи от София и страната. През спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина. Сподели:", "date": "2019.04.29", "title": "\"Пирогов\" под пара около Великден"}
{"url": "https://pik.bg/%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D0%B0%D1%89-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%87%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%BA%D0%B8%D1%82%D0%B0%D0%B9-%D1%81%D0%B0-%D0%B2-%E2%80%9E%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%B5%D1%82%D0%B0-news837656.html", "text": "Американският финансов министър Стивън Мнучин заяви, че търговските преговори между САЩ и Китай  \"навлизат в последните си етапи\", съобщава \"Ню Йорк Таймс\", цитирани от БНР. Мнучин уточни, че предстои още работа, тъй като преговорите се приближават към момент, когато или ще бъде сключено търговско споразумение, или разговорите ще приключва без сделка. \"Мисля, че и двете страни имат желание да постигнат споразумение\", подчерта Мнучин. Министърът на финансите и търговският представител на САЩ Робърт Лайтхайзър трябва да посетят Пекин на 30 април, за да подновят преговорите с официалните китайски представители. В края на предходната работна седмица американският президент Доналд Тръмп заяви, че неговият китайски колега Си Дзинпин ще посети \"скоро\" Белия дом, но без да сигнализира кога по-точно може да се проведе подобна среща. Според китайската преса, в лицето на South China Morning Post, подобна визита може да бъде осъществена в началото на юни, когато Си Дзинпин и Доналд Тръмп евентуално ще подпишат търговското споразумение между двете водещи световни икономики. Китайското официално издание цитира свои източници, според които Си Дзинпин е готов да отпътува за Вашингтон веднага щом двете държави постигнат окончателна търговска сделка. Президентът на Световния икономически форум (WEF) Борге Бренде пък изрази увереност, че САЩ и Китай са \"доста близо до момента, в който ще има съществен пробив\" в търговските преговори. В интервю за бизнес телевизията CNBC той посочи, че е в интерес на двете най-големи икономики в света \"да намерят решения по важните търговски въпроси\", което означава, че и двете страни ще трябва да \"покажат гъвкавост в преговорите\". Ако те успеят да се споразумеят, това ще \"добави допълнителен растеж към глобалната икономика\". Сподели:", "date": "2019.04.29", "title": "Финансовият министър на САЩ се похвали, че търговските преговори с Китай са в „последен етап”"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D1%80%D0%B0%D0%BC%D0%B0-%D1%81-%D0%BC%D1%8A%D0%B6%D0%B0-%D0%BD%D0%B0-%D0%B0%D0%B4%D0%B5%D0%BB%D0%B8%D0%BD%D0%B0-%D1%80%D0%B0%D0%B4%D0%B5%D0%B2%D0%B0-news834815.html", "text": "Аделина Радева изживяла тежка семейна драма покрай влошеното здраве на мъжа си Борис. Режисьорът на мюзикъла „Оркестър без име“ закъсал с очите и се наложило да се подложи на интервенция, която да отстрани проблема. Мъжът на журналистката се доверил на специалистите в Александровска болница, като постъпил в очната клиника на болничното заведение. Благодарение на факира д-р Яни Здравков съпругът на Аделина успял да си оправи зрението. Самият Борис призна, че проблемът му наистина не е бил за подценяване и е минавал за сериозен, като сподели, че лекарите в Александровска болница са сътворили същинско чудо с него. Макар да бил куражлия и да не давал вид на много притеснен, жена му треперела от нерви, докато лечението не приключило. Аделина била чувствителна на тема здраве още откакто родила сина си. Появата на момченцето е най-радостният и най-трудният момент за тв водещата, защото то било поставено в кувьоз. Оттогава Радева треперела над най-близките си и дори обикновените им настинки я вкарвали в паника. Голяма опора за пореден път ѝ бил Виктор Николаев, който преди време премина през идентична ситуация. При нелеп инцидент жена му Людмила падна и си счупи ръката, а на водещия му се наложи да влезе в обувките на неин личен асистент, да поеме изцяло домакинството и да се грижи за дъщеря им Дара, като я води и взима от училище ежедневно. На Виктор и Аделина им минавала през ума мисълта, че са станали жертва на проклятие, защото в последно време не им вървяло изобщо в личен план. Самият Николаев преди няколко месеца бе хоспитализиран заради проблеми с бъбреците и се подложи на операция, която от дълго време отлагал. Възвръщането на силите му и вдигането на крака обаче му отне месец, в който той не беше на работа, а Аделина водеше предаването сама. Колегата ѝ обаче ѝ върнал жеста, като веднага ѝ предложил да си вземе отпуск, когато тя му споделила, че мъжът ѝ има проблеми от здравословно естество. Сподели:", "date": "2019.04.29", "title": "САМО В ПИК И \"РЕТРО\": Драма с мъжа на Аделина Радева"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D0%B8%D0%B7%D0%BF%D1%8A%D0%B4%D0%B8-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D1%81%D0%BD%D0%B8%D0%BC%D0%BA%D0%B0-news833014.html", "text": "Нов семеен конфликт разтърсил дома на Гала. Тв водещата изострила отношенията си с единствената си щерка Мари, която е напът да я сроди с нейната бивша колежка и добра приятелка Деляна Маринова – Джуджи. Известно е, че от няколко години дъщерята на Гала и синът на Джуджи са влюбена двойка. Мари и Константин се познавали от деца покрай дружбата и съвместния професионален път на майките си, но едва след като преминали 20-те години, се преоткрили като мъж и жена. И двете водещи подкрепяли връзката им, но Гала започнала да гледа изпод вежди щерка си, защото непрекъснато с гаджето ѝ киснели и денем, и нощем в нейния апартамент. Жилището на блондинката, намиращо се на столичния бул. „България“, се оказало твърде тясно за нея, Стефан, дъщерята на Стефан от първия му брак, Мари, любимия ѝ, майката на Гала и семейната им котка. Тв звездата нямала никакво лично пространство, не можела да се подготвя за ефир на спокойствие, а от стълпотворението в дома ѝ страдал и интимният аспект на живота ѝ със Стефан. Така тя се принудила да постави пред Мари въпроса за изнасянето ѝ. Девойката нямала никакво намерение да се чувства длъжна на майка си дълго време и веднага се задействала в изнамирането на любовно гнездо само за нея и Константин. От седмица насам те се хвалели, че вече са новодомци и в момента в апартамента им течал трескав ремонт, като интериорът правели изцяло по свой вкус. Не е ясно обаче от чий родител младежите са успели да изпросят пари за жилището. Не е тайна, че Гала е сред най-високоплатените тв кадри у нас, а таткото на Мари и бивш мъж на водещата е крупен бизнесмен. От друга страна, Константин също е потомък на богато семейство, тъй като съпругът на Джуджи, макар и встрани от медийния фокус, е известен в бизнес средите милионер. „Мари е изключително момиче. Тя е на 22 години, но е още дете, чиста душа. Много съм щастлива, че със сина ми са гаджета и се обичат. С Гала не си говорим за сватба, тъй като децата ни са много малки още. Що се касае за внуците, съм казала, че тя ще ги гледа, защото аз съм звезда, а и имам планове да ходя в Холивуд“, каза неотдавна с типичното си чувство за хумор Джуджи, която известно време бе сърдита на кандидат-сватята си, че не се застъпила за нея, когато я изгониха от екипа на „На кафе“. Сподели:", "date": "2019.04.29", "title": "САМО В ПИК И \"РЕТРО\": Гала изпъди дъщеря си (СНИМКА)"}
