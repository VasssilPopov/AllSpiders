{"url": "https://pik.bg/%D0%BA%D0%BE%D0%BB%D0%BA%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%8F%D0%B4%D0%B5%D0%BC-%D0%B7%D0%B0-%D0%B4%D0%B0-%D1%81%D0%BC%D0%B5-%D0%B7%D0%B4%D1%80%D0%B0%D0%B2%D0%B8-news823768.html", "text": "За да сме здрави трябва да се храним разнообразно, пълноценно и балансирано. Понякога това е трудно постижимо поради професионалните ни ангажименти, финансови проблеми или защото се храним с консервирана и преработена храна. Счита се, че за да покрие физиологичните си потребности от хранителни вещества, един здрав възрастен човек трябва да приема определено количество храна. Ето съветите на диетолозите: За да доставим на организма нужното количество желязо и цинк, около половината от протеиновия прием за седмицата трябва да идва от бяло месо или риба. Препоръчителното количество червено месо седмично е една порция от около 120-150 г месо. Белите меса са по-леки и могат да се консумират малко по-често. Пилешко , заешко или пуешко месо може да се консумира 2-3 пъти на седмица. Диетолозите препоръчват всеки ден да хапваме поне три порции пълнозърнести храни Те са задължителни за всяко здравословно меню. Богати са на елементите фосфор, калий, калций, желязо, селен и витамини от група В. Някои наричат бобовите храни „суперхрани“ , защото те са богати на протеини и имат качества, които подсилват нашия организъм и го правят по-устойчив на различни заболявания. Те са богати на фибри и помагат на човек да се чувства сит по-дълго време. Препоръчително е да се хапват два пъти седмично по 200-300 грама. Рибата е една от най-полезните храни и трябва да присъства в менюто ни поне два пъти седмично . За да е здрав човек е необходимо да яде не по-малко от пет порции на ден. Диетолозите по целия свят са единодушни за едно – плодове и зеленчуци трябва да се хапват ежедневно . Спор по темата, че яйцата са хранителни и полезни няма. Според лекарите три яйца на ден са напълно безопасно количество за здрави хора. Мазнините имат лоша репутация и много хора, опитващи се да се хранят здравословно, правят всичко възможно да ги елиминират от менюто си. Истината е, че телата ни се нуждаят от мазнини, за да функционират правилно. Диетолозите препоръчват да се приемат около 60 - 80 грама мазнини на ден или около 1грам на килограм телесно тегло. Сподели:", "date": "2019.03.03", "title": "Колко трябва да ядем, за да сме здрави"}
{"url": "https://pik.bg/%D1%81%D0%BC%D1%8F%D1%85-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F---%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B8%D1%82%D0%B5-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D0%BE%D0%BB-%D1%81%D0%B0-news823840.html", "text": ". \"Тоалетните за трети пол са за мъже, които още не знаят дали трябва да седят, или да са изправени, докато пикаят\", заяви тя в сатирична реч, част от карнавални празненства. В нея тя определи и правителството в Берлин като мекушави пиячи на лате макиато. Думите й бяха посрещнати със смях от публиката, събрала се в югозападния град Щоках в четвъртък вечерта. Но видеозапис на речта й предизвика гняв през уикенда. \"Още един ден, в който се подиграваме на различните. Толкова ли е трудно да се произнесе забавна реч, без да се подиграваме на малцинствата?\", запита в Туитър депутатът-гей Йенс Бранденбург, който се изявява като говорител на либералните Свободни демократи по проблемите на ЛГБТ общността. Германски онлайн портал пък публикува статия за речта и последвалите я критики онлайн срещу Крамп-Каренбауер, цитирайки депутата от \"Зелените\" Свен Лехман: \"Наистина ли мислите, че има нужда да пускате изтъркани шеги на гърба на интерсексуалните и транссексуалните?\", попита засегнатият джендър. През 2015 г. Крамп-Каренбауер вече беше подложена на подобни критики. Тогава тя сравни гей браковете с кръвосмешение. От януари германците имат правото да се регистрират като принадлежащи към \"третия пол\", припомня пък агенция ДПА. Лидерката на германския Християндемократически съюз (ХДС) Анегрет Крамп-Каренбауер, смятана за възможна бъдеща канцлерка, беше подложена на критики от немски джендъри заради шеговити забележки, предава ДПА Сподели:", "date": "2019.03.03", "title": "СМЯХ В ГЕРМАНИЯ - Наследничката на Меркел с брутална подигравка: Тоалетните за трети пол са за мъже, които не знаят дали ще седят или ще са прави"}
{"url": "https://pik.bg/%D0%BE%D1%80%D0%B1%D0%B0%D0%BD-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%BE%D0%B2%D1%82%D0%BE%D1%80%D0%B8-%D1%81-%D0%BE%D1%89%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D1%81%D0%B8%D0%BB%D0%B0-news823775.html", "text": "Унгарският премиер Виктор Орбан смята, че мигрантската криза в Европа може да се повтори с още по-голяма сила и че миграционните въпроси трябва да се решават не от Европейската комисия, а от нов орган с участието на вътрешните министри на страните от Шенгенското пространство. \"Всичко, което наблюдавахме от 2015 г., ще се случи отново с по-голяма сила\", каза Орбан в публикувано днес интервю за германския в. \"Велт\", цитирано от ТАСС. Той призна, че между властите на Унгария и Германия съществуват разногласия по въпросите на миграцията. \"Охлаждането в политическите отношения възникна единствено заради миграцията. Ние настояваме на правото на самоотбрана на всяка нация, германците следват друга философия\", каза Орбан. Според унгарския премиер трябва по модела на Еврогрупата да се създаде съвет на вътрешните министри на страните, между които няма граничен контрол, съобщава БТА. \"Вътрешните министри на страните от Шенгенското пространство трябва да създадат силен орган, където може да се решават съответните въпроси, както го правят експертите, а не политиците\", заяви Орбан. Той също така заяви, че властите на Унгария ще продължат кампанията на разпространяване на плакати с ликовете на председателя на Европейската комисия Жан-Клод Юнкер и на финансиста Джордж Сорос, придружени от надписи като \"Те искат да въведат задължителни квоти за разселване на мигранти\", \"Те искат да отслабят държавите от ЕС\" и \"Кой знае какво още готви Брюксел?\" Орбан съобщи, че скоро ще се появят и плакати с лицето на първия заместник-председател на Европейската комисия Франс Тимерманс. Тази кампания протича в Унгария преди изборите за Европейски парламент през май. Сподели:", "date": "2019.03.03", "title": "Орбан: Мигрантската криза в Европа може да се повтори с още по-голяма сила"}
{"url": "https://pik.bg/%D0%BF%D0%B5%D1%82-%D0%B4%D0%B5%D1%86%D0%B0-%D1%81%D0%B0-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D1%80%D0%B0%D0%BA%D0%B5%D1%82%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D0%B9%D0%B5%D0%BC%D0%B5%D0%BD%D1%81%D0%BA%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-news823777.html", "text": "Пет деца бяха убити при ракетно нападение в йеменската провинция Ходейда, въпреки влязлото в сила преди два месеца примирие, съобщиха ООН и йеменски източници, цитирани от „Франс Прес” и „Дарик”. Според информацията, децата били на възраст между 6 и 10 години. Местните жители приписват на бунтовниците хуси нападението, извършено в окръг Тухайта, в южната част на провинция Ходейда, която е под контрола на правителството. Фондът на ООН за децата (УНИЦЕФ) посочи в комюнике, че петте деца били убити в четвъртък, докато си играели. В комюникето не се посочват извършителите на нападението. Сподели:", "date": "2019.03.03", "title": "Пет деца са убити при ракетно нападение в йеменска провинция"}
{"url": "https://pik.bg/%D1%81%D0%BF%D0%B8%D1%80%D0%B0%D1%82-%D1%82%D0%B8%D1%80%D0%BE%D0%B2%D0%B5%D1%82%D0%B5-%D0%BF%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D1%83%D1%82%D1%80%D0%B5-%D0%BE%D1%82-14-%D0%B4%D0%BE-20-%D1%87%D0%B0%D1%81%D0%B0-news823776.html", "text": "Движението на камионите над 12 тона по автомагистралите и най-натоваренитe пътища се ограничава от 14.00 ч. до 20.00 утре - 4 март, съобщиха от Агенция \"Пътна инфраструктура\". Целта е повишаване на безопасността и увеличаване на пропускателната способност на инфраструктурата в края на почивните дни. От Агенцията апелират шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата, посочват от пътната агенция. Съвместната заповед за спиране на движението на камионите над 12 тона е на АПИ, ГД \"Национална полиция\" и ИА \"Автомобилна администрация\". Тя предвижда ограничаване на движението по следните участъци от републиканската мрежа: автомагистралите; с. Ребърково - Ботевград, като движението се пренасочва по пътя Ребърково - Своге - Софийски околовръстен път в посока София; Благоевград до ГКПП \"Кулата\"; п. в. \"Коритна\" - Велико Търново - Шумен; Русе - Велико Търново; ГКПП \"Калотина\" - София; Варна - Бургас; Околовръстен път на София; Бургас - Царево. Забраната не важи за коли, превозващи бързоразвалящи се хранителни продукти и товари на температурен режим, живи животни и опасни товари. В пиковите часове заради интензивният трафик е възможно по-бавно предвижване в района на тунел \"Витиня\" на АМ \"Хемус\", където движението се осъществява двупосочно в тръбата за Варна, както и на пътя Ботевград - София, в участъка при 210-ти км, в прохода \"Витиня\", където движението се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение. За улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по първокласния път. Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\" (в участъка с предишно наименование АМ \"Люлин\"). Сподели:", "date": "2019.03.03", "title": "Спират тировете по магистралите утре от 14 до 20 часа"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BC%D0%B0%D1%81%D0%BE%D0%B2%D0%BE-%D0%B1%D1%8F%D0%B3%D1%81%D1%82%D0%B2%D0%BE---%D0%B1%D0%B4%D0%B6-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%BC%D0%B0%D1%88%D0%B8%D0%BD%D0%B8%D1%81%D1%82%D0%B8-%D1%89%D0%B5-%D1%81%D0%BF%D1%80%D0%B0%D1%82-%D0%BB%D0%B8-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-news823794.html", "text": "Машинисти напускат масово БДЖ-Пътнически превози, научи ексклузивно ПИК. Причината за тази мярка е, че локомотивните машинисти и помощник-машинисти отиват на работа в софийското метро. Естествено за по-високо заплащане. \"Сега напуска една група, а през май ще стане още по-страшно, защото ще напуснат още цели 20 души\", оплака се машинист от депото в София, който работи в бързия график, обслужващ пътническите влакове. \"Ръководството не прави нищо, за да спре или компенсира по някакъв начин тази миграция. Мислят си, че като взимаме повече пари с извънредния труд и километрите всичко ще е наред и ще си налягаме парцалите\", продължи още той. По думите му, опасността да бъдат спирани и отменяни влакове, е съвсем реална, защото депото в София обслужва най-много пътнически влакове от различни категории по линиите в страната. Всъщност, разликата в заплащането не е чак толкова голяма, обясни още той. Става въпрос за 400 лв., които обаче към момента от БДЖ не могат да си позволят да дадат като вдигане на заплати. Друга причина са и по-редовните почивки, както и липсата на извънреден труд, какъвто локомотивният персонал е принуден да дава и сега заради липсата на кадри. В момента месечно на един локомотивен машинист в БДЖ-Пътнически превози му се събират около 21-22 работни дни. \"Не можем да си видим семействата. От една повезка отиваме на друга, не се издържа вече\", описа още сериозността на ситуацията в националния железопътен превозвач той. Сподели:", "date": "2019.03.03", "title": "САМО В ПИК: Масово бягство - БДЖ остава без машинисти, ще спрат ли влаковете"}
{"url": "https://pik.bg/%D0%BC%D1%8A%D0%B6%D1%8A%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BF%D1%80%D0%BE%D1%84-%D0%B8%D0%B2%D0%BE-%D0%BF%D0%B5%D1%82%D1%80%D0%BE%D0%B2-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D0%BC%D1%8A%D1%82-%D1%89%D0%B5-%D1%81%D0%BF%D0%B0%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news823740.html", "text": "Проф. д-р Иво Петров беше обявен за \"Мъж на годината\" за 2018 г. на церемонията по раздаването на ежегодните награди на Дарик радио. Той беше номиниран заради спасяването на пациент с разкъсана аорта при безкръвна операция. За първи път в света медикът постави стент в такъв рисков случай. Пред Нова телевизия професорът поздрави всички българи по повод националния ни празник. „Това е един момент, когато трябва да си спомним за хората, дали живота си, за да я има днес България. За мен беше пародоксално, че пак се повдигна спорът дали Левски е светец или не. Повече от ясно е, че това е нашият светец. Васил Левски ни е показал правия път”, каза проф. Иво Петров. И допълни, че в кабинета му има няколко исторически елемента. „Имам слабост към историята. Закачил съм карта на военните успехи на България, която ми е скъп подарък. Имам и сабя, която е участвала в Балканската война, както и копие на портрет на Левски”, сподели медикът. По думите му патриотизмът ще спаси България. „Смятам, че трябва да бъдем изявени патриоти, защото иначе перспективата за България няма да е добра. Демографската криза у нас е катастрофална. Наша е отговорността да направим нещо, за да се промени това. Време е да спрем да се оплакваме. Трябва да направим всичко възможно България да върви нагоре”, каза още докторът. Сподели:", "date": "2019.03.03", "title": "Мъжът на годината проф. Иво Петров: Патриотизмът ще спаси България"}
{"url": "https://pik.bg/%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-%D0%B2-%D1%8E%D0%B6%D0%B5%D0%BD-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B2%D0%B7%D0%B5%D1%85%D0%B0-20-%D0%B6%D0%B5%D1%80%D1%82%D0%B2%D0%B8-news823774.html", "text": "20 души са загинали в Южен Афганистан в резултат на наводнения, предизвикани от проливните дъждове над тази част на страната, съобщава „Асошиайтед Прес”, цитирана от „Газета”. Агенцията се позовава на данни от Хуманитарната агенция на ООН. Уточнява се, че наводнението е засегнало провинция Кандахар. Отбелязва се, че още най-малко десет души, сред които и деца, се водят безследно изчезнали. В резултат на стихията са пострадали около 2 000 жилища. Сподели:", "date": "2019.03.03", "title": "Наводнения в Южен Афганистан взеха 20 жертви"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-%D1%81%D0%BF%D0%B8%D0%BF%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%81-%D0%BD%D0%B5%D1%80%D0%B5%D0%B4%D0%BE%D0%B2%D0%B5%D0%BD-%D0%BC%D0%BE%D1%82%D0%BE%D0%BF%D0%B5%D0%B4-news823782.html", "text": "15-годишен хлапак от Бяла Слатина подкара нередовен мотопед, но беше спипан от полицията, съобщават от ОД на МВР във Враца, цитирани от „Конкурент”. Нарушението е констатирано на 2 март (събота) около 16:30 часа в Бяла Слатина, след като автопатрул спира за проверка превозното средство „Кимко“. Мотопедът нямал нито номера, нито бил регистриран някъде, нито се знаело кой е собственикът му. На невръстния водач е съставен акт, а по случая е уведомена и районната прокуратура. Образувано е бързо производство. Сподели:", "date": "2019.03.03", "title": "Полицията в Бяла Слатина спипа тийнейджър с нередовен мотопед"}
{"url": "https://pik.bg/%D1%81%D0%BA%D1%8A%D0%BF-%D0%B4%D0%B0%D1%80-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B4%D0%B0%D0%B4%D0%B5-%D0%BD%D0%BE%D0%B2-%D0%B4%D0%B6%D0%B8%D0%BF-%D0%BD%D0%B0-%D0%B4%D0%B5%D1%81%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-news823832.html", "text": "Росен Плевнелиев подарил нов джип „Мерцедес“ за съпругата си Деси Банова, докато майстори от сертифицирания сервиз на немската автомобилна компания ремонтират потрошеното й при скорошна катастрофа на „Цариградско шосе“ возило. От няколко дни знойната синоптичка е зад волана на стилен бял „Мерцедес“ GLK, който временно замества авариралия й джип. Близки до новоизлюпената г-жа Плевнелиева разкриха, че новото й високопроходимо возило е било лично издействано от доскорошния президент на България с официалния вносител на „Мерцедес“. Автодилърите с готовност връчили ключовете на оборотен фирмен джип, който синоптичката ще шпори, докато приключи ремонта на ударената й кола. Само преди година екс държавния глава Росен Плевнелиев брои 150 000 лева за решен в синьо джип „Мерцедес“ GLC с всички предлагани от производителя екстри, с който зарадва любимата си по повод сватбата им. Месеци по-късно – през октомври 2018-а, дългокраката синоптичка роди син на Плевенлиев, а бебето бе кръстено Йоан. За щастие пеленачето не бе с майка си, когато на 8 февруари по обяд нейния джип бе блъснат от микробус на кръстовището на булевардите „Цариградско шосе“ и „Михаил Еминеску“ до Румънското посолство. След удара Деси Банова бе транспортирана до Военна болница заради травми в областта на шията й, предизвикани от отворилия се еърбег на автомобила, преди да бъде изписана часове по-късно след обстойни прегледи. Според КАТ виновен за катастрофата е шофьорът на микробуса, който блъснал отзад Деси Плевнелиева, когато президентската съпруга натиснала спирачки заради светналия в червено светофар. „Джипът на Деси Банова уж е с минимални щети, но ремонтът му ще отнеме поне месец и половина. След удара возилото има проблеми освен с нагънатите ламарини и с елекрониката, както и със задното окачване. Всички щети по колата ще бъдат поети от застрахователната компания“, разказват близки до синоптичката.  Новият временен джип на Деси Банова е далеч по-семпъл от доскорошния й – белия „Мерцедес“ GLK е произведен през 2013 г., разполага с 2-литров двигател и с мощност от 200 конски сили. Заводската му цена е 110 000 лева, но към днешна дата реалната му стойност е двойно по-ниска. След катастрофата, макар и причинена не по нейна вина, Деси Банова не смее да шофира, когато в колата е новородения й син. „Щом Йоан трябва да бъде отведен някъде, семейство Плевнелиеви ползват личен шофьор. Той вече е изцяло на разположение на синоптичката, а на Росен му се налага сам да шофира своя автомобил“, разкриват познати на гламурното семейство. Сподели:", "date": "2019.03.03", "title": "СКЪП ДАР: Плевнелиев даде нов джип на Деси след катастрофата"}
{"url": "https://pik.bg/%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82-%D0%BF%D1%80%D0%B8%D0%BD%D1%83%D0%B4%D0%B5%D0%BD%D0%B8-%D1%81%D0%BC%D0%B5-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BC-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B5%D0%B9-news823781.html", "text": "Британската опозиционна Лейбъристка партия не иска втори референдум за Брекзита, но е принудена да подкрепи такъв заради решението на премиера Тереза Мей да бави топката в преговорите, каза финансовият министър в сянка на лейбъристите Джон Макдонъл, цитиран от Ройтерс. Тази седмица Лейбъристката партия заяви, че би подкрепила втори референдум, за да осуети напускане на ЕС без споразумение или влизане в сила на договореното до момента споразумение на Мей с Брюксел. По-малко от месец преди датата на Брекзита 29 март Мей все още не е получила парламентарно одобрение на споразумението си, предава БТА. \"Принудени сме на това от бавенето на топката от страна на Тереза Мей\", каза Макдонъл за Скай нюз и заяви, че лейбъристите все още работят по приемането на техния алтернативен план за Брекзит. \"Ако не постигнем това, ще трябва да се обърнем отново към народа. Не е това, което искаме, но е това, към което сме принудени\", каза той. Същевременно лейбъристката депутатка Каролайн Флинт заяви, че 60-70 депутати лейбъристи са против втори референдум за Брекзит. Сподели:", "date": "2019.03.03", "title": "Лейбърист: Принудени сме да подкрепим втори референдум за Брекзит заради Мей"}
{"url": "https://pik.bg/%D0%B2-%D0%B8%D0%BD%D0%B4%D0%B8%D1%8F-%D0%B1%D0%B5-%D0%BE%D1%82%D0%BA%D1%80%D0%B8%D1%82-%D0%B7%D0%B0%D0%B2%D0%BE%D0%B4-%D0%B7%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D1%82%D0%B8-%E2%80%9E%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2%E2%80%9D-news823786.html", "text": "Русия и Индия откриха в индийския град Корва завод за производство на автомати „Калашников”, съобщава РИА „Новости”, като се позовава на ръководителя на Федералната служба на Русия за военно-техническо сътдурничество Дмитрий Шугаев. „Днес се проведе церемония по откриването на завод за производство на автомати АК-203 в оръжейното предприятие в град Корва в Индия, в съответствие с по-рано постигната договорка на високо ниво и подписване на междуправителствено споразумение”, заяви Шугаев. Той добавя, че се очаква създаването на над 70 000 автомата с поетапна пълна локализация. Директорът на Федералната служба на Русия за военно-техническо сътдурничество отбеляза, че производството е било организирано в много кратки срокове, което свидетелства за доверието между двете страни и за специалния характер на взаимоотношения „дори по най-чувствителни въпроси на технологично сътрудничество”. Сподели:", "date": "2019.03.03", "title": "В Индия бе открит завод за производство на автомати „Калашников”"}
{"url": "https://pik.bg/%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%B8%D0%B7%D0%B1%D0%B8%D1%85%D0%B0-%D0%BD%D0%B0%D0%B4-20-%D0%BF%D1%80%D0%BE%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8-%D0%B1%D0%BE%D0%B9%D1%86%D0%B8-%D0%B2-%D1%81%D0%B8%D1%80%D0%B8%D1%8F-news823784.html", "text": "Най-малко 21 проправителствени бойци бяха убити днес в сирийската провинция Хама от джихадисти, свързани с Ал Каида, съобщи неправителствена организация, цитирана от „Франс Прес” и „Фокус”. Това е едно от най-кървавите нападения в района от шест месеца, отбелязва агенцията. Атаката била извършена призори в северната част на централната провинция Хама, съседна на провинция Идлиб, от групировката „Ансар ал Таухид”, уточни Сирийският център за наблюдение на правата на човека, базиран във Великобритания. В престрелката били убити и петима от нападателите. Сподели:", "date": "2019.03.03", "title": "Джихадисти избиха над 20 проправителствени бойци в Сирия"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D0%BD%D1%81%D1%83%D0%BB%D1%81%D1%82%D0%B2%D0%BE-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news823724.html", "text": "Министерството на външните работи проучва възможностите за разкриване на консулска служба в Барселона. Предстои да бъде уточнен необходимият бюджет и е в ход търсенето на подходяща сграда, съобщи БНР В началото на февруари Инициативен комитет на българската общност в Каталуния внесе петиция за разкриване на консулство до водещи институции, сред които и външното ведомство. Сред мотивите в искането, подкрепено от близо 3 600 души, беше бъдещото дипломатическо представителство да обслужва българските граждани, живеещи в автономната испанска област Каталуния, а също в областите Навара и Арагон. Очаква се това да залегне и в официалните мотиви на външното министерство. В Инициативния комитет вече е получено положителното становище от омбудсмана Мая Манолова. От парламентарната комисия по жалбите и петициите също са изискали писмeно становище от външния министър по казуса. Според приложените документи в петицията в автономна област Каталуния живеят и работят близо 50 000 български граждани, които за консулски услуги трябва да пътуват до посолството в Мадрид на разстояние от 1 400 км в двете посоки. Все още в Инициативния комитет на българската общност в Каталуния не са получили официално потвърждение от външното министерство на новината за бъдещо консулство в Барселона, коментира координаторът Иванка Иванова. Идната седмица предстоят срещи с представители на българския и испанския бизнес в Каталуния, които също настояват за дипломатическо представителство в автономната област. Сподели:", "date": "2019.03.03", "title": "България подготвя откриване на консулство в Барселона"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B0%D0%BA%D1%82%D1%8C%D0%BE%D1%80%D0%B0-%D1%80%D0%B0%D0%BC%D0%B8-%D0%BC%D0%B0%D0%BB%D0%B5%D0%BA-%D0%B2-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%BD%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8-news823790.html", "text": "Американският актьор с египетски произход Рами Малек бе обвинен в подкопаване на моралните устои на жителите на Египет. Това заявява секретарят на Жилищния комитет на законодателния орган на страната пред тв канала Al-Hadath Alyoum. \"Този човек се стреми да навреди на моралните устои на нашите млади хора и аз бях много учуден, когато египетските медии започнаха активно да празнуват победата му\", заявява депутатът. Той добавя, че макар и да е фен на британската група Queen, изиграната от Малек роля на Фреди Меркюри във филма \"Бохемска рапсодия\" е далеч от реалния образ, а чрез нея се опитва да пропагандира нетрадиционна сексуална ориентация. Припомняме, че на 25 февруари Рами Малек получи \"Оскар\" за най-добра мъжка роля във филма \"Бохемска рапсодия\". Сподели:", "date": "2019.03.03", "title": "Обвиниха актьора Рами Малек в провокация на традиционните египетски ценности"}
{"url": "https://pik.bg/%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%87%D0%B5-%D1%82%D1%83%D1%80%D1%86%D0%B8%D1%8F-%D1%89%D0%B5-%D1%82%D1%8A%D1%80%D1%81%D0%B8-%D0%BF%D0%B5%D1%82%D1%80%D0%BE%D0%BB-%D0%B8-%D0%B3%D0%B0%D0%B7-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-news823766.html", "text": "Турция ще започне сондажи за нефт и природен газ в Средиземно море. Това за пореден път потвърди президентът Реджеп Ердоган, съобщават световните агенции, цитирани от БНР. По думите му подготвителната работа на новия сондажен кораб „Явуз“ е завършена. Турският лидер говори на митинг на управляващата Партия на справедливостта и развитието в черноморския град Ризе, от който е родом. През октомври друг турски кораб - „Фатих“, започна първите дълбоководни сондажи край бреговете на Анталия. От април 2017 г. кораб, който беше закупен от Норвегия и преименуван на „Барбарос Хайреддин паша“, започна сеизмични проучвания в района. Турция, непризнатият Северен Кипър и Република Кипър си оспорват морски участъци в Източното Средиземноморие. Сподели:", "date": "2019.03.03", "title": "Реджеп Ердоган потвърди, че Турция ще търси петрол и газ в Средиземно море"}
{"url": "https://pik.bg/%D0%BA%D1%80%D0%B0%D0%B9-%D0%BD%D0%B0-%D0%BC%D1%8A%D0%BA%D0%B8%D1%82%D0%B5---%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D0%BF%D0%BE%D0%B1%D0%B5%D0%B4%D0%BD%D0%B8%D1%8F-%D0%BF%D1%8A%D1%82-news823814.html", "text": "Лудогорец възстанови преднината си от 5 точки на върха пред ЦСКА, след като разградчани спечелиха с 2:0 срещу Ботев Враца. Успехът е първи за шампионите от подновяването на борбата в Първа лига. В предишните си три срещи те допуснаха две равенства и една загуба, връщайки интригата в първенството. И днес обаче футболистите на Антони Здравков не бяха много убедителни, макар че решиха мача в своя полза още през първото полувреме с голове на Козмин Моци и Клаудиу Кешеру, пише \"Топспорт\". В началните минути Кешеру не се възползва от отлично центриране на Попа към близката греда, където голмайсторът на Лудогорец се размина с топката. Малко след това врачани пропуснаха да поведат в резултата! Центриране на Едгар Тур отдясно свари неподготвен Пламен Илиев, който се размина с топката, но Антон Огнянов с глава не успя да я насочи в мрежата от чудесна позиция. Даниел Генов стори същото минути по-късно с удар от наказателното поле, който мина над вратата. В 33-ата минута Лудогорец поведе! След майсторско центриране на Марселиньо отдясно на наказателното поле, топката попадна в Моци, който с глава вкара за 1:0! Втората част продължи по сходен начин, а врачани въпреки изоставането от резултата продължиха да опитват да се върнат в мача. В игра се появиха нападателите Мирослав Будинов и Петър Атанасов, а първият пропусна страхотен шанс в 80-ата минута, когато остана сам срещу Пламен Илиев, но прехвърлящият му удар мина над вратата. Малко след това Антон Недялков с бомбен удар извън наказателното поле можеше да покачи на 3:0, но топката щеше да супи горната греда. В добавеното време на мача резервата Якуб Шверчок също можеше да направи победата на разградчани по-изразителна, но стреля в трибуните, останал сам срещу Красимир Костов. Ново подаване на Марселиньо, този път към Кешеру, позволи на нападателя да изстреля неспасяемо топката в горния ляв ъгъл на вратаря Костов за 2:0 - резултат, при който дойде почивката. Сподели:", "date": "2019.03.03", "title": "Край на мъките - Лудогорец се върна на победния път"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%80%D0%B0%D0%B4%D0%B5%D0%B2-%D1%80%D0%B0%D0%BC%D0%BE-%D0%B4%D0%BE-%D1%80%D0%B0%D0%BC%D0%BE-%D0%BD%D0%B0-3-%D0%BC%D0%B0%D1%80%D1%82-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news823709.html", "text": "На националния празник на България президентът пое почетния строй на представителните части на българската армия на площада пред Народното събрание. С обръщения към нацията Румен Радев поздрави всички българи по случай Освобождението на страната ни. Празникът в София завърши с тържествена заря-проверка. Сред официалните гости пред паметника на Цар Освободител са премиерът Бойко Борисов, Негово Величество цар Симеон ll, председателката на Народното събрание Цвета Караянчева и патриарх Неофит, вътрешният министър Младен Маринов, столичният кмет Йорданка Фандъкова. \" Вечна памет на героите! Да живее България!\", каза в словото си Румен Радев. Последва тържествена заря-проверка, а след минути ще започне и официалният прием, на който ПИК TV ще ви направи свидетели. Скъпи сънародници, преди 141 години на днешната дата възкръсва България. Възкресението е плод на дълго усилие и много жертви. Паисий ни припомни кои сме и откъде идваме. Борците за църковна независимост възродиха християнската ни вяра, възрожденците запалиха неугасимата искра на свободата. Левски формулира чистата и святата република. Кладите на Батак, Клисура и Панагюрище бележат пътя към нова България, увенчан с неувяхваща слава от героизма на българските опълченци. Свободата идва на щиковете на армията на Цар Освободител Александър Втори. През годините и най-вече в ново време споменът за Руско-турската освободителна война бе изопачаван според политическата конюнктура. Вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста, спомена за петимата синове на императора, воювали в действащата армия и този за замръзналите руски селяни\", каза Радев. Той припомни, че за нашата свобода падат и много румънци, финландци, украинци и доблестни войни от всички народности в руската императорска армия, чийто подвиг днес почитаме. \"Достойният български народ завинаги ще пази паметта за онези, които отдадоха живота си за нашата свобода“, допълни още Радев. „Мнозина внушават, че глобализацията ще изтрие границите, че глобализираният човек ще надрасне условностите на миналото. Дни като днешния са повод за почит и повод за единение около историческата истина. За свобода и справедливост, които никога не се дават даром, а всяко поколение трябва само да отстои. Сподели:", "date": "2019.03.03", "title": "ПЪРВО В ПИК TV: Борисов и Радев рамо до рамо на 3 март (СНИМКИ/ОБНОВЕНА)"}
{"url": "https://pik.bg/%D0%BC%D0%BB%D0%B0%D0%B4-%D1%83%D1%87%D0%B8%D1%82%D0%B5%D0%BB-%D0%B7%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D1%8F-%D0%B4%D0%BD%D0%B5%D1%81-%D0%B8-%D0%BA%D0%BE%D0%B5-%D0%B3%D0%BE-%D0%BC%D0%BE%D1%82%D0%B8%D0%B2%D0%B8%D1%80%D0%B0-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%B2%D0%B8%D0%B6%D0%B4%D0%B0%D0%BC-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-news823728.html", "text": "Калин Радулов е преподавател по предприемачество. Той завършва образованието си в Швеция, след което се прибира в България и работи като преподавател. Пред сутрешния блок на БТВ той разказа навръх 3 март каква, според него, е ролята на преподавателя днес, както го мотивира в работата му и доколко младите познават историята ни. „Ролята на учителя днес е да бъде водач. Да подтикне децата да мислят – заявява Калин Радулов. - Учил съм в Швеция и се върнах в България да преподавам редприемачество, защото тук са ми корените. Тук можем да пловияем на средата си и с най-малките си действия. Видях страхотен шанс да рлибагам на практика наученото. Привлече ме, че има създадена дисциплина пердприемачество в България. Току що бях завършил това в Швеция, когято дисципилната бе открита в България. Реших, че това е страхотен шанс да предам наученото и на 24 години да започна да го преподавам на 15 - 16 годишни деца. Освен теорията, много е важна и практиката. В часовете ми винаги започваме с теория, но има и практична част. Залагам на нещата, които ще изградят децата като личности – да спазват срокове, дадена дума, да се научат да изслушват и след това да бъдат изслушвани. В очите на младите виждам надежда за България и тя се появява с добрите примери. Така те се убеждават, че нещата са възможни. Стига да имаш ясна цел, която да преследваш и да се бориш за нея. Учениците ни опознават историята ни. Тя ни учи на нещата, които са ни оформили днес. Учим се от грешките на предците ни”. Сподели:", "date": "2019.03.03", "title": "Млад учител за ролята на преподавателя днес и кое го мотивира в работата: Виждам в очите на децата надежда"}
{"url": "https://pik.bg/%D0%B2%D1%83%D1%87%D0%B8%D1%87-%D0%BF%D1%80%D0%B8%D1%89%D0%B8%D0%BD%D0%B0-%D1%87%D0%B0%D0%BA%D0%B0-%D1%83%D0%B4%D0%BE%D0%B1%D0%B5%D0%BD-%D0%BC%D0%BE%D0%BC%D0%B5%D0%BD%D1%82-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D0%B2%D0%B5%D1%80-news823680.html", "text": "Президентът на Сърбия Александър Вучич заяви тази сутрин, че с обвиненията си по адрес на заместник-председателя на Сръбска листа Милан Радойчич за замесеност в убийството на лидера на Гражданска инициатива Оливер Иванович, властите в Прищина искат да \"отслабят сръбската отбрана на Северно Косово\", съобщи белградската агенция Бета. Пред държавната телевизия РТС Вучич каза, че Белград винаги е знаел, че Милан Радойчич няма никаква връзка с убийството на Оливер Иванович, а това показвало и изявлението на президента Хашим Тачи, че Радойчич е прогонен от Косово. По думите на Вучич Милан Радойчич е бил на 500 км от Косовска Митровица в момента, когато е бил убит Оливер Иванович. Вучич заяви, че с вчерашното си изказване в Тирана, че е прогонил Радойчич от Косово, Хашим Тачи е потвърдил, че случаят против него е бил изфабрикуван. Според Вучич в Прищина знаят, че Радойчич е сред ключовите лица в този регион и \"сега чакат благоприятен момент да нападнат сърбите в северно Косово\". Оливер Иванович бе убит на 16 януари 2018 г. в Косовска Митровица. За участие в неговото убийство Прищина повдигна четири обвинения, едното от които е против Милан Радойчич. Радойчич успя да избегне ареста, а след това се появи в Сърбия, където бе изслушан в полицията, след което бе съобщено, че той успешно е преминал тест с полиграф, отбелязва Бета. Александър Вучич посочи също, че Прищина работи непрекъснато за подриване на единството на сърбите. Сръбският президент каза, че Сърбия няма достатъчно деца за конфликти и трябва да се работи за запазването на мира и стабилността, но, като страна, Сърбия ще може да отговори, ако бъде принудена да направи това. Вучич заяви, че митата, които въведе Прищина, нанасят щети на сръбската икономика, тъй като загубите са за 40 до 45 милиона евро и това ще се отрази на растежа с около 0,3 до 0,4 процента. Според сръбския президент излизането на сърбите от косовските институции би било крайна мярка. Ние поддържаме добре своята позиция в света, ако излезем от институциите, те ще кажат, че и Белград не спазва брюкселските споразумения, заяви Вучич за РТС и добави, че в този случай всичко, което се правеше от десетилетия за постигането на споразумение, не съществува и е отворено \"бойно поле\". Сподели:", "date": "2019.03.03", "title": "Вучич: Прищина чака удобен момент за нападение на север"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D1%83%D0%B2%D0%B0%D0%B6%D0%B8-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%B7%D0%B0%D1%80%D1%8F-%D0%B7%D0%B0-3-%D0%BC%D0%B0%D1%80%D1%82-news823835.html", "text": "Корнелия Нинова не присъства на тържествената заря на площад Цар Освободител, видя репортер на ПИК TV. Вместо да застане рамо до рамо с партийните лидери Цветан Цветанов, Мустафа Карадайъ, Явор Нотев и останалите министри и политици, лидерката на БСП реши да пропусне празника за 3 март. Нинова не присъства и на бала, който президентът Румен Радев дава във Военния клуб. Нинова се появи само на Шипка, където по-рано бяха нейните другари от партия \"Възраждане\" и предизвикаха безредици. Според очевидци именно привърженици на въпросната партия провалили част от празника на Шипка, като се наредили със знамена на стълбите на паметника и започнали да крещят. Сред тях била забелязана не само Мая Манолова, но и Корнелия Нинова. Сподели:", "date": "2019.03.03", "title": "ПЪРВО В ПИК: Корнелия Нинова не уважи тържествената заря за 3 март"}
{"url": "https://pik.bg/%D1%83%D0%B4%D0%B0%D1%80-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D0%B7%D0%B5-%D0%B4%D0%B5%D1%81%D0%B5%D1%82%D0%BA%D0%B8-%D0%B0%D1%80%D1%82%D0%B5%D1%84%D0%B0%D0%BA%D1%82%D0%B8-%D0%BE%D1%82-%D0%B4%D0%BE%D0%BC%D0%B0-%D0%BD%D0%B0-%D0%B8%D0%BC%D0%B0%D0%BD%D1%8F%D1%80-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news823749.html", "text": "Полицията намери и иззе десетки артефакти от дома на иманяр в село Търнава, Врачанско, съобщават от ОД на МВР, цитирани от „Конкурент”. Нарушението е установено на 2 март (събота) към 15.30 часа, когато е извършен обиск в дома на 44-годишния Т.Д. от същото белослатинско село. Намерени са 73 предмета, които имат археологическа стойност, но не са били регистрирани по надлежния ред. От полицията обаче не уточняват за какви артефакти става дума – монети, съдове или оръжия от древността. По случая е образувано досъдебно производство в РУ – Бяла Слатина. Сподели:", "date": "2019.03.03", "title": "Удар: Полицията иззе десетки артефакти от дома на иманяр във Врачанско"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D1%81-%D1%80%D0%B5%D1%87-%D0%BF%D1%80%D0%B5%D0%B4-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B8%D1%8F-%D0%BF%D1%80%D0%B8%D0%B5%D0%BC-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD-news823819.html", "text": "Президентът Румен Радев и вицепрезидентът Илияна Йотова посрещат специалните гости на тържествения прием във Военния клуб в София по случай националния празник на България - 3 март. Час по-рано той прие тържествената заря-проверка и прочете слово за празника. Сред официалните гости пред паметника на Цар Освободител бяха премиерът Бойко Борисов, Негово Величество цар Симеон ll, председателката на Народното събрание Цвета Караянчева и патриарх Неофит, вътрешният министър Младен Маринов, столичният кмет Йорданка Фандъкова. Сред първите гости на приема бяха отново Симеон Втори и бившият служебен премиер проф. Огнян Герджиков, зам.-председателят на парламента Явор Нотев, както и представители на всички религиозни общности и посланици. Химнът на България зазвуча след пристигането на президента и съпругата му Десислава, която този път застана зад него. Тя бе избрала ненатрапчива бежова рокля от дантела за празника тази година и за разлика от друг път не изпъкваше в ярки тонове. \"През 1876 г. цяла Европа от Петербург до Дъблин съчувства на българите. Днес благодарим и на Гладстон, и на Макгахан, които подкрепиха българската кауза. Днес си спомняме за смелите войни от армията на Александър ll. Днес си спомняме и за опълченците. Събитията са завинаги запечатани в българската памет и продължават да осветяват паметта на българина. Тази вечер, в тази зала, са много от строителите на съвременна България. \", каза в словото си на старта на приема Радев. Вижте посрещането на гостите и речта на президента във видеото на живо на ПИК TV: Позволете ми да благодаря на всички вас за усилията, които полагате нашата родина да просперира Сподели:", "date": "2019.03.03", "title": "ПЪРВО В ПИК TV: Президентът Радев с реч пред посланиците на тържествения прием за националния празник - съпругата му Десислава в бежова рокля от дантела (ОБНОВЕНА/СНИМКИ)"}
{"url": "https://pik.bg/%D0%B7%D0%B0%D0%BF%D0%B5%D1%87%D0%B0%D1%82%D0%B0%D1%85%D0%B0-%D0%BC%D0%BE%D0%BB-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D1%81-%D0%B4%D0%B4%D1%81-news823731.html", "text": "Магазин за китайска стока в Хасково е запечатан от данъчните заради нарушения. Обектът в бившата „Аско Деница“ е затворен от Главна дирекция „Фискален контрол“ на Националната агенция за приходите. За запечатването е поставено съобщение, в което е изписано, че „органите по приходите от НАП са установили нарушения на Закона за данък върху добавената стойност“, които са довели налагане на принудителната мярка, съобщава \"Хасково.нет\". Запечатването е за срок до 30 дни, независимо от предвидените в закона глоби или имуществени санкции. Сподели:", "date": "2019.03.03", "title": "Запечатаха мол в Хасково заради нарушения с ДДС"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D0%BC%D1%8A%D0%B6-%D0%BA%D0%BE%D0%B9%D1%82%D0%BE-%D1%83%D0%B4%D1%80%D1%8F%D0%BB-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D1%81%D0%B8-%D1%81-%D0%B1%D1%80%D0%B0%D0%B4%D0%B2%D0%B0-news823791.html", "text": "Словесната разпра между двама влюбени прераснала в лют скандал, от който протекла и кръв, във вечерните часове в  петък в Берковица, съобщиха от полицията в Монтана, цитирани от „Конкурент”. Съседи подали сигнал на спешния телефон 112 за пострадала жена. При посещение на сигнала от дежурен автопатрул е установено, че мъжът нанасял на жената удари с брадва в областта на главата, като и причинил телесна травма -множество хематоми и порезни рани на главата, рана в дясното слепоочие и наранявания по гърба. Пострадалата е откарана във Филиала за спешна медицинска помощ в Берковица, където след оказана медицинска помощ е освободена, без опасност за живота. Нападателят е задържан. На място е извършен оглед и е образувано досъдебно производство. Сподели:", "date": "2019.03.03", "title": "Полицията в Берковица задържа мъж, който удрял приятелката си с брадва"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D1%81%D0%BE%D0%BA%D0%BE-%D0%BA%D1%80%D1%8A%D0%B2%D0%BD%D0%BE-%D1%82%D1%80%D1%8A%D1%88%D0%BD%D0%B0-%D0%B0%D1%81%D0%B5%D0%BD-%D0%B1%D0%BB%D0%B0%D1%82%D0%B5%D1%87%D0%BA%D0%B8---%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB%D1%8A%D1%82-%D1%81%D0%B5-%D0%BF%D0%BE%D0%B1%D0%BE%D0%BB%D1%8F-%D0%BE%D1%82-%D1%81%D1%82%D1%80%D0%B5%D1%81-%D1%83-news823696.html", "text": "Асен Блатечки често имал здравословни неразположения, разкриват негови колеги. По време на репетиции изправял на нокти останалите актьори с тежките си въздишки и се налагало те по спешност да търсят апарати, за да му мерят кръвното в гримьорната, понеже все се жалвал, че не се чувства добре. Кръвното му налягане наистина било над допустимото, но артистът неглижирал проблема и си го обяснявал с високите обороти, на които живеел. Освен на театралната сцена Асен се изявява и като продуцент на филми. Втората му дейност се оказала руска рулетка, защото за проектите си Блатечки се обвързал с няколко банки, от които теглил тлъсти кредити. Стресът, че няма да успее да върне сумите навреме, ще загуби всичко и ще остане на улицата, както се случи с колегата му Влади Въргала, не му давал мира и веднага се отразил и на здравето, и на външния му вид. Само в последната една година някогашният секссимвол, по когото точеха лиги всички жени, качил повече от 20 килограма. „Ударих сто кила! Никога не съм бил толкова дебел!“, ожали се звездата. Блатечки вече е трудно разпознаваем дори за феновете си, защото е пуснал шкембе, ходи брадясал и с тъмни сенки под очите. Вместо да вземе мерки и отново да се отдаде на спорта, както в младежките си години, той направил точно обратното – върнал се към най-стария си порок – цигарите. Плейбоят на българския театър издържал цяла година, без да пафка, но наскоро пак започнал да припалва, защото напрежението му идвало в повече, а и се залъгвал, че така ще успее да поотслабне. Той проявил завидна воля и цели 12 месеца не слагал цигара в устата си, но за това време напълнял стряскащо, защото компенсирал никотиновия глад с храна. От цигарите обаче вдигал още по-високо кръвно и непрекъснато се задъхвал. Едва успявал да изкара представленията си докрай, защото все не му достигал въздух. Семейният Асен се разкъсвал и в личен план, тъй като се грижел финансово и за сина си от извънбрачната си афера с манекенката Диляна Попова – Борил. Сподели:", "date": "2019.03.03", "title": "ДРАМА В ПИК И \"РЕТРО\": Високо кръвно тръшна Асен Блатечки - секссимволът се поболя от стрес, удари 100 кила"}
{"url": "https://pik.bg/%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD%D0%B8-%D0%BA%D1%8A%D0%BC-%D0%BE%D0%BF%D0%B8%D1%83%D0%BC%D0%B0-%D0%BF%D0%B0%D0%BF%D0%B0%D0%B3%D0%B0%D0%BB%D0%B8-%D0%BD%D0%B0%D0%BF%D0%B0%D0%B4%D0%B0%D1%82-%D0%BC%D0%B0%D0%BA%D0%BE%D0%B2%D0%B8-%D0%BF%D0%BE%D0%BB%D0%B5%D1%82%D0%B0-%D0%B2-%D0%B8%D0%BD%D0%B4%D0%B8%D1%8F-news823763.html", "text": "Индийски фермери се обърнаха с призив за помощ към властите заради нашествие от пристрастени към опиума папагали, съобщава „Си Ен Ен”, цитирани от БНР. Земеделските производители от щата Мадия Прадеш се оплакаха, че маковите им насаждения са нападани от огромните птичи ята, които постоянно се завръщат независимо от охранителните мерките, които се взимат. Растенията се унищожават от папагалите, които са пристрастени към опиума, съдържащ се в тях. Макар фермерите да пазят денонощно реколтата си, птиците явно не се страхуват от тях и правят всичко възможно, за да си вземат „дозата“. Опиумният мак се отглежда за медицински цели и е основен поминък за земеделските производители в индийския щат. За да се отърват от папагалите, фермерите пускат музика по високоговорители, но според орнитолозите птиците са твърде пристрастени, за да се повлияят от какъвто и да било шум. „Едно маково растение дава около 20 до 25 грама чист опиум, папагалите се хранят от тези растения по около 30-40 пъти на ден и дори отмъкват цели цветове, което унищожава растенията. Това вреди на реколтата ни - заяви пожелал анонимност фермер. - Тези пристрастени към опиума папагали създават истински хаос“. Не за пръв път птиците атакуват на ята опиумните ферми в района. Първите подобни случаи са регистрирани през 2015 година и оттогава не са спирали. Папагалите изчакват фермерите да разкъсат твърдата обвивка на цветовете, за да могат да разцъфнат по-лесно, след което ги нападат. През 2017 година индийската агенция по наркотиците издаде предупреждение за опасност от нападения на пристрастени към дрогата птици, след като нападенията от пернатите станаха практика в няколко съседни щата с опиумни полета. Орнитолози забелязаха, че пристрастените папагали стават доста изобретателни, когато трябва да си вземат поредната доза. „Обикновено, когато са на ята, птиците издават специфичен звук. Когато приближават към опиумните насаждения обаче не се чува дори пляскането на крилата им. Почти не ги забелязваш, когато нападат растенията. Започват да чуруликат едва, когато са успели да отмъкнат някой цвят с опиум“, разказват пострадалите от набезите на птиците фермери. Сподели:", "date": "2019.03.03", "title": "Пристрастени към опиума папагали нападат макови полета в Индия"}
{"url": "https://pik.bg/%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D1%86%D0%B5%D0%BD%D0%B5%D0%BD-%D1%83%D1%81%D0%BF%D0%B5%D1%85-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news823816.html", "text": "Левски победи с категоричното 3:0 Славия в дерби от 24-ия кръг на Първа лига. Мачът се игра на Националния стадион \"Васил Левски\". Лидер във временното класиране на шампионата е Лудогорец, следват Левски и ЦСКА на по 5 точки от \"орлите\", \"белите\" пък са в средата на таблицата. В следващия кръг Славия ще е символичен гост на Септември, а Левски ще е домакин на Лудогорец във важна битка. Станислав Костов се разписа в столичното дерби в 4-ата минута от близка дистанция, след асистенция на Кабрал. \"Белите\" поискаха дузпа в 12-ата минута, но бялата точка не бе посочена, дискусионно решение на съдията Станислав Тодоров при спорна ситуация в наказателното поле на \"сините\". Останаха съмнения за неотсъден фаул на Рейш срещу Чунчуков. Последва опасен изстрел на Паулиньо, а топката срещна дясната странична греда и не пожела да влезе във вратата. Символичните домакини отвърнаха с премерен шут на Шоколаров в 29-ата минута, а Ники Михайлов се отчете с прецизна изява. Жерсон Кабрал в 40-ата минута реализира красиво попадение - 2:0 за Левски. Фланговият играч порази мрежата след прецизен дрибъл и остър изстрел с левия крак. Мариани в 54-ата минута, след майсторско изпълнение, вкара за 3:0. Малко преди това Гамаков пропусна да намали изоставането на Славия в дербито. Секунди след третия гол, Костов не съумя да направи резултатът още по-категоричен. Паулиньо пък пропусна дузпа в 60-ата минута. Стергиакис парира удара от бялата точка. Така мачът завърши при убедителното 3:0 за \"сините\", в самия край на срещата Станисавлевич получи втори жълт - респективно червен картон. Антониос Стергиакис, Александър Станисавлевич, Димитър Велковски, Милен Гамаков, Тейнур Марем, Славчо Шоколаров, Янис Карабельов, Стефан Ашковски, Радослав Кирилов, Дарко Тасевски, Цветелин Чунчуков Треньор: Златомир Загорчич Николай Михайлов, Милош Цветкович, Давид Яблонски, Нуно Рейш, Луи Нганиони, Кали Тиам, Мартин Райнов, Давиде Мариани, Жерсон Кабрал, Паулиньо, Станислав Костов Треньор: Георги Дерменджиев Сподели:", "date": "2019.03.03", "title": "На Националния стадион \"Васил Левски\": Ценен успех за \"сините\" (ОБНОВЕНА)"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D0%BB%D0%B5%D0%BA%D0%B0%D1%80%D0%B8-%D0%BA%D0%BE%D0%B6%D0%BD%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news823716.html", "text": "Голям скандал разтресе в края на седмицата Центъра за кожно-венерически заболявания (ЦКВЗ) във Враца, съобщава \"Конкурент\". След разправия управителката д-р Кети Ценова останала единственият лекар-специалист в здравното заведение, което е 100% общинска собственост. Информацията е потвърдена от два независими един от друг източника, пожелали анонимност. В сряда от ЦКВЗ след шумен скандал напуснала уважаваната специалистка д-р Валерия Бочева. Тя обявила пред управителката д-р Кети Ценова, че се маха. Събрала си е багажа и хлопнала въшната врата на заведението, в което изкарвала прехраната си от години. Най-вероятно кариерата на д-р Бочева ще продължи в частния й кабинет. Предизвестие за напускане е депозирала и д-р Петрова, която отдавна е навършила пенсионна възраст. Така д-р Ценова е единственият лекар в ЦКВЗ - Враца. Скандалът е на път да постави общинското здравно заведение пред угрозата да затвори, тъй като няма достатъчно специалисти, които да се грижат за болните. Медицинските сестри също вече си търсят нова работа, тъй като не желаели да се съобразяват с тежкото положение в здравното заведение. Неочакваният развой идва само дни, след като д-р Ценова обяви пред местен вестник, че удвоява леглата за болните от 5 на 10 и увери, че бъдещето пред кожния център е розово. Сподели:", "date": "2019.03.03", "title": "Скандал остави без лекари Кожния център във Враца"}
{"url": "https://pik.bg/%D0%BD%D0%B0%D0%B2%D1%80%D1%8A%D1%85-3-%D0%BC%D0%B0%D1%80%D1%82-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BD%D0%B0-106-%D0%B3%D0%BE%D0%B4%D0%B8%D0%BD%D0%B8-news823803.html", "text": "Отборът на Черно море отбелязва своя рожден ден навръх националния празник на България. На днешния 3 март варненският клуб навършва 106 години. Историята на клуба е изключително пъстра, като е свързана със Спортист, Тича и Владислав. ПФК Черно море е наследник на Тича, регистриран на днешната дата през 1913 г. Футболният клуб Тича е част от в дружество Река Тича, което развива и спортовете туризъм, хазена и баскетбол за жени, лека атлетика и плуване. Най-голямото дружество във Варна се регистрира на 3 март 1913 г. На 24 май 1914 г., по идея на председателя на Спортист Стефан Тончев, футболният Тича се слива със Спортист. Още в най-ранните си години клубът се обявява за наследник на Тича, а не на Спортист, който е основан през 1909 година. В години клубът търпи редица трансформации, като отборът носи името Тича-Владислав (1945-1947), ТВП (1947), Ботев-ДНВ (1949 - 1951), ВМС - Христо Ботев (1949-1951), ВМЦ (1951-1956), СКНА (1956 - 1958), АСК Ботев Варна (1968 - 1959) и Черно море (от 1959-а до днес). Първият официален спортен екип е зелени фланелки и бели гащета, за емблема се избира четирилистна детелина. В годините и екипите търпят трансформации, като се преминава през следните вариации - изцяло бели, бели фланелки със зелени гащета, синьо-бели фланелки и черни гащета, зелено-бели вертикални райета, синьо-бели хоризонтални райета. За първи път зелено-бели хоризонтални райета на фланелките се появяват през 1982 година. Черно море е носител на Купата на България през сезон 2014/15, както и носител на Суперкупата на страната през 2015-а. Тимът на два пъти е финалист в турнира за Купата на Съветската армия (1984/85 и 1987/88). \"Моряците\" играят домакинските си мачове на стадион \"Тича\" във варненския квартал \"Чайка\". Съоръжението носи това име от 1990 година насам. Сподели:", "date": "2019.03.03", "title": "Навръх 3 март: Черно море на 106 години!"}
{"url": "https://pik.bg/%D0%B2-%D1%80%D1%83%D1%81%D0%B8%D1%8F-%D0%B5%D1%81-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D1%80%D0%BE%D0%B2%D0%B0%D0%BB%D0%B8-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BF%D1%80%D0%B5%D0%B7-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news823769.html", "text": "Отношенията между Русия и Сърбия в енергийния сектор достигат ново ниво. Основната експортна линия на газопровода „Турски поток” може да премине през сръбската територия с по-нататъшна посока към Унгария и Австрия към един от основните общоевропейски газоразпределителни центрове в Баумгартен, пише в обширен коментарен материал руското издание „Росийская газета”, цитирани от „Фокус”. Въпреки това ЕС възнамерява да осуети полагането на газопровод на Балканите, който доставя руски газ. Тази позиция се споделя от старшия изследовател на Института за славянски изследвания към Руската академия на науките Петър Искендеров. Според анализатора, причините за потенциалните разрушителни действия на Брюксел са съвсем точно описани от чешкото издание „Ваше веч“: „Главата на европейската дипломация Федерика Могерини, наскоро заяви, че Балканите са в сферите на интерес и на Европейския съюз и Русия няма какво да търси там. Когато руският външен министър Лавров я попита какво има предвид, тя се разколеба и каза, че е \"неразбрана\". \"Нежеланието на ЕС и НАТО да си сътрудничат с Русия на Балканите, нежеланието да се използва това сътрудничество за решаване на ситуацията в този винаги нестабилен регион е основната причина за размириците на Балканите. В бъдеще този регион едва ли ще стане спокоен и проспериращ. Кризата в Югоизточна Европа ще се задълбочи, а в конфликта между Запада и Изтока ... ще се наблюдава само ескалация\", пише „Ваше веч“. Междувременно по време на посещението си в Сърбия през януари руският президент Владимир Путин обяви, че Москва е готова да инвестира 1,4 милиарда евро в изграждането на газопровод, минаващ през сръбската територия. Според някои оценки общата стойност на проекта може да достигне 2 милиарда евро. През 2019 г. „Газпром“ планира да отпусне 58,8 млрд. рубли за разширяване на сръбската газопреносна система, за да получи газ от газопровода „Турски поток“. В същото време, според шефа на компанията „Сърбиягаз“ Душан Баятович, акционерите на сръбската част от газопровода \"Турски поток\" вече са осигурили 150 млн. евро за проекта и планират да привлекат финансиране чрез кредити. Сподели:", "date": "2019.03.03", "title": "В Русия:  ЕС планира да провали преминаването на „Турски поток“ през Балканите"}
{"url": "https://pik.bg/%D0%BB%D1%8E%D0%B1%D0%BE-%D0%B3%D1%80%D0%B5%D0%B1%D0%B5%D1%86%D0%B0-%D0%BA%D0%B0%D1%82%D0%BE-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D0%B5%D0%BB%D0%BE%D0%B2-%D0%BF%D0%BB%D0%B0%D0%BD%D0%B8%D1%80%D0%B0%D0%BB-%D0%B1%D1%8F%D0%B3%D1%81%D1%82%D0%B2%D0%BE-%D0%BE%D1%82-%D0%B7%D0%B0%D0%BD%D0%B4%D0%B0%D0%BD%D0%B0-%D0%BF%D0%B0%D0%BD%D0%B4%D0%B8%D0%B7%D1%87%D0%B8%D1%8F-%D0%B3%D0%BE-%D0%B8%D0%B7%D0%BF%D1%8F%D0%BB-news823363.html", "text": "Любомир Димитров-Гребеца от страховитата банда \"Наглите\" планира да духне от затвора. Това се твърди в сигнал до ченгетата, подаден от негов съкилийник. Според написаното, бягството трябвало да стане по сценария на Владимир Пелов и Радослав Колев, които офейкаха през парадния вход на софийския кафез миналата година. Пистолетът, с който Гребеца е трябвало да сплаши охранителите, е щял да бъде вкаран зад решетките в пратка с възглавница, разказва столичен ежеседмичник. Димитров получи 23 години зад решетките през март миналата година. Присъдата си той получи 5 месеца преди да излезе на свобода по делото \"Наглите\". Заради това съдията по делото му наложи мярка задържане под стража, незаисимо, че похитителят беше вече в затвора - именно, за да не може да избяга, докато процесът за убийствата мине на всички инстанции. Гребеца беше признат за виновен, че е светил маслото на Юлиан Лефтеров-Кунгфуто и Иван Пайнавелов-Сапата, убити в рамките на месец и половина през 2009 г. За първото убийство той получи 18 години, а за второто - доживотен затвор. Тя обаче не е окончателна и все още подлежи на обжалване пред Апелативния съд в София. Сподели:", "date": "2019.03.03", "title": "ЛЮБО ГРЕБЕЦА КАТО ВЛАДИМИР ПЕЛОВ: Планирал бягство от зандана, пандизчия го изпял"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%BF%D0%B8%D1%8F%D0%BD-%D0%B4%D0%BE-%D0%BA%D0%BE%D0%B7%D0%B8%D1%80%D0%BA%D0%B0%D1%82%D0%B0-%D0%B1%D0%B8%D0%B2%D1%88-%D0%B2%D0%BE%D0%B5%D0%BD%D0%B5%D0%BD-%D0%B8%D0%B7%D0%B2%D0%B0%D0%B4%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0-%D0%B7%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B8-%D0%BC%D0%BE%D0%BC%D0%B8%D1%87%D0%B5-news823708.html", "text": "Случаят е от петък вечерта и за радост няма пострадали. Оказа се, че мъжът бил пиян, а пистолетът газов. Децата обаче са в шок. Около 19 часа група деца се прибират от училище през оживен квартал в центъра на града. Едно от момчетата се закачало с момиче до него и това подразнило непознат на улицата, съобщава Би Ти Ви. \"Тръгна да ме дърпа за якето, даже ми скъса якето и започна да се дразни с нас”, каза едно от потърпевшите деца. Децата опитали да успокоят мъжа, но той влязъл във входа на блока и излязъл с пистолет в ръка. На жена си казал, че искал да защити момичето. Впоследствие е задържан за 24 часа, а пробата му за алкохол отчела 2,94 промила. По информация от прокуратурата той вече трябва да е освободен след 24-часовия арест, тъй като няма опасност да се укрие. Бивш военен насочи пистолет срещу ученици в Сливен. Сподели:", "date": "2019.03.03", "title": "ЕКШЪН: Пиян до козирката бивш военен извади пистолет срещу деца, за да защити момиче"}
{"url": "https://pik.bg/%D0%B4%D0%B2%D0%B0-%D0%B2%D0%BB%D0%B0%D0%BA%D0%B0-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D1%85%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news823824.html", "text": "Локомотив е дерайлирал вчера в окръг Арад малко след като подобен инцидент е станал на железопътна линия в окръг Брашов. Влаковете са били пълни с хора, но никой не е пострадал. Директорът на железопътната компания ЧеФеРе Пътнически превози Леон Барбулеску заяви в телефонно интервю вчера, че не се е случило нищо сериозно и се оплака, че е бил събуден за дреболия. Министърът на транспорта Ръзван Кук коментира днес, че \"комуникацията вчера е била катастрофална\". \"Сигурен съм, че и без да се намесвам, хората в Административния съвет на ЧеФеРе Пътнически превози ще оставят г-н директора да продължи да си почива, но не за сметка на компанията\", заяви транспортният министър и допълни, че утре ще обсъди предложение за смяна на ръководството. Румънският министър на транспорта Ръзван Кук съобщи, че утре ще има разговор с председателя на Административния съвет на железопътната компания ЧеФеРе Пътнически превози (CFR Calatori) за смяна на управлението, след като директорът на компанията Леон Барбулеску се оплака, че бил събуден заради два дерайлирали локомотива, съобщава информационният сайт Зиаре. Сподели:", "date": "2019.03.03", "title": "Два влака дерайлираха в Румъния"}
{"url": "https://pik.bg/%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%B3%D0%BB%D0%B0%D0%B2%D0%B0%D1%82%D0%B0%D1%80-%D0%BD%D0%B0-%D0%BD%D0%B5%D0%B0%D0%BF%D0%BE%D0%BB%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-news823729.html", "text": "Италианската полиция арестува в Неапол главатар на неаполитанската мафия. Става дума за Марко ди Лауро, четвъртия син на боса Паоло ди Лауро и последния останал на свобода, предаде Франс прес, цитирана от БТА. Марко ди Лауро, на 38 години, бе арестуван, без да окаже съпротива. От 2006 г. за него има издадена европейска заповед за арест. Той бе втори в списъка с най-издирвани престъпници в Италия след сицилианския мафиот Матео Месина Денаро. Италианският министър на вътрешните работи Матео Салвини приветства успеха на операцията. \"Нито минута покой за престъпниците\", каза той. Сподели:", "date": "2019.03.03", "title": "КАТО НА КИНО: Заловиха главатар на неаполитанската мафия"}
{"url": "https://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%B8%D0%BF%D1%8A%D1%80-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4-%D0%B7%D0%B0-%D0%B1%D1%8A%D0%B4%D0%B5%D1%89%D0%B8%D1%8F-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-news823706.html", "text": "Ден след като компанията \"Ексон Мобайл\" обяви, че е открито значително находище на природен газ във водите край Кипър, етнически разделеният парламент на страната одобри специален инвестиционен фонд за всички бъдещи разходи по предстоящите хидрокарбонни разработки, пише гръцкият Kathimerini, цитиран от „Фокус”. Авероф Неофитоу, лидер на консервативния Демократически съюз, обяви в петък пред „Асошиайтед Прес”, че \"100 процента\" от постъпленията във фонда ще се пазят за „бъдещите поколения“, т.е. няма да се използват по краткосрочни бюджетни причини. Президентът на Кипър Никос Анастасиадес приветства идеята за такъв фонд на официалната си страница в „Туитър”. Според него самият факт, че фондът изключва разходи, предпазва също и правата на кипърските турци върху газовото богатство. Кипърските турци не са съгласни да се правят проучванията, тъй като според тях така се пренебрегват техните права върху природните ресурси на Кипър. Сподели:", "date": "2019.03.03", "title": "Парламентът на Кипър подкрепи инвестиционен фонд за бъдещия добив на природен газ"}
{"url": "https://pik.bg/%D0%B2-%D0%B5%D1%81%D1%82%D0%BE%D0%BD%D0%B8%D1%8F-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news823726.html", "text": "Естонците гласуват днес на парламентарни избори, като лявоцентристката коалиция ще се състезава с традиционните си либерални съперници и нарастващата подкрепа за крайнодясната партия, предава „Франс Прес”, цитирана от „Фокус” Не особено интензивната кампания се фокусира върху основни въпроси като данъчното облагане и публичните разходи, както и напрежението около образованието на руски език за значителното руско малцинство в Естония и разделението между градските и крайградските райони, пише агенцията. Близо 40% от 880 690 избиратели, които имат право на глас, са използвали електронно гласуване , започнало по-рано, като официалните лица са убедени, че онлайн системата може да устои на всеки опит за намеса. Проучване, събиращо данни за гласуващите по електронен път, като и тези, които ще използват традиционните хартиени бюлетини днес, предполага неясен изход. Центристката партия на премиера Юри Ратас печели 24,5% подкрепа, изоставайки с малко от либералната партия за реформа, водена от бившия евродепутат Кая Калас, която събира 26,6%. Обещавайки да намали данъците и акцизите и залагайки на антиимиграционната реторика, крайно дясната ЕКРЕ се очаква да събере до 17,3%, но трудно може да намери коалиционни партньори според политическите анализатори в страната. Очаква се пет или шест партии да влязат в 101-местния парламент, което обещава трудни преговори за формиране на управляваща коалиция. Сподели:", "date": "2019.03.03", "title": "В Естония се провеждат парламентарни избори"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D1%81-%D0%B2%D0%B0%D0%B6%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%B3%D0%BE%D1%80%D0%B8%D0%B2%D0%B0-%D0%B8-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F--news823751.html", "text": "Няма пропуснати вериги и бензиностанции при проверките през последните две години и така ще продължим. Това заяви пред БНР вътрешният министър Младен Маринов. „Не бих казал, че проверките за контрабанда на горива са по сигнал на Българската петролна и газова асоциация, те вървят още от създаването на междуведомствения контрабанден център, но до този момент може би не са били във фокуса на обществото – разясни министър Младенов. - Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с горива и петролни продукти. Резултатите показват, че това са системни усилия, защото няма периодични акции да повлияят на такъв голям и силен сектор“. Министър Младен Маринов съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия. 4,4% е делът на контрабандните цигари в България и това е едно от най-ниските нива в ЕС, сочи последно международно проучване, допълни вътрешният министър. Във връзка с новината, че в България е задържан един от най-издирваните испански наркотрафиканти, министър Маринов каза, че случаят показва каква е „силата на европейските механизми за противодействие на престъпността“. Сигналът за него е получен на 12 февруари пред европейската мрежа за активно издирване на бегълци. „Незабавно е направена организация от колегите във Варна – каза Младен Маринов. - Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март“. На базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг“ в наркотрафика. „Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно“, каза още той коментирайки случая. Грешно е до всеки забранителен знак да има полицай и патрулен автомобил, каза още министър Маринов, визирайки новата инициатива, при която за първи уикенд на шофьорите на тирове се раздават брошури с обяснения къде и в кои часове не трябва да се движат. „Нямаме толкова ресурси, а и това е много скъпо нещо“, добави той.. „Това не означава, че бягаме от контрол. Ние ще сме на места, където ако той е нарушил знака, ще се наложат съответните глоби, а те никак не са малки”, каза още Младен Маринов. Сподели:", "date": "2019.03.03", "title": "Младен Маринов с важни разкрития за контрабандата на горива и екстрадирането на испанския наркобос"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D0%B9-%D0%B4%D1%80%D0%B5%D0%B2%D0%BD%D0%B0%D1%82%D0%B0-%D0%BC%D0%B0%D1%88%D0%B8%D0%BD%D0%BA%D0%B0-%D0%B7%D0%B0-%D1%82%D0%B0%D1%82%D1%83%D0%B8%D1%80%D0%B0%D0%BD%D0%B5-%D0%B5%D1%82%D0%BE-%D0%BA%D1%8A%D0%B4%D0%B5-news823727.html", "text": "Археолози от Вашингтонския университет откриха най-древния инструмент за татуиране, съобщи БТА. Било установено, че артефактът е на най-малко 2000 години. Инструментът включва дръжка, изработена от клонки, смрадлика и два разположени успоредно един до друг бодила от кактус, които са своеобразни игли за татуировки. Инструментът бил създаден и използван от древните народи пуебло, които живеели на територия на днешния щат Юта. Специалистът по антропология Андрю Гилрит-Браун случайно открил артефакта, който е с размерите на ръка от китката до върха на пръстите, докато се извършвала инвентаризация в склад на университета. „Когато извадих този инструмент от кутия в склада, си дадох сметка, че това може да е невероятна находка, и се развълнувах. Досега нямаше доказателства, че хората по онова време са си правили татуировки\", каза той.  Артефактът бил съхраняван повече от 40 години в склада. Сподели:", "date": "2019.03.03", "title": "Откриха най-древната машинка за татуиране. Ето къде"}
{"url": "https://pik.bg/%D0%BD%D0%B0%D0%B1%D0%B5%D0%B4%D0%B5%D0%BD%D0%B8%D1%8F%D1%82-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%B5%D0%BD%D1%87%D0%BE-%D0%BA%D0%B5%D1%80%D1%8F%D0%B7%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D1%81%D0%B8-%D0%B2%D1%80%D1%8A%D0%B7%D0%BA%D0%B0-%D1%81-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-news823760.html", "text": "Световноизвестният цирков акробат Енчо Керязов проговори за \"скандалната си връзка\" с тв водещата Мария Игнатова. Неотдавна медиите гръмнаха с клюката, че двамата се забъркали в опасен флирт, докато Мария била разделена с Димитър Рачков. Истината обаче се оказа съвсем друга. \"Това се отрази много зле на съпругата ми. Но благодарение на това, че не сме в България и не достигат до нас с такава сила жълтите новини, това до някаква степен ни предпази. Нямам представа кой ме вкара в тази интрига. Според мен тези неща са може би интересни на хората. С Мария позирахме за една снимка, нищо повече\", заяви пред Нова телевизия атлетичният българин. \"Това ме дразни, но се старая да не му обръщам внимание\", допълни той. Със съпругата си Дима акробатът се запознава в Шотландия, докато циркът е на турне. \"Дима е много честна, много отговорна жена. Това ме привлече в нея. Най-трудно ни беше, когато се роди първият ни син, Ангел. Тогава бяхме във Франция, имахме страшно много пътувания - всеки ден, два. 11 месеца контракт с 6 почивни дни. Можеш да си представиш какво напрежение е това... Дима е честна, добра и наивна. По скалата от 1 до 10 я обичам...11\", призна Енчо. Той и съпругата му изживяват и немалко изпитания. Малкият им син Радостин чупи ръка по време на тренировка. \"За първи път тогава буквално загубих съзнание, след като го закарах в болницата\", разказва артистът. „Животът ми е като лунапарк. Влюбен съм в цирковото изкуство. Работех 24 часа в денонощието, за да бъда най-добрият”, сподели Керязов. Според него България се развива в добра посока, въпреки че някои хора не виждат това. „Трябва да се гордеем както с героите в миналото, така и с тези от настоящето ни. Гордея се с Димитър Маринов. Това е уникално постижение. Трябва да се сещаме с тях не само на 3 март”, каза още акробатът. И допълни, че никога не се е срамувал от това, че е българин. Сподели:", "date": "2019.03.03", "title": "НАБЕДЕНИЯТ ЛЮБОВНИК: Енчо Керязов проговори за скандалната си връзка с Мария Игнатова"}
{"url": "https://pik.bg/%D0%BB%D0%B8%D1%87%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D1%81%D1%82%D0%B0%D1%82-news823800.html", "text": "Асоциацията на личните лекари твърдо се противопостави на проучването на Евростат, че над 52% от хората в България не са ходили при личния си лекар през последната година. Обявеното от Евростат е твърде далеч от истината - коментира пред БНР доц. Любомир Киров - дългогодишен председател на Националното сдружение на ОПЛ в България. Той опроверга числото, посочено за броя лични лекари у нас - в годината на проучването джипитата у нас, които са работили с пациенти, са не повече от 4300. Ако се разделят регистрираните прегледи за годината (около 30 милиона) на броя здравноосигурени в една практика или въобще за страната, ще се получат по около 5-6 прегледа средно, изчисли лекарят. Освен това посещаемостта зависи от възрастовата структура на пациентската листа. Не бива да забравяме, че част от българите прибягват до самолечение, други се въздържат от лекарски преглед поради страх или от други съображения. Предполага се, че никой не е взел предвид наличието на около 1 млн. неосигурени, които са извън системата на здравно обслужване, гарантирано и покривано от НЗОК, каза Любомир Киров. Най-вероятно от Евростат са отчели само хората, на които са извършени профилактични прегледи. Да, те са толкова - около 50 на сто. Но острите случаи очевидно не са взети предвид. По наши изчисления 17 до 20 процента от българските граждани наистина не са посетили семейния си лекар по някакъв повод. Ако става дума за острите случаи, това, че не сме били посещавани често, означава само, че добре сме си вършили работата и хората са се чувствали здрави - коментира още доц. Киров. Той категорично възрази срещу незадоволителната картина на обслужване, описана от Евростат и препоръча да се вярва повече на данните, с които работят българските институции и организации. Доц. Киров обърна внимание на още един факт. Ако се раздели населението на ЕС (около 520 млн. души\") на 1,8 млн. ОПЛ, ще се създаде впечатление, че има пренасищане с лекари, а това е в противоречие с последните сигнали и тенденции за недостиг на медици. Преди броени дни Евростат публикува данни за това, колко често българите се обръщат и посещават личния си лекар. Над 52% от хората в България не са ходили на посещение при личния си лекар за 12-те месеца на 2017 г., гласи един от изводите от проучването на Евростат. (В това отношение по-назад са единствено гърците, 60%) Средният показател за ЕС е 24 на сто, тоест 1 от всеки 5 европейци въобще не е посетил джипито си за посочения период.Около 20 процента от българите са направили визита при личния си лекар между 1 или 2 пъти в годината, докато само 4,6% от сънародниците ни са посетили своето джипи повече от 10 пъти годишно. Според данни на Националния статистически институт у нас през 2017 г. е имало повече от 4500 общопрактикуващи лекари (ОПЛ) и над 8000 стоматолози. По брой на ОПЛ на 100 хиляди души население страната ни заема едно от последните места в ЕС - 64 джипита на 100 000 българи. Дания е страната, в която жителите са посещавали най-редовно личния си лекар, и то над 10 пъти в годината - близо 30 процента. Най-висок дял лични лекари на 100 000 души население е регистриран в Португалия - 253. Според анализа - в ЕС има около 1,8 млн. ОПЛ. Сподели:", "date": "2019.03.03", "title": "Личните лекари скочиха срещу проучване на \"Евростат\""}
{"url": "https://pik.bg/%D0%B0%D0%B2%D0%B0%D0%BD%D1%82%D0%B0-%D0%B1%D0%B5%D0%B7-%D1%81%D0%B8%D0%BD%D1%8F-%D0%B8-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D1%81%D0%BE%D1%84%D0%B8%D1%8F-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news823661.html", "text": "Припомняме, че 4 март е официален почивен ден. Във връзка с Националния празник на България - 3 март, зоните за почасово платено паркиране \"Синя\" и \"Зелена\" няма да работят в понеделник на 4 март, съобщиха от Центъра за градска мобилност. Двете зони обаче ще бъдат платени отново от вторник. Подобна мярка с безплатно паркиране в \"Синя зона\" за понеделник ще има и в Пловдив. Сподели:", "date": "2019.03.03", "title": "АВАНТА: Без \"Синя\" и \"Зелена\" зона в София в понеделник"}
{"url": "https://pik.bg/%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B0%D0%BD%D0%B0%D1%82%D0%BE%D0%BB%D0%B8%D0%B9-%D0%BC%D0%B0%D0%BA%D0%B0%D1%80%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BC%D0%BD%D0%B8%D0%BC-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8%D1%86%D0%B8-%D0%BD%D0%B0-%D0%BE%D0%B1%D1%89%D0%B0%D1%82%D0%B0-%D0%BD%D0%B8-%D0%B8%D1%81%D1%82%D0%BE%D1%80%D0%B8%D1%8F--news823765.html", "text": "Винаги трябва да помним великите страници на общата ни история и жертвите, дадени, за да придобие България свободата. Това каза посланикът на Руската федерация в България Н. Пр. Анатолий Макаров пред Паметника на опълченеца в столицата по повод 3 март, съобщи „Фокус”. „Скъпи приятели, позволете ми от името на Посолството на Русия в България, от свое име и от целия многонационален руски народ сърдечно да ви поздравя с нашия общ празник - Ден на Освобождението на България от османско иго. На тази дата преди 141 години се подписва историческият Санстефански мирен договор, който изпълнява мечтите на българския народ и открива път за самостоятелно независимо национално развитие“, заяви Макаров. Той припомни, че договорът слага край на Руско-турската освободителна война и обърна внимание, че от руска страна документът е подписан от изтъкнатия руски дипломат Николай Павлович Игнатиев, чието име носи една от централните улици на българската столица. „Походът за Дунав получава в Русия мощна подкрепа. Разглежда се като освободителен, а участието в него става почетно задължение“, обясни Макаров. Той подчерта, че руските воини заедно с българските опълченци проявяват невиждан героизъм, апотеоз, на който стават прочутите сражения при Плевен и Шипка. „Нека да не забравяме поуките на тази война“, призова руският посланик и честити празника. Сподели:", "date": "2019.03.03", "title": "Руският посланик Анатолий Макаров: Трябва да помним великите страници на общата ни история и жертвите, дадени, за свободата на България"}
{"url": "https://pik.bg/%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BD%D0%B0%D1%85%D0%BB%D1%83%D1%85%D0%B0-%D0%BD%D0%B0-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%B2-%D0%BA%D0%B0%D0%BB%D0%B5-%D0%B8-%D1%81%D0%B5-%D0%BA%D0%B0%D1%87%D0%B8%D1%85%D0%B0-%D0%BD%D0%B0-%D1%84%D0%B5%D1%80%D0%B8%D0%B1%D0%BE%D1%82-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news823780.html", "text": "Най-малко 44 от тях бяха арестувани и поставени под стража, а няколко от тях се укриват във ферибота. Плавателният съд се претърсва от органите на реда. Заради инцидента бе спряно движението на кораби в района на Кале. Стотина мигранти се промъкнаха незаконно вчера на пристанището във френския град Кале, основен транзитен пункт към Великобритания. От тях петдесетина успяха да се качат на ферибот, съобщи префектурата, цитирана от Франс прес, цитирана от БТА. Сподели:", "date": "2019.03.03", "title": "Мигранти нахлуха на пристанището в Кале и се качиха на ферибот за Великобритания"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%B2%D0%B5%D1%87%D0%BD%D0%B0-%D0%B8-%D0%B1%D0%BB%D0%B0%D0%B6%D0%B5%D0%BD%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B3%D0%B5%D1%80%D0%BE%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%81%D0%B2%D0%BE%D0%B1%D0%BE%D0%B4%D0%B0-news823771.html", "text": "Негово Светейшество Патриарх Неофит отслужи света литургия за Националния празник в катедралата „Св. Александър Невски”, съобщава БТВ. Бяха отслужени Молебен за здравето и преуспяването на българския народ и Панихида за всички войни, дали живота си за българската свобода по време на Руско-турската освободителна война. „Връщаме се назад във времето, когато в порива на свободния дух нашите достойни и славни предци, подкрепяни от братя по вяра, успяха да овенчаят вековната борба и православния ни народ и да възстановят изгубените някога духовна и политическа българска свобода. Вечна и блажена да бъде паметта на героите на българската свобода”, каза патриархът в словото си. Сподели:", "date": "2019.03.03", "title": "Патриарх Неофит: Вечна и блажена да бъде паметта на героите на българската свобода"}
{"url": "https://pik.bg/%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D1%8F%D1%82-%D1%82%D0%B5%D0%BE%D0%B4%D0%BE%D1%81%D0%B8%D0%B9-%D1%82%D0%B5%D0%BE%D0%B4%D0%BE%D1%81%D0%B8%D0%B5%D0%B2-%D0%B7%D0%B0-%D1%84%D0%B8%D0%B7%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D0%BC%D0%B0-%D0%B4%D1%8A%D1%80%D0%B6%D0%B8%D0%BC-%D0%BB%D0%B8-%D1%81%D0%B5-%D0%BA%D0%B0%D1%82%D0%BE-%D0%B4%D0%BE%D1%81%D1%82%D0%BE%D0%B9%D0%BD%D0%B8-%D1%85%D0%BE-news823737.html", "text": "Преподавателят по физика Теодосий Теодосиев почете 3 март на връх Шипка. Пред сутрешния блок на БТВ той говори за физиката на патриотизма, за българщината, за вьярата си в младите. „Трябва да бъдем достойни за това, което сме получили като свобода – заяви Теодосий Теодосиев. - Въпросът е дали се държим като достойни хора? Това, което винаги съм се стремял е, българинът да се чувства по-достойно. Да опитваме да правим от децата си достойни хора. Свободният човек не трябва да продава бъдещето на децата си, достойнството си, свободата си. Човек трябва да се бори за свободата си цял живот. Всичи хора трябва да са достойни независимо от националната си принадлежност. Трябва да се научим да бъдем патриоти и да уважаваме патриотизма на другите. На Балканите това е по-трудно, но не и невъзможно. Уча децата да са достойни граждани на света. Да създадат и деца, които също са достойни граждани на света. Да прибавяме наследство.  Много пъти съм се качвал на Шипка и ученици съм водил. Това е част от системата за подготовка на силни личности. Интелигентният човек трябва да остане цял живот млад. Да запази любопитството си към света и да е отворен към този прекрасен свят, в който живеем. Въпреки всички ужаси, този свят е прекрасен и трябва да сме достойни за този прекрасен свят. Един среден български град намалява всяка година с около 500 човека и това е тъжната страна. Добрата новина е обаче, че има деца, които излизат по света и носят на страната ни много добро. За мен 3 март е Денят на благодарността. Уважението ни към тези опълченци и войници, които са загинали на този връх. Това е един повод за размисъл и равносметка за това, което сме”. Сподели:", "date": "2019.03.03", "title": "Преподавателят Теодосий Теодосиев за физиката на патриотизма: Държим ли се като достойни хора?"}
{"url": "https://pik.bg/%D0%BD%D0%B0-%D1%88%D0%B8%D0%BF%D0%BA%D0%B0---%D0%BD%D0%B8%D0%BD%D0%BE%D0%B2%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BF%D1%80%D0%B8%D0%B7%D0%BD%D0%B0%D1%82%D0%B5%D0%BB%D0%BD%D0%BE%D1%81%D1%82-%D0%BA%D1%8A%D0%BC-%D0%BF%D0%BE%D0%B4%D0%B2%D0%B8%D0%B3%D0%B0-%D0%BD%D0%B0-%D0%B3%D0%B5%D1%80%D0%BE%D0%B8%D1%82%D0%B5-%D0%B5-%D0%B4%D0%B0-%D1%81%D0%BC%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D1%85%D0%BE%D1%80%D0%B0-news823788.html", "text": "Най-голямата признателност към подвига на героите ще бъде да сме смели, да отхвърлим страховете и зависимостите и да бъдем свободни хора. Това каза лидерът на БСП Корнелия Нинова по повод Националния празник на България на връх Шипка, съобщиха от пресцентъра на Националния съвет на БСП. \"Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора\", каза Корнелия Нинова. \"Честит празник, българи\", посочва още тя. Сподели:", "date": "2019.03.03", "title": "НА ШИПКА - Нинова: Най-голямата признателност към подвига на героите е да сме свободни хора"}
{"url": "https://pik.bg/101-%D0%BA%D0%B0%D0%B1%D0%B0-%D0%B3%D0%B0%D0%B9%D0%B4%D0%B8-%D0%BE%D0%B3%D0%BB%D0%B0%D1%81%D0%B8%D1%85%D0%B0-%D1%88%D0%B8%D0%BF%D0%BA%D0%B0-%D0%B2-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%8F-%D0%B4%D0%B5%D0%BD-news823762.html", "text": "101 каба гайди озвучиха Балкана в празничния 3 март. Хиляди се събраха, за да се насладят на невероятната музика на автентичния български инструмент. „На 3 март е изгряло слънцето за българите. Дошло е Освобождението. Стараем се всичко, което знаем от нашите предци, да го предадем на децата. Така ще съхраним българското”, заяви пред Нова телевизия гайдарят Бай Диньо. Сподели:", "date": "2019.03.03", "title": "101 каба гайди огласиха Шипка в празничния ден"}
{"url": "https://pik.bg/%D1%87%D0%B0%D0%BB%D0%B3%D0%BE%D1%81%D0%BB%D0%B0%D0%B2-%D1%82%D1%80%D0%B8%D1%84%D0%BE%D0%BD%D0%BE%D0%B2-news823799.html", "text": "престани да се мутрееш – И със политика - също, не това ти е присъщо, не опитвай и да пееш – ти това не го умееш! Като тромба на файтон цвилиш с царевичен тон и със учиндолска бленда картина си ненагледна! Ти изобщо не си в час, с този кукурузен глас, по-добре прави си пас или пък си стой у вас! инак – вицове разправяй! Калфа бе при Колев Тошко, но се поувлече – множко, шоуто му как открадна с алчната си същност гадна. Не ти върви със жените, явно тъжни са ти дните, бягат те от теб горките и язък ти за парите! Политици подиграваш, компетенции раздаваш, чудя им се как търпят, вместо да те озаптят? Нещичко ти щом дочуеш, всеки мръсно ще оплюеш, и се вземаш на сериозно, а това е толкоз грозно. Искаш да си политик като всеки фанатик - партия да си съставиш, референдуми да правиш?! Само не се заблуждавай, мисли трезво, не забравяй – и парите който дава, доста често не успява! Все кръжиш край групировки, очила, татуировки, де с чалъми, де със песен – правиш се на интересен. Не е лошо да престанеш да се плезиш и се кланяш, спри да каниш политици, чалгаджии и певици. Колеги не унижавай и не им се подигравай, нито пък ги задължавай все на теб да подражават? Уж сте от една порода, но без тях си гола вода, а когато те заместват – смятай, че над тебе блесват! Сподели:", "date": "2019.03.03", "title": "Чалгослав Трифонов"}
{"url": "https://pik.bg/%D0%B1%D1%80%D0%B0%D0%B2%D0%BE-%D1%80%D0%B0%D0%B4%D0%BE%D1%81%D0%BB%D0%B0%D0%B2%D0%B0-%D0%BC%D0%B0%D0%B2%D1%80%D0%BE%D0%B4%D0%B8%D0%B5%D0%B2%D0%B0-%D0%B3%D1%80%D0%B0%D0%B1%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%82%D0%B8%D1%82%D0%BB%D0%B0-%D0%B2-%D0%B3%D0%BB%D0%B0%D0%B7%D0%B3%D0%BE%D1%83-news823802.html", "text": "Радослава Мавродиева спечели златен медал в тласкането на гюле на Европейското първенство по лека атлетика в зала, което се провежда в Глазгоу. Българката записа резултат 19.12 метра, като изпревари само с един сантиметър представителката на Германия Кристина Шваниц. На третото място остана Аита Мартон. Това отличие е първо за България от 2005 година насам, когато Ивет Лалова триумфира в спринта на 200 метра, припомня \"Топспорт\". Мавродиева постигна най-големият успех в кариерата си, грабвайки тази европейска титла. Сподели:", "date": "2019.03.03", "title": "БРАВО! Радослава Мавродиева грабна европейска титла в Глазгоу"}
{"url": "https://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D0%BF%D0%BE%D0%B7%D0%B4%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D1%88%D0%B8%D0%BF%D0%BA%D0%B0-news823804.html", "text": "Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си\", каза лидерът на БСП Корнелия Нинова. Тя призова да отдадем почит към българските и руските герои, към всички, дали живота си в Руско-турската Освободителна война. \"Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора\", допълни още тя. Честит празник, българи. Сподели:", "date": "2019.03.03", "title": "Корнелия Нинова с поздравление към българите от Шипка"}
{"url": "https://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%BA%D0%BE%D0%BB%D0%B5%D0%BA%D1%82%D0%BE%D1%80%D1%81%D0%BA%D0%B8-%D1%84%D0%B8%D1%80%D0%BC%D0%B8-%D1%82%D0%BE%D1%80%D0%BC%D0%BE%D0%B7%D1%8F%D1%82-%D0%BA%D0%B0%D1%82%D0%BE-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BF%D1%80%D0%B0%D1%89%D0%B0%D1%82-%D0%B7%D0%B0%D0%BF%D0%BB%D0%B0%D1%88%D0%B8%D1%82%D0%B5%D0%BB%D0%BD%D0%B8-%D0%BF%D0%B8%D1%81%D0%BC%D0%B0-%D1%81%D0%BD%D0%B8%D0%BC-news823795.html", "text": "Колекторски фирми са започнали да тормозят хората по примера на алоизмамници. Читатели на агенция ПИК алармират, че въпросните писма са започнали да зачестяват. \"Само преди дни получих писмо от въпросната фирма СГ Груп. Когато отворих писмото много се уплаших, реших че съм забравила да платя сметка или нещо друго. Бях готова да платя, за да не водят дела после за хиляди левове\", споделя потърпевша жена пред медията ни. Оказва се, че това е нищо друго освен чиста измама за сплашване по примера на алоизмамници, но за съжаление законно, ако пък хората се подвеждат и често дори плащат сумите. \"120 лева не са много, но си представете колко пари взимат от хората\", допълва още една от потърпевшите. Проверка показва, че въпросната фирма изпраща десетки писма. Съдебните процедури и нервите костват на хората много нерви. Адвокати съветват, ако получите писмо озаглавено „ “ и ви призовава да платите определена сума пари на СГ Груп, да не се притеснявате. В него следва да пише, че имате задължение към друга фирма, което СГ Груп събира. Първо, помислете си дали имате сключен договор с другата фирма. Абсолютно безсмислено е както да се притеснявате от някой, с който нямате договор, така и да й плащате, припорчъва адвокат Станев. Ето какво трябва да направите: Много често в комуникацията си със съда и/или със своите длъжници тази СГ Груп посочва, че има договор за цесия с този или онзи ( ), на който дължите пари. Т. е. казва, че Вашият евентуален кредитор им е дал правото да Ви съберат парите. Такава законова възможност наистина съществува, но за да е основателна, трябва да се случат едновременно няколко неща: Ако само една от горните точки не е налице, Вие не дължите пари на СГ Груп (и техните аналози) и не само че не е необходимо да им плащате, ами няма смисъл и да се притеснявате. В общия случай се цели психологически ефект – получавайки официален съдебен документ, Вие да отидете и доброволно да заплатите сума, която иначе не би могла да Ви бъде събрана. Но като казваме няма смисъл да се притеснявате, не искаме да Ви караме да забравите документът, който съдебния призовкар Ви е донесъл. За да защитите пълноценно интересите си, е необходимо ( ) да подадете в регистратурата на съда възражение срещу заповедта за изпълнение, в която съдът е написал, че дължите пари на СГ Груп. Възражението се прави много лесно. Необходимо е да попълните една бланка, в която посочвате номера на делото, посочвате, че не дължите търсените от Вас суми и да се подпишете. Тази бланка ( ) можете да получите в съда или да си свалите от . След като я попълните и подпишете, трябва да я внесете в регистратурата на съда. Важно!! Подаването на Възражението срещу Заповедта за изпълнение трябва да се направи в 14-дневен срок от деня, в който Ви е връчена Заповедта. В противен случай се счита, че мълчаливо признавате, че дължите търсените от Вас суми. Възможно е след това СГ Груп да си заведат редовно дело срещу Вас, но ако някоя от четирите посочени по-горе точки не е налице, те ще загубят делото. Във всеки случай, ако имате и най-малки съмнения, е строго препоръчително да се обърнете към адвокат, който да Ви окаже съдействие за правилното попълване и подаване на документите. Адв. Ст. Станев, адв. М. Димова Сподели:", "date": "2019.03.03", "title": "СИГНАЛ ДО ПИК: Колекторски фирми тормозят като ало измамници, пращат заплашителни писма (СНИМКА)"}
{"url": "https://pik.bg/%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D1%8A%D1%82-%D1%85%D0%BE%D1%80%D1%85%D0%B5-%D1%89%D0%B5-%D0%BB%D0%B5%D0%B6%D0%B8-13-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80-news823789.html", "text": "44-годишният Хорхе С. Арбиза е испанският наркотрафикант, който бе арестуван във Варна. Той се готвел да избяга във Венецуела, като за да избегне залавянето си, е променил драстично външността си. Това заяви пред БНТ и.д. окръжен прокурор на Варна, Радослав Лазаров. Хорхе Арбиза е заемал важна роля в опасна престъпна организация, която вкарвала в Испания и в останалата част на Европа големи количества кокаин от Южна Америка. Стоял е високо в ръководенето на престъпната мрежа, като е отговарял за получаването на кокаина в Испания и за събирането на парите от наркотика. Арбиза е един от десетте най-издирвани хора в Кралството. Но най-любопитното, като на кино е, че за да заблуди полицейските служби, наркотрафикантът надебелял с цели 50 кг. „Испанският поданик се издирва за крупен наркотрафик и за участие в международна организирана престъпна група, както и за пране на пари, свързано с този наркотрафик. Любопитна подробност е, че е задържан с фалшиви документи за самоличност, която е установена с дактилоскопски отпечатъци”, разясни Лазаров. Мъжът е живял във Варна известно време, след което е задържан на 17 февруари в центъра на града от българската полиция. Преди дни Варненският окръжен съд реши да го екстрадира в Испания. „Доколкото е упоменато в документите по искането за предаването му, там го очаква затвор от 13 години и 6 месеца. В България няма как да бъде съден, защото не е извършил престъпление по нашия наказателен закон”, каза още прокурор Лазаров. Не е ясно дали Хорхе се е вдъхновил от киното за промяната на външността си, за да избегне ареста или тепърва киното ще се вдъхновява от историята му. Но планът му е проработил цели 5 години, защото Гражданската гвардия в Испания го търси и се опитва да го залови още от 2013 година. Сподели:", "date": "2019.03.03", "title": "Наркотрафикантът Хорхе ще лежи 13 години в испански затвор"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B0%D1%82%D0%B0%D0%BA%D1%83%D0%B2%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-news823717.html", "text": "Американският президент Доналд Тръмп използва обидни квалификации за разследването за руска намеса в изборите през 2016 г., на които беше избран,съобщават световните агенции, цитирани от БНР. Тръмп говори на събиране на консервативни активисти, дни преди специалният прокурор Робърт Мълър да оповести резултатите от разследването. В продължилата над два часа реч американският президент засегна редица теми като избори, имиграция и консервативното движение в САЩ, за което той предвиди „безгранично“ бъдеще. Държавният глава не пропусна и да осмее демократите.  В част от речта си той с насмешка спомена за Зеления нов курс - план на демократите за справяне с климатичните промени и създаване на хиляди работни места в сектора за възстановяеми енергийни източници. Държавният глава също използва крайно обидни думи по адрес на свои опоненти и остро разкритикува разследването на специалния прокурор Робърт Мълър за потенциални връзки между свързани с Тръмп лица и Москва. Президентът каза, че за това разследване са били назначени „13 от най-гневните демократи“ и че докладът по темата, който се очаква да излезе  всеки момент е съставен от „хора, които не са избрани“ от гласоподавателите. Речта пред Конференцията за консервативна политическа дейност бе на фона на провала  на срещата на върха със севернокорейския лидер и изслушването на бившия личен адвокат на Тръмп Майкъл Коен, който отправи нови сериозни обвинения срещу държавния глава. Междувременно в Бруклин, Ню Йорк, кандидатът - демократ за президентската надпревара Бърни Сандърс заяви, че кампанията му се базира на опозицията срещу политиките на Тръмп, когото той описа като „най-опасния президент“ в съвременната американска история. Сподели:", "date": "2019.03.03", "title": "Тръмп атакува разследването за руска намеса в изборите"}
{"url": "https://pik.bg/%D0%B2%D0%B0%D0%BB%D1%8F-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%B2%D0%B5%D0%B6%D0%B4%D0%B0%D0%BC%D0%B5-%D0%B3%D0%BB%D0%B0%D0%B2%D0%B0-%D0%B7%D0%B0%D1%89%D0%BE%D1%82%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%B5-%D0%B1%D0%B8%D0%BB-%D0%B8-%D1%89%D0%B5-%D0%BF%D1%80%D0%B5%D0%B1%D1%8A%D0%B4%D0%B5-news823748.html", "text": "Трябва да се пази името „България”, както навремето се е пазило. Това каза пред сутрешния блок на БТВ певицата Валя Балканска, която заедно с гайдаря Петър Янев почете националният ни празник 3 март на връх Шипка. „Този народ се е борил и пролял кръвта си, за да сме днес тук с чистата съвест, че достойни българи са се борили и са придобили свободата - заява тя. - Не трябва да навеждаме глава, защото българският народ е бил и ще пребъде”. За празника тя пожела на българите здраве, повече разум, сила и кураж и да бъдем обединени. „Това е тържество на българския дух – Шипка е емблематично място, а днес е емблематична дата, за да почетем всички, отдали живота си за това да може ние днес да се наречем свободни”, заяви гайдарят Петър Янев. Сподели:", "date": "2019.03.03", "title": "Валя Балканска: Не трябва да навеждаме глава, защото българският народ е бил и ще пребъде"}
{"url": "https://pik.bg/%D0%BC%D1%83%D0%BB%D0%B5-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%B0-%D0%B7%D0%B0-%D0%B1%D0%BB%D0%B8%D0%B7%D0%BE-10-%D0%B1%D0%BE%D0%BD%D0%B0-%D0%B2-%D1%80%D0%B0%D0%B7%D0%B3%D1%80%D0%B0%D0%B4-news823672.html", "text": "Нает от ало апаши за муле предотврати телефонна измама за почти 10 000 лв, съобщиха от полицията в Разград. Около 12:00 часа на 1 март 74-годишна жена получила обаждане по телефона за провеждаща се полицейска операция по залавяне на телефонни измамници. За да съдейства на органите на реда, възрастната жена оставила чанта с близо 10 000 лв. и златни накити в района на Колодрума в Градския парк. Лицето, изпратено на прибере парите, било наето чрез обява в сайт за търговия с коли. Когато 29-годишният мъж отишъл да изпълни поръчката, се усъмнил, че става дума за измама. Той сигнализирал в полицията и предал намереното. Предстои средствата да бъдат върнати на потърпевшата. Сподели:", "date": "2019.03.03", "title": "Муле предотврати ало измама за близо 10 бона в Разград"}
{"url": "https://pik.bg/%D1%83%D0%BA%D1%80%D0%B0%D0%B8%D0%BD%D0%B5%D1%86-%D1%89%D0%B5-%D1%81%D0%BD%D0%B8%D0%BC%D0%B0-%D1%81%D0%B5%D1%80%D0%B8%D0%B0%D0%BB-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B7-xvii-%D0%B2%D0%B5%D0%BA-news823597.html", "text": "Украинецът Александър Чернобровкин се заема с амбициозната задача да припомни колко е героична българската история и по какво тя си прилича с тази на Украйна. През 2020 година ще започнат снимките на сериал върху историческите събития от нашите страни през XVII век, съобщава БТВ. „В началото на XVIII век един наш украински герой вдига бунт срещу Жечпосполита, които са владеели половината от украинската територия – разяснява плановете си Чернобровкисн пред сутрешния блок на БТВ. - Името на тези въстаници е гайдамаки. Те са като хайдутите в България. Те са казаци, които се борят срещу Жечпосполита и това хронологично се случва 50 години по-късно от случките, които искаме да разкажем. Даже ще вплетем началото на техния бунт в края на нашата история. Искаме да покажем как се формира тази армия от въстаници. В тези времена от историята казаците са били известни като добри бойци. Говорило се е че само няколко мъже са били достатъчни да се борят срещу големи армии. Само между 5 и 10 000 казаци са защитавали половината територия на Украйна срещу 50 000 армия на Османската империя и Жечпосполита. Хайдутите са били още по-малко, но са били още по-ефективни. Един от нашите главни герои е българин, който още не е хайдутин, но ще стане и ще бъде един от най-успешните. Той ще бъде като Джеймс Бонд на неговото време”. Сподели:", "date": "2019.03.03", "title": "Украинец ще снима сериал за историята на България и Украйна през XVII век"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B5%D0%BD%D1%87%D0%B5%D0%B2-%D1%80%D0%B0%D0%B4%D0%B5%D0%B2-%D0%B5-%D0%BD%D0%B5%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD-%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%BB%D0%B8%D0%BF%D1%81%D0%B0-%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B8-%D0%B8%D1%81%D0%BA%D0%B0%D0%BD%D0%B8%D1%8F%D1%82%D0%B0-%D0%BC%D1%83--news823688.html", "text": "Трудно ми е да коментирам поведението на президента Румен Радев на срещата в Кошице, заради липсата на всякаква последователност от негова страна. По-скоро става дума на фарисейщина и липса на всякаква дипломатичност. Това обяви по тв „Европа” бившият военен министър и лидер на БЗНС Николай Ненчев. Радев отиде на срещата в Кошице неподготвен. Текстовете за документите, които се приемат се подготвят месеци преди това. Допускам, че президентът ни страда от липса на внимание, но с поведението си само е засилил недоверието на нашите партньори към него и към страната ни. Исканията на Радев да защитим енергийните си проекти са просто манипулация, ние можем да защитим енергийните си интереси само когато сме част от общата позиция  и политика на ЕС, когато сме част от голям пазар. Защо по времето на Първанов и Орешарски БСП не защитиха енергийните ни интереси, а Германия получаваше газ на по-евтини от нас цени,  акцентира Ненчев. Според него целта на Радев е да провежда руската политика за разединяване на ЕС и НАТО. Спомнете си първото външно посещение на Радев в Европа - поиска да паднат санкциите срещу Русия, а защо не защити националните ни интереси тогава, върна лентата Ненчев. Мен ме притеснява визитата на Медведев. В момента, при излизането на БСП от парламента, цялото ни евроатлантическо бъдеще е в ръцете на Доган. Ако и ДПС напусне парламента, какво се случва? Мнозинството е крехко, а какво ще се случи утре, ако партньорите ни поискат от нас важни решения, и ако ние не можем да им отговорим положително, попита Ненчев. Той е категоричен, че демократичните сили в България трябва да се мобилизират и да не допуснат в  следващия европейски парламент да попаднат националисти и зависими от Русия. Трябва да изпратим истински европейци и атлантици, за да предпазим ЕС от тях, убеден е Ненчев. Сподели:", "date": "2019.03.03", "title": "ГОРЕЩА ТЕМА! Николай Ненчев: Радев е неподготвен, страда от липса на внимание и исканията му са само манипулация"}
{"url": "https://pik.bg/%D1%84%D0%B5%D0%B9%D1%81%D0%B1%D1%83%D0%BA-%D1%81%D1%82%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D1%81%D0%BF%D0%BE%D0%B4%D0%B5%D0%BB%D1%8F-%D1%81%D0%BD%D0%B8%D0%BC%D0%BA%D0%B8-%D0%B7%D0%B0-3-%D0%BC%D0%B0%D1%80%D1%82-news823670.html", "text": "Снимайте себе си и семейството си на Вашия 3 март. Споделете как изкарахте националния празник. Дали сте на екскурзия в планината или на друго красиво място в България, изпратете ни снимки или видео. Снимайте българското знаме, развято в чест на празника, призовават от министерството на туризма. \"Направете си клип на зарята за Освобождението или кадър на близките Ви хора на връх Шипка например. Споделете не само снимки, а и Вашите мисли за празника, както и думите, с които го описвате пред децата си\", пишат още от ведомството на Николина Ангелкова. \"Споделете мигове от днешния ден на Фейсбук страницата на Министерството на туризма или ни изпратете информация и снимки на имейл press@tourism.government.bg, които да публикуваме на сайта на Министерството на туризма. Най-впечатляващите преживявания ще споделим в youtube и фейсбук страницата ни. Очакваме личните Ви репортажи до 10 март 2019 г. включително. Нека видим уникални места в  страната си през собствения ни поглед. Станете посланици на България!\", призовават от туристическото министерство. Сподели:", "date": "2019.03.03", "title": "Фейсбук страницата на министерството на туризма споделя снимки за 3 март"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BB%D0%B8%D1%87%D0%BD%D0%BE-%D0%BE%D0%B1%D1%83%D1%87%D0%B0%D0%B2%D0%B0%D0%BB-%D0%BF%D0%B8%D0%BB%D0%BE%D1%82%D0%B0-%D1%87%D0%B8%D1%8F%D1%82%D0%BE-%D0%BA%D1%8A%D1%89%D0%B0-%D0%B8%D0%B7%D0%B3%D0%BE%D1%80%D1%8F-%D0%B4%D0%BE-%D0%BE%D1%81%D0%BD%D0%BE%D0%B2%D0%B8-news823314.html", "text": "Президентът Румен Радев лично е обучавал военния летец Петър Димитров как да пилотира бойни изтребители на авиобазата в Граф Игнатиево, пише столичен седмичник, като се позовава на пилоти от ВВС, които коментират драмата , засегнала семейството на техния колега. В неделя сутринта къщата на бойния летец в пловдивското село Брестник изгоря до основи, а бедствието остави без покрив Петър и семейството му - бременната в 9-и месец негова съпруга Константина и двете им деца Христина (10 г.) и Божидара (2 г.). Нещастието, което се изсипа върху главата на летеца Петър Димитров, трогна цяла България. Хиляди военни и цивилни граждани даряват малки суми, за да помогнат на семейството. Колегите на летеца от авиобаза Граф Игнатиево са най-активни в събирането на средства за пострадалия пилот. По думите им Петър бил сред най-добрите и умели летци в България и на него неизменно поверявали управлението на някои от бойните самолети по време на военните паради. Постъпил в базата преди 8 години и тогава в тънкостите на летенето го обучавал настоящият президент Румен Радев, свидетелстват пилоти от базата. Те си спомнят как Петър рискувал живота си по време на тактическо учение, за да спаси свой колега през 2017 г. Тогава в морето паздна хеликоптер \"Пантер\", загина 38-годишният командир на екипажа, но други двама бяха извадени и спасени. Сред участниците в спасителната операция бил именно Петър Димитров, който бил награден за храбростта си от командира на поделението. Къщата на пилота изгоря, докато със семейството му закусват. Пламъците тръгнали от комина, но се смята, че причината е в инсталацията на дома. В пожара изгорял дори куфарът, който бременната съпруга приготвила за родилното. Терминът й е на 10 март. Семейството е приютено в дома на едната сестра на Константина. Има предложение семейството да се настани във ведомствено жилище на армията. Сподели:", "date": "2019.03.03", "title": "ДРАМА: Румен Радев лично обучавал пилота, чиято къща изгоря до основи"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%B1%D0%B0%D1%80%D0%BD%D0%B8%D0%B5-%D0%B5%D1%81-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%B3%D0%B0%D1%80%D0%B0%D0%BD%D1%86%D0%B8%D0%B8-%D0%B7%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news823671.html", "text": "\"Можем да намерим допълнителни гаранции, за да потвърдим, изясним и гарантираме добрите намерения и добросъвестността на европейците, с ангажименти, които ще имат реална юридическа сила, защото ще бъдат съвместни. Работим по това ден и нощ\", заяви Барние. \"Тези уверения могат да бъдат дадени в тълкувателен документ, чиято форма предстои да бъде определена, който ще бъде добавен към договора за излизане на Великобритания от ЕС и политическата декларация\", добави европейският преговарящ. Според него съществува недоразумение, свързано с предпазната клауза, целяща да предотврати връщането към \"твърда\" гранична инфраструктура между членката на ЕС Ирландия и британска Северна Ирландия след Брекзита, който е предвиден за 29 март. \"Някои британци твърдят, че се опасяват, че европейците може да я използват, за да ги задържат за безсрочен период в общо митническо пространство. Нямаме и не сме имали подобно намерение\", подчерта Барние. Европейският съюз е готов да предостави на Великобритания допълнителни гаранции за споразумението за Брекзит, заяви главният преговарящ Мишел Барние в интервю за няколко европейски вестници, предава Франс прес. Сподели:", "date": "2019.03.03", "title": "Мишел Барние: ЕС е готов да предостави допълнителни гаранции за договора за Брекзит"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BB%D0%BA%D0%BE-%D0%BA%D0%B0%D0%BB%D0%B0%D0%B9%D0%B4%D0%B6%D0%B8%D0%B5%D0%B2-%D0%B6%D0%B8%D0%B2%D0%B5%D0%B5-%D1%81-22-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BC%D0%BB%D0%B0%D0%B4%D0%B0---%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82-%E2%80%9E%D0%BA%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF-news823692.html", "text": "Попфолк ветеранът Милко Калайджиев, който наскоро отпразнува своята 67-годишнина, живее с 22 години по-млада от него жена. Втората съпруга на звездата от „Като две капки вода“ се казва Маргарита и тя е официалната му половинка от почти 30 години, но след жестока семейна битка. Неотдавна Милко се оплака, че родителите на половинката му го приели много трудно. „Едни толкова консервативни хора, възпитани строго патриархално, трудно допуснаха до единственото си дете разведен мъж“, обяснява чалга иконата. Малцина знаят, че зад гърба си той има един разтрогнат брак, както и по-голям син, за когото не обича да говори. Злите езици разказват, че Маргарита се запознала с него, докато пеела в столично заведение. Имала желанието да пробие в музикалните среди и именно това била причината 22 години по-младата от Калайджиев девойка да му обърне внимание. Първоначално за него всичко било една авантюра, но когато му съобщила, че ще имат близнаци, джентълменът поканил половинката си да живеят заедно. При стеклите се обстоятелства родителите на момичето настръхнали от ужас заради факта, че бащата на внуците им е почти техен набор. Пред медиите Маргарита заяви, че роднините стояли настрана от него дори когато се появили близнаците Алекс и Антонио. Помирението дошло едва когато станали на 2-3 годинки. За майката на децата си Милко споделя, че тя е по-строгата в семейството. За професионално развитие тя си избрала мъжка професия - митничар. Преди време името ѝ изплува с гръм и трясък в медийното пространство. Шумният скандал се завихри покрай екшън, разиграл се преди години на митницата, след като два буса, претъпкани със стока, били спрени случайно от пътен полицай. Оказало се, че превозните средства са минали необезпокоявани през границата в смяната на съпругата на Калайджиев. На по-късен етап се появили подозрения, че половинката на „откривателя” на музикални таланти обслужвала интересите на митничарски бос с прякор Дебелия. Седмици след ареста делото срещу нея се прекратява, а „прибраната“ митничарка много скоро след това отново изпълнявала функциите си прилежно. Сподели:", "date": "2019.03.03", "title": "САМО В ПИК И \"РЕТРО\"! Милко Калайджиев живее с 22 години по-млада - звездата от „Като две капки вода“ има таен син"}
{"url": "https://pik.bg/%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D1%82%D1%8A%D1%80%D1%81%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D0%B5%D0%BA%D0%B2%D0%B0%D0%B4%D0%BE%D1%80-news823615.html", "text": "Венецуелският опозиционен лидер Хуан Гуайдо, който е на латиноамериканска обиколка, в търсене на подкрепа за промяна в управлението на родината си, се очаква да посети Еквадор и да разговаря с президента Ленин Морено, съобщават световните агенции, цитирани от БНР. Преди това в Аржентина той апелира за дипломатически и международен натиск срещу режима на Николас Мадуро. Гуайдо отправи призив за нови протести в родината си и се зарече, че въпреки грозящата го заплаха от арест, ще се върне във Венецуела до понеделник. „Днес обявяваме, че ще бъдем упорити, ще свикаме нови протести“, заяви Гуайдо, който е признат от повечето западни държави като егитимен временен президент на Венецуела. Гуайдо обаче е заплашен от арест в Каракас заради нарушената забрана да напуска Венецуела. Сподели:", "date": "2019.03.03", "title": "Хуан Гуайдо търси подкрепа от Еквадор"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%88%D0%BE%D1%84%D1%8C%D0%BE%D1%80%D0%B8-%D1%80%D0%B5%D0%BC%D0%BE%D0%BD%D1%82%D0%BD%D0%B8-%D0%B4%D0%B5%D0%B9%D0%BD%D0%BE%D1%81%D1%82%D0%B8-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5%E2%80%9C-news823735.html", "text": "С повишено внимание и съобразена скорост трябва да се преминава през магистрала „Черно море“ след Варна. Причината са продължаващите ремонти, съобщава Фокус. В момента преминаването се осъществява двупосочно в платното в посока Бургас. Спокойна е към този час обстановката в областта. Времето е облачно, но видимостта е добра, пътните настилки са сухи. Във връзка с очаквания засилен трафик за почивните дни в града и входно-изходните точки полицейското присъствие е засилено. Движението в участъка Кранево – Варна продължава да е ограничено за моторни превозни средства над 10 тона. Обходният маршрут е през Кичево и Оброчище. Движението по път II-29 разклон Варна – Добрич от км 38+100 до км 43+515 трябва да се осъществява с повишено внимание поради частични ремонтни дейности на асфалтовата настилка. Трафикът в този участък се регулира с пътни знаци. Сподели:", "date": "2019.03.03", "title": "ВНИМАНИЕ, ШОФЬОРИ: Ремонтни дейности затрудняват движението по магистрала „Черно море“"}
{"url": "https://pik.bg/%D0%B7%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B8-%D0%BA%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D1%8E%D0%BD%D0%B0%D1%88%D0%BA%D0%BE%D1%82%D0%BE-%D1%85%D0%BE%D1%80%D0%BE-%D0%B8-%D0%BF%D1%83%D1%86%D0%B0%D0%BD%D0%B5%D1%82%D0%BE-%D1%81%D0%BB%D0%B5%D0%B4-%D0%BF%D0%B5%D1%82-%D1%80%D0%B0%D0%BA%D0%B8%D0%B8-news823734.html", "text": "Едва ли е предполагал прапрадядо ми Рачо Венков Колев как ще тълкуват потомците му днешния ден. Тръгнал към Шипка като доброволец опълченец от четата на Цанко Дюстабанов. Имал късмета да се върне, но там, на върха, останали приятелите му, още момчета. Почернили се майките, заплакали годениците.. Живите продължили напред. Падналите в боя тръгнали с безсмъртния полк.. Та... си мисля на днешния ден, че е лесно да сме \"историци на маса\", да пуцаме родолюбиво и да тачим българщината, подрусвайки юнашко хоро след пет ракии. Лесно е да срежем миналото, да му лепнем етикет и да го запратим в ъгъла да се срамува, защото било \"русофилско\" или \"русофобско\". Лесно е да си патриот и да се биеш в гърдите до посиняване, когато не ти се налага да защитиш дома и семейството си, когато живееш в мирно време и единственият ти кахър е как да направиш бита си по-добър. Миналото не е тегоба, а част от пътя ни, извървян от всички преди нас. То е не просто памет, а белег, който всеки носи в сърцето си със свой знак и свой прочит. Днес аз почитам не факта на Освобождението, а куража на тези незабравени момчета. Смелостта им да грабнат кремъклийките и да бранят домовете си. Обикновени българи, довчера орали земята. После дойде срамът.. После се случи държавническият позор.. Тогава е било на живот и смърт. И нищо повече. Нищо повече. ПАМЕТ! Сподели:", "date": "2019.03.03", "title": "За паметта ни като българи, юнашкото хоро и пуцането след пет ракии"}
{"url": "https://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0---%D0%B1%D1%83%D0%BB%D0%BA%D0%B0%D1%82%D0%B0-%D0%B1%D0%B5%D0%B3%D0%BB%D0%B5%D1%86-news823693.html", "text": "Спомняте си едноименния филм, нали? В който филм на героинята на Джулия Робъртс все нещо не ѝ беше наред, все не беше сигурна, все връзваше кусури и в крайна сметка всеки път бягаше от поредната си сватба. Е, и българската политика намери своята булка беглец. Тя се казва Корнелия Нинова и вече за трети път побягва от парламента, където е избрана и където е положила клетва пред българската Конституция да изпълнява задълженията си като народен представител. Забравихте ли защо избяга предните два пъти? Нормално е да забравите – първия път заради отнетата ѝ от Димитър Главчев дума, за който гаф Главчев (за разлика от обвинени в много по-тежки престъпления социалисти) подаде оставка, и втори път - заради поисканата от родителите на хора с увреждания оставка на Валери Симеонов, което пък второ бягство беше оправдано и с нуждата от представяне на „Визия за България“ по градове, села и паланки. А видно от празните зали, с присъстващите по няколко  неразбиращи хора на достолепна възраст, такава нужда е нямало. И да не си помислите, че с третото си дезертиране булката беглец се бори за предсрочни избори? През ум да не ви минава. Всъщност ако има някой, който най-много да трепери за сегашното управление, то това е именно Корнелия Нинова. За която предстоящите два избора отсега се очертават като кошмар, по време на който ще лъснат няколко базови истини – че БСП е незапомнено разцепена и пълна с вътрешни конфликти и омраза, че всички областни лидери на партията са във война с Нинова и няма да си мръднат пръста за нейния успех и че личните ѝ вражди ще осуетят маса смислени кандидатури и на европейските, и на местните избори. Което, и това е сигурно, ще ѝ коства лидерското място в БСП и оставането в политиката. „Който не работи, не трябва да яде.“ Ран Босилек е бил много прав, описвайки, може би неволно, една от базовите и справедливи истини на капитализма. Само че не е познавал Корнелия Нинова и депутатите от БСП. Защото те ще ядат, на ниво около средната заплата, без да работят. И защото въпреки че не работят, част от тях продължават да взимат командировъчни, а друга част – дневни. Въпреки че с всеки ден отсъствие предават най-много не друг, а избирателите си, които са ги избрали там, за да творят в техен интерес закони, да решават проблемите и да защитават правата им. И въпреки че парламент без социалисти е една чудесна новина, наглостта да не вършиш работата, за която си избран, получавайки същевременно доста пари за въпросното нищонеправене, е потресаваща. Но не е изненадваща. Защото другарката Корнелия Нинова има странни взаимоотношения с парите, както всички знаем. На въпрос откъде е взела на скромната 28-годишна възраст няколкостотин хиляди долара за приватизацията на „Техноимпекс“, другарката Нинова смутено отговори: „Ама моля ви се, откъде ще съм имала аз такива пари...“. Само че ги е имала. И са платени. Документите са налице. Откъде са се взели стотиците хиляди долари и чии са - най-вероятно никога няма да разберем, докато същевременно слушаме лицемерните ѝ клишета за върховенство на закона, правова държава, прозрачност и чисти ръце. Потресаваща наглост. А и не е само тя. Да си припомним ли необяснимия 320-квадратов мезонет в „Лозенец“ на Румен Овчаров - цял живот чиновник и партиец със доста скромни официални доходи? Да си припомним ли приватизацията на пловдивския панаир от Георги Гергов? Да си припомним ли арестът на Кирил Добрев на сръбската граница със сак, пълен с долари и марки? Да си припомним ли стотиците хиляди левове под формата на рекламно време, отпуснати без търг и конкурс на Елена Йончева от БНТ? Да си припомним ли пазара на хотели и имоти, направен от социалния президент на БСП – Георги Първанов? Да си припомним ли яхтите и къщите на Борислав Гуцанов, бентлито на Бенчо Бенчев, квотите за евтин ток на жената на Георги Кадиев или златното влакче, купено от обвиняемия бивш кмет и настоящ областен лидер на БСП в Ловеч Милко Казанджиев? Никак не е трудно да си припомним и тези, и още няколко хиляди такива герои. На фона на които бягството на булката беглец изглежда още по-смешно. Защото няма по-неподходящ лидер и по-неподходяща партия, които да настояват за върховенство на закона. Тъй като ако по време на прехода такова върховенство имаше, всички тези хора най-вероятно щяха да са в затвора, а не в парламента. А парламентът си работи и без социалистите. Както го правят парламентите на всички най-развити демокрации по света, където депутати социалисти просто няма. Като в Полша например - станала официално развит пазар и част от 25-те най-богати държави в света, където социалистите просто изчезнаха от политическата карта. И никому не липсват. Да, ДПС най-вероятно трудно и бавно ще вземат завоя към регистрация в зала - плавно и по конкретен повод, който касае избирателите им. Да, „Воля“ реално не съществува и Веселин Марешки трудно събира няколкото си депутати за заседания. Да, „Обединени патриоти“ са все по-малко патриоти и отдавна не са обединени. Но парламентът работи чудесно. Правителството - също. И липсата на социалистите от тази картинка може само да ни радва. Да сте забелязали например, че нито един областен град няма кмет от БСП? Не сте и ще ви кажа защо: защото градовете ни се развиват чудесно точно поради тази причина. В този смисъл мога само, за пореден път, да пожелая крепко здраве и политическо дълголетие начело на БСП на фамозната Корнелия Нинова. И да я поздравя, за пореден път, за решението ѝ да избави парламента ни от социалистите. Както е започнала, най-вероятно ще избави и политиката ни от социалистите. А с това си постижение другарката вече наистина ще остане в историята. Като едно от най-добрите попадения в кадровата политика на седесарското правителство на Иван Костов и като съвършен таен агент на сините, който умело разби и изпокара червените. А иначе нека отново си припомним Ран Босилек: който не работи, не трябва да яде. Дори и да е депутат от БСП. Сподели:", "date": "2019.03.03", "title": "Корнелия Нинова - булката беглец"}
{"url": "https://pik.bg/%D0%B3%D0%BE%D1%80%D1%87%D0%B8%D0%B2%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B1%D1%83%D0%BD%D1%82%D0%B0%D1%80%D1%8F-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BC%D0%BE%D1%80%D1%84%D0%BE%D0%B2---%D0%B3%D0%B0%D0%BB%D0%B5%D0%BD%D0%B8%D0%BA%D0%B0-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0-%D0%BA%D0%BE%D0%B9%D1%82%D0%BE-%D0%BD%D0%B0%D1%80%D0%B8%D1%87%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-news823796.html", "text": "Навръх Трети март от екрана на най-масовата телевизия БТВ режисьорът Александър Морфов нарече моята родина \"държава на лумпените и бандитите\". Похвали се и че вече 30 години се борил с всяко правителство, ерго - със системата. Оправия нямало. Ще кажа на Морфов, когото доскоро уважавах като талантлив творец: Не смейте, драги ми господине, да обиждате България на националния й празник с лексиката на най-обикновен комплексар и безродник. Ще ви попитам следното: как така се борихте 30 години със системата, бидейки неин галеник? Гледам биографията ви - от 1993 г. насам сте главен режисьор на Народния театър на България. В период от близо 10 години сте били и негов директор и художествен ръководител. Знаете по-добре от мен кой назначава директора на Народния театър - министерството на културата. Заповедта ви се разписва от самия министър, все пак става дума за национален културен институт. Директор на Народния театър е една от най-високоплатените и престижни позиции в областта на духа. Това е \"върхът на номенклатурата в културата\". Излиза, че всички български правителства на прехода са ви избирали на тази длъжност, дарявали са ви с огромно възнаграждение, отпускали са ви щедър бюджет, с какъвто не биха могли да се похвалят останалите ваши колеги. Известно е, г-н Морфов, че вашите постановки бяха най-скъпите и разточителни като техническа реализация, декори, костюми, сценични ефекти, че вашите актьори взимаха най-високите хонорари. На всичко отгоре вие въведохте \"коронен номер\" - поставяхте класика, предимно Шекспир, като се пишехте \"съавтор\" - автор на сценичната реализация. Следователно, освен постановъчни, прибирахте и авторското право от спектаклите. 300 представления \"Хъшове\" на Александър Морфов по горкия Дядо Вазов...С реплики и \"изцепки\" на актьорите, каквито Вазов не е и сънувал. Да сметнем ли авторското право? Така де, няма ги Шекспир, Вазов и Сервантес да си го поискат, защо да не го прибере Александър Морфов? Не се ровя в джоба и банковите ви сметки, но вие сте един от най-богатите български театрали. От всяка постановка взимахте десетки, десетки хиляди - извън щатната ви директорска заплата. И заслужено - представленията ви се радват на интерес от публиката, макар че в Народния театър по принцип всяко представление общо-взето е обречено на успех. Обаче, г-н Морфов, всичко това са държавни, народни пари, субсидия, отпусната от правителството със средствата на данъкоплатеца. Същите тези \"лумпени и бандити\", за които говорите. Вие не се издържахте и не правехте изкуство в частен театър, а в националния театър на България - с протекцията на всяко следващо правителствено управление. Как тогава сте се борили с правителствата и системата, че нещо не ми е ясно? Борите се, но иначе правителството ви плаща. Супер. Да бяхте си основали частен театър, собствена трупа, да бяхте оцелявали сам, извън омразната ви система...Не посмяхте, нали? По-лесно, удобно и добре възнаградено бе да я \"рутите\" отвътре, да мърморите постоянно, да хейтите, да се пишете дисидент, докато получавахте поредния \"Аскер\" или някое друго важно държавно отличие... В крайна сметка, след две последователни и необясними бягства от Народния театър, вие избрахте да работите и живеете в чужбина. Ваше право, комплименти, че успявате да се докажете и навън. От позицията на какъв обаче си позволявате да стъжнявате празника ми и да проповядвате омраза към България? От позицията на доброволен и луксозен емигрант, на постоянен мърморко? Не, благодаря. Лумпени-нелумпени, бандити-небандити, грешни, криви, прави, ние избрахме да изживеем дните си в родината, да се блъскаме с простотията, да се радваме на природата и децата си, да оцеляваме на ръба на отчаянието дори, но да сме горди с орисията да се зовем българи. Българин е състояние на духа, не може да бъде функция на тази или онази власт. Властите се сменят, човешкото остава и трябва да бъде съхранено. С хейт и поза няма да стане. Сподели:", "date": "2019.03.03", "title": "Горчивата истина за \"бунтаря\" Александър Морфов - галеника на прехода, който нарича българите \"лумпени и бандити\""}
{"url": "https://pik.bg/%D0%B2%D1%85%D0%BE%D0%B4-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%BE%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F-%D0%BC%D1%83%D0%B7%D0%B5%D0%B9-%D0%B7%D0%B0-3-%D0%BC%D0%B0%D1%80%D1%82-news823725.html", "text": "Личният печат на граф Николай Игнатиев – един от четиримата, подписали Санстефанския мирен договор, може да бъде видян от посетителите в Националния военноисторически музей (НВИМ). Част от специалната експозиция по случай 3 март ще са и оръжия на участници в Руско-турската война, сред които сабята на Жельо войвода, пушката на Ильо войвода, оригиналната пика на Самарското знаме. Сред експонатите се откроява и ключът на един от най-разпознаваемите символи на свободата – паметникът на връх Шипка. По традиция в днешния празничен ден музеят ще работи от 10 до 17 часа с вход свободен. Тази година музеят възкресява спомена за българското участие в руско-турската война, като показва оръжие, принадлежало на българските войводи, разказа Мариета Станева от НВИМ. Сред експонатите е и сабята на Жельо войвода: \"Една прекрасна сабя, на която със златни букви е изписано \"Българино, братко мой, ти от турчин не се бой. Сабя вземи и на бой върви\". Това е сабята на дядо Жельо войвода. Особено ефективна е четата на дядо Жельо, много маневрена конна чета от триста души, която разузнава проходите и действа в Еленския балкан\". В центъра на музейната експозиция за 3 март е оригиналната пика на Самарското знаме. По повод третата годишнина от боевете при Стара Загора през 1880 г. в нея е вградена най-високата първа степен на Ордена за храброст. Първото по-мащабно честване е по повод 25-та годишнина от боевете, когато се открива новопостроеният храм-паметник „Рождество Христово“ в град Шипка. \"Ние показваме част от церемонията - едни прекрасни наградни чашки, изработени от масивно сребро с позлата, дар от руския император Никалай II за живите и присъстващи на тържеството през 1902 г. на Шипка опълченци, също и паметни медали от това голямо честване. От друго значимо честване - през 1934 г., когато вече се открива Паметникът на свободата на връх Шипка, ние показваме ключа от самия вход на паметника, който е държал в ръцете си Цар Борис III при церемонията\", каза Мариета Станева. Атмосферата на времето пресъздават и оригиналните фотографии, които показват шестте опълченски дружини, участвали във войната и картини от художествената сбирка на военноисторическия музей. Сподели:", "date": "2019.03.03", "title": "ВХОД СВОБОДЕН: Специална изложба във Военноисторическия музей за 3 март"}
{"url": "https://pik.bg/%D1%80%D0%B5%D0%B6%D0%B8%D1%81%D1%8C%D0%BE%D1%80%D1%8A%D1%82-%D0%B1%D1%83%D0%BD%D1%82%D0%B0%D1%80-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BC%D0%BE%D1%80%D1%84%D0%BE%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%BE%D1%82%D0%BA%D1%80%D0%BE%D0%B2%D0%B5%D0%BD-%D0%BD%D0%B0-%D0%B4%D0%B5%D0%BD-%D1%83%D0%BC%D0%B8%D1%80%D0%B0%D1%82-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D1%85%D0%BE%D1%80%D0%B0-news823741.html", "text": "Култовият режисьор-бунтар Александър Морфов бе разтърсващо откровен пред сутрешния блок на БТВ навръх 3 март. Той говори за живота, свободата, хъшовете и открадните мечти на българите и държавата на живите-мъртви. „Да живее България продължава да звучи като вик в мен, но онази България, за която мечтая – каза Александър Морфов. - А не тази, на лумпените и бандитите, които превърнаха България в една бедна и страдаща държава. Искам да освободя България от всички, които 30 години лъжат, мамят и нагло управляват и продължават да дирибействат в тази държава без чувство за свян и срам. Мечтата ми е България на Левски, Ботев. възрожденската България. Онази, за окято мечтаят и моите хъшове. Едва ли съм точният човек, който може да говори на националния празник. Няма да кажа нищо добро за тази държава. От 30 години няма правителство, за което да кажа добро. Ентусиазмът на българина свършва след третата чашка, а след това гледаме да се приберем на топло и да се молим да не са ни чули. Ние сме народ, създаден от много народности от различни части. Крайната защитна стена, стената която предпазва Запада от нахлуващите от Изток опасности и сме събрали толкова много жлъч и мъка и надежди, че някога ще бъдем свободни. Мисля, че свободата сме я придобивали между пет и десет минути. Личната свобода обаче никой не може да ти отнеме. Мога да избягам в Балкана, на тавана на кооперацията ми, да се скрия в други страни и да запазя свободата си да не съм слуга на никого. Чувствам се свободен, че не изпълнявам ничии задачи и кроежи. Може да съм омерзен, но съм свободен. Вероятно е бягство, но малко се изморих. Изморих се от собственото си желание и стремежи. Ние не можем да се обединим. Историята ни е много показателна. Кога сме се обединили – 1990 година хората повярваха и какво стана? Всичо бе разкъсано и разграбено. И до ден днешен управляващи продължават да крадат и грабят. Това е един октопод, който никога няма да се насити. Какво означава да си хъш? Означава човек да премине през какви ли не изпитания – глад, бедност, мизерия, и да продължава да таи чувството на надеждата, че един ден ще дойде времето да мине Дунава и да освободи държавата. Май вече не съм хъш. Загубих надеждата, че ще мина Дунава и ще освободя държавата от игото на цинизма, алчноста. Не мога да се приспособявам. Избухлив съм и губя чувство за самосъхранение. Може би до последно като хъшовете бих продължил да се надявам, но се изморих да се надявам. На ден умират десетки хиляди хора, но лошото е че умират и хиляди надежди. Така се превръщаме в държавата на живите-мъртви. Как да живее човек, когато трябва да отиде да работи, да получи едни мизерни пари, с които едва да оцелява семейството му, да се превърне в жертва на хиляди измамници. Как да събере пари да купи подарък на детето си за Коледа, като едва свързва двата края. Какъв е тоя човек – полужив. Разделих се с всички надежди по отношение на държавата и бъдещето. Черноглед съм, но това е продиктувано от положението, състоянието, мизерията на хората, които нямат много сили да се грижат за себе си. Да, има толкова много успешни хора. Честни милионери, млади, които просперират и успяват. За тези хора толкова не се замислям. Те са 4 - 6 процента в държавата обаче. Останалите 94 процента са хора, които нямат толкова устойчивост и сили да се борят с арогантността на мафията, която ни упрявлява. Те не са толкова умни и интелигентни да просперират и на Запад. Хора със средни доходи, средното семейство. За тези хора ме боли. Тези 94 процента ме интересуват. Покрай „Хъшове” в началото бяхме денонощно заедно целият екип, като в последните години се поразкъсахме. Заслугата ми бе, че успях да ги запаля покрай тази идея и те ми се довериха. В най-големите спадове и пропадания те не ме предадоха. В деня на първото представление нямахме финал. И аз обикалях по коридорите и мислих.  Бяха докарали на предпремиерното представление студенти и ученици. Не гъкнаха през цялото предстаовление. Когато свърши, имаше една пауза няколо минути, след която гръмнаха аплодисментите. Тези минути никога няма да забравя”. Александър Морфов се върна в спомените си и за Чочо Попьорданов и участието му в култовия спектакъл. „Още пет години преди Чочо да си замине, той започна периодично да отсъства и аз го замествах – разказва Александър Морфов. - Отсъствието за „Хъшове” не бе драматично, защото го бяхме отиграли. Бе драматична липсата му, защото той винаги е бил с нас, най-фанатичния поддръжник на представленето. Той обединяваше преди представление трупата. Той ги събираше. Сега Деян Донков, Валери Йорданов обединяват екипа. За 300-ото представление, което е в средата на март, ще опитам да събера всички деца и дори внуци на хората от екипа. Ще поканя Захари Бахаров. Митко Рачков обеща да дойде. Той има едно кратко включване”. Алещксандър Морфов говори и за пътяу към върха. „Човек пушач съм, употребявам алкохол, но съм инат голям – казва той. - В Китай около 3 000 метра съм се качил по Великата пкитайска стена, като видях много други стени надолу. Проблем тогава ми бе връщането. На Шипка съм се качвал като дете.  Като пионерче, мисля че там ни слагаха връзките. Иначе  Шипка е един красив символ, който е като короната на нашата нещастна държава”. Сподели:", "date": "2019.03.03", "title": "Режисьорът-бунтар Александър Морфов разтърсващо откровен: На ден умират десетки хиляди хора, но лошото е че умират и хиляди надежди"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B8%D1%81%D0%BA%D0%B0-%D0%BC%D0%B8-%D1%81%D0%B5-%D0%B4%D0%B0-%D1%81%D0%BF%D0%B0%D0%B7%D0%B2%D0%B0%D0%BC%D0%B5-%D1%82%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%BF%D0%B8%D1%88%D0%B5-%D0%BD%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5--news823745.html", "text": "Председателят на Народното събрание Цвета Караянчева заяви пред сутрешния блок на БТВ, че политиците трябва да обединяват българите. „Ние като народни представители, трябва да обединяваме българите – каза тя навръх 3 март от връх Шипка. - Народното събрание е мястото, където се води дебат. Трябва да търсим консесуса. Всеки има своите мнения, но не е нужно толкова остро противопосатвяне. Иска ми се да спазваме това, което стои на фасада на Народното събрание, че съединените прави силата, но не го правим. За празника искам да пожелая на българите да бъдат здрави, да бъдат горди. Имаме славни времена и славна история, и сега когато сме част от обединена Европа, винаги трябва да ни остане националната гордост”. Сподели:", "date": "2019.03.03", "title": "Цвета Караянчева: Иска ми се да спазваме това, което пише на сградата на Народното събрание, но не го правим"}
{"url": "https://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B5-%D1%81%D0%BF%D0%B8%D1%80%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BF%D1%80%D0%B5%D0%B4-%D1%86%D1%8A%D1%80%D0%BA%D0%B2%D0%B0%D1%82%D0%B0-%E2%80%9E%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0%E2%80%9C-%D0%B2-%D0%BF%D0%B5%D1%82%D1%80%D0%B8%D1%87-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BE%D1%82%D0%B5-news823739.html", "text": "Ще се проведе протест пред църквата „Света Богородица“ в Петрич в подкрепа на отец Ангел Кочев, съобщава Фокус. Събитието се организира в социалните мрежи като се очаква то да продължи до 12.00 часа. В интервала от 08.00 до 12.00 часа Неврокопският митрополит Серафим ще служи в църквата „Света Богородица“, а след края на службата ще представи официално новия архиерейски наместник отец Павел. Жителите на Петрич ще изразят несъгласието си с решението на Владиката пред вратите на храма и ще настояват за връщането на отец Ангел Кочев. Втори ден се събират подписи в подкрепа на това искане. Освен това се изпратиха и две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. Будни граждани веднага пресметнаха, че ако тази е логиката, то тогава след две години и българският патриарх Неофит трябва да освободи поста, защото става на 75 години. Сподели:", "date": "2019.03.03", "title": "НЕДОВОЛСТВОТО НЕ СПИРА: Протест пред църквата „Света Богородица“ в Петрич в подкрепа на отец Ангел Кочев"}
{"url": "https://pik.bg/%D0%BF%D1%83%D1%81%D0%BD%D0%B0%D1%85%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%BB%D1%83%D0%BB%D0%B0-%D0%B4%D0%B0-%D1%81%D0%B8%D0%BB%D0%B2%D0%B0-%D0%B7%D0%B0-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BD%D1%83%D0%BA%D0%B0-%D0%BC%D1%83-news823704.html", "text": "Бившият бразилски президент Луис Инасио Лула да Силва бе пуснат временно от затвора и под полицейски ескорт отиде на погребението на свой внук близо до Сао Пауло, предаде Франс прес, цитирана от БТА. Лула тръгна с хеликоптер от затвора в Куритиба, където излежава присъда от над 12 години затвор за корупция, а след това се качи на самолет за Сао Пауло, който е на 400 км оттам. Вчера Лула получи разрешение от съда да напусне затвора за няколко часа, за да присъства на погребението на внука си Артур, който почина от менингит на 7-годишна възраст. Под наблюдението на десетки военни полицаи 73-годишният бивш президент пристигна в гробище в предградие на Сао Пауло, за да присъства на кремацията на внука си. На погребението присъстваха много близки и приятели на Лула, включително бившата президентка Дилма Русеф и кандидатът на Партията на трудещите се на Лула на президентските избори от октомври 2018 г. Фернандо Адад, който беше победен от крайнодесния Жаир Болсонаро. Залата на крематориума бе изпълнена с венци, изпратени от синдикални и политически лидери, включително от президента социалист на Венецуела Николас Мадуро. Един от синовете не президента Жаир Болсонаро, депутатът Едуардо, предизвика остри реакции, като разкритикува пускането на Лула от затвора. \"Когато роднината на някой друг затворник почине, и той ли получава ескорт от федералната полиция, за да отиде на погребението? Това разрешение за временно пускане на Лула от затвора е абсурдно, то само позволява на един известен престъпник да се изкара нещастна жертва\", написа Едуардо Болсонаро в Туитър. Баща му, президентът Жаир Болсонаро, който обикновено е много активен в Туитър, запази мълчание по въпроса, нарушавайки неписаното правило за състрадание между политически врагове при лични драми. По време на предизборната кампания той пожела на Лула \"да изгние в затвора\", отбелязва АФП. Сподели:", "date": "2019.03.03", "title": "Пуснаха от затвора Лула да Силва за погребението на внука му"}
{"url": "https://pik.bg/%D1%80%D0%BE%D0%B4%D0%BE%D0%BB%D1%8E%D0%B1%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%B7%D1%80%D0%B0%D0%B1%D0%BE%D1%82%D0%B8%D1%85%D0%B0-15-%D0%BC%D0%B5%D1%82%D1%80%D0%BE%D0%B2-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-news823733.html", "text": "Българи от Казанлък посрещат всички, които вървят към Шипка на празничния 3 март, с ръчно изработено 15-метрово знаме, на което пише „Свобода или смърт”. Освен трибагреника, групата е изработила и знаме с лика на Васил Левски. Те поздравиха всички българи за празника и се надяват в бъдеще да сме по-единни като народ. Сподели:", "date": "2019.03.03", "title": "РОДОЛЮБИЕ: Българи изработиха 15-метров трибагреник за празника"}
{"url": "https://pik.bg/%D0%B7%D0%B0-%D1%87%D0%B5%D1%81%D1%82%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0---%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%BD%D0%B0-%D0%B4%D0%BD%D0%B5%D1%88%D0%BD%D0%B8%D1%8F-%D0%B4%D0%B5%D0%BD-%D1%87%D1%83%D0%B2%D1%81%D1%82%D0%B2%D0%B0%D0%BC%D0%B5-%D1%81%D0%B5-%D0%BD%D0%B5%D1%89%D0%B0%D1%81%D1%82%D0%BD%D0%B8-%D0%B7%D0%B0%D1%89-news823736.html", "text": "Една от емблемите на българския спорт в момента, професионалният боксьор Кубрат Пулев говори пред сутрешния блок на БТВ навръх националния празник 3 март за духа на българина, усещането когато слушаш българския химн, за победите в живота и за това какво пречи на българина. „Като победител на ринга за първи път чух химна на един от турнирите и бе невероятна гордост – каза Кубрат Пулев. - С удоволствие бих се преродил и в други времена, ако можех. Бих искал да видя и други времена. За мен би било нещо велико да познавам един Васил Левски. Бих се преродил в турското робство, да. От малък баща ми е казвал, и ни е учил, че Левски е най-великият българин. Знам, че той се гореде с нас отгоре. Със сигурност щеше да се гордее, защото ние сме негови производни и деца. Той се занимаваше с нас и ни е научил на всичко. На повечето хора не мога да го обясня, но пожелавам на всяко дете такъв баща. В много неща би ме смъмрил. Вероятно в личен план, за децата. Българите наистина трябва да правят деца и да има повече и повече българи. В това отношение, за съжаление, не съм добър пример. Това ми куца, но смятам да задвижа това сериозно. Със сигурност бих гледал децата си тук. На много хора го казвам и дори пред техните деца то правя. Няма лошо хората да видях какво е в чужбина и да знаят, но да пращам детето си в чужбина да учи – не бих го направил със сигурност. Защото смятам, че личният пример е това детето ти да е близо до теб, и той е по-важен от това да отиде някъде в чужбина. Ходенето в чужбина да учиш идва от чуждопоклонничеството и ниското самочувствие на българина. Тук има много добри университети и децата трябва да са до семействата си. А не да ходят в чужбина без контрол. За мен един 23 -  24 годишен човек е още дете и трябва да има контрол. Бил съм в чужбина и съм виждал как се догрират и пропадат млади хора на тази възраст заради липсата на контрол. На младите бх казал, че не е нужно да са като Кебрат Пулев, но ако вземат дадени черти, смятам че биха им били от полза. Аз съм човек, който казва истината, казва какво мисли. Казвам неща, които са затвърдени с факти, знания. Едно мнение, което е затвърдено от прочетено, гледано, изживяно”. Кубарт Пулев коментира и причините за това, българите да бъдат смятани за най-нещастната нация. „Липсва ни любовта към нас самите, родината и България, към държавата – коментира Кубрат Пулев. - Най-много това ни пречи. По този начин ние нямаме дух, нямаме сила, нямаме вяра, нямаме живец. Взета ни е душата. Когато на един човек му е взета душата, той е инвалид. Вярата връща душата. Това се възражда и съм убеден, че ще се възроди още повече. Доволен съм от себе си, това което правя и промотирам. Това е България, държавата, самочувствието на българския дух. Не съм от хората, които се главозамайват и летят в облаците. От хората, които са здраво стъпили на земята съм. Вярвам, че всяко нещо може да се постигне и няма начин да няма начин. Не може да не може. И тази вяра се изглажда с времето. Фундаментът който се дава на един човек е от семейството, родителите. Това идва от обществото - училище учители, педагози. Това допринася за това какъв е човека. Интелектът също допринася, защото от всяко дърво свирка не става. Хората, ако не се опитват да се отърват леко, защото леко няма, а останат и се борят за България, ще стане. Когато човек повярва, всичко става”. Кубрат Пулев говори и за предстоящия си мач с румънеца Богдан Дину в САЩ. „Срещали сме се като аматьори с него но бях забравил за този мач – признава Пулев. -  Бях много по-бърз от него и направо го разкъртих. Това си спомням. Не помних кой беше, но сега по статистиката гледам, че е бил той. Вярвам че съм по-добрият. По-бърз, по-силен, по-остър в мисленето си и трябва да го бия. Знам, че в Лос Анджелис ще има и голяма българска публика, която ще ме подкрепя и ще дам всичко от себе си за победа. Това е спорт, така че в зара я има и загубата, но ще дам всичко от себе си за успех. Мечтая за неща, за които много хора ще ме помислят за луд. Голям съм в мечтите си. Искам да съм умерен. Само ще кажа, че просто вярвам в българина. Това би ме направило щастлив, ако тук живеем по-добре, защото ми е мъка за хората”. Сподели:", "date": "2019.03.03", "title": "ЗА ЧЕСТТА БЪЛГАРСКА - Кубрат Пулев със силни думи на днешния ден: Чувстваме се нещастни, защото ни е взета душата"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B8%D0%B7%D0%B4%D0%B8%D0%B3%D0%B0%D1%82-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA%D0%B0-%D0%BD%D0%B0%D0%B2%D1%80%D1%8A%D1%85-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news823702.html", "text": "Пред погледа на президента и върховен главнокомандващ на Въоръжените сили на Република България Румен Радев се издига на официална церемония българският трибагреник под звуците на националния химн. Пред паметника на Незнайния войн в столицата десетки политически лица, граждани и гости на София се събраха да отбележат датата Освобождението на България. Президентът Румен Радев прие тържествената гвардейска част, строена на площада пред храма \"Св. Александър Невски\", след което бе издигнат българският трибагреник. Над площада се разнесе празничен камбанен звън. Точно в 18,30 ч. ще бъде проведена тържествената заря-проверка, която ще бъде приета по протокол от президента. Очаква се и тържественото слово на държавния глава. Сподели:", "date": "2019.03.03", "title": "ИЗВЪНРЕДНО В ПИК TV: Издигат трибагреника навръх националния празник (обновена)"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%B6%D0%B8-%D0%B3%D0%B5%D1%80%D0%B1-%D0%BF%D0%BE%D0%B4%D0%B0%D1%80%D0%B8%D1%85%D0%B0-12-%D0%BC%D0%B5%D1%82%D1%80%D0%BE%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%84%D0%BB%D0%B0%D0%B3-%D0%B7%D0%B0-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%E2%80%9E%D0%BE%D0%B2%D0%B5%D1%87%E2%80%9C-%D0%B2-%D0%BF%D1%80%D0%BE%D0%B2%D0%B0%D0%B4%D0%B8%D1%8F-news823738.html", "text": "По повод националния празник на България Младежи ГЕРБ подариха 12-метров флаг за крепостта „Овеч\" в Провадия. Трибагреникът украси голямата спираловидна стълба, която води към западния вход на средновековната твърдина над града. Това съобщиха от пресцентъра на ПП ГЕРБ – Варна. „Крепостта „Овеч\" е част от забележителното културно-историческо наследство на Провадия, на Варненска област и на цяла България. Това величествено място ни изпълва с гордост, затова вярваме, че националният флаг, който издигнахме, ще докосва още по-силно сърцата на хората, щом погледнат към възвишението”, сподели Ивайло Парушев от МГЕРБ – Провадия. В родолюбивата инициатива участваха и народният представител Галя Желязкова и младежи от организацията на ГЕРБ във Варна. Ден преди 3 март те подариха знамето на директора на Историческия музей Николай Христов и лично поставиха 12-метровия флаг. „Размерът на трибагреника е съобразен с височината на атрактивната стълба, която осигурява достъп до крепостта откъм самия град. Радвам се, че ръководството на музея в Провадия прегърна идеята на младежите и на големите български празници флагът ще краси възвишението”, коментира общинският съветник Димо Димов, който ръководи организацията на ГЕРБ – Провадия. Той поздрави екипа на музея по повод 3 март, като му пожела да продължава всеотдайно да съхранява и популяризира забележителната ни история. „3 март не е просто почивен ден в календара, а тържество на силния български дух”, посочи Галя Желязкова и апелира повече млади хора да се включат в честванията, за да споделят емоцията на празника и да покажат, че пазят националните идеали, които са ни завещали героите, извоювали Освобождението на България. Сподели:", "date": "2019.03.03", "title": "Младежи ГЕРБ подариха 12-метров национален флаг за крепостта „Овеч“ в Провадия"}
{"url": "https://pik.bg/%D0%BA%D0%BE%D0%BB%D0%BA%D0%BE-%D0%B4%D0%BE%D0%B1%D1%80%D0%B5-%D0%BF%D0%BE%D0%B7%D0%BD%D0%B0%D0%B2%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D1%81%D0%B8%D0%BC%D0%B2%D0%BE%D0%BB%D0%B8-news823742.html", "text": "Кой е авторът на българския химн? Трябва ли да има герб върху изработеното, според изискванията на закона, национално знаме? Колко лъва има на герба на България? Какъв по-добър повод от деня, в който честваме националния ни празник да си припомним отговорите на тези въпроси. Основни национални символи на българската държава са знамето, химнът и гербът на Република България. Държавните символи имат изключително важна роля при създаването и утвърждаването на институционалната идентичност на държаваната администрация, съобщава Дарик. Те символизират независимостта и суверенитета на българския народ и държава. Като официални национални символи тяхното представяне и използване във всички видове приложения и комуникации задължително следва строги норми и правила. Националното знаме на Република България е национален символ, който изразява независимостта и суверенитета на българската държава.Националното знаме на Република България има правоъгълна форма и се състои от три цвята: бял, зелен и червен, разположени водоравно отгоре надолу. Цветните полета са еднакви по форма и размери. Форма - правоъгълна със съотношение на широчина към дължина - 3:5. Гербът на Република България е държавен символ, който изразява независимостта и суверенитета на българския народ и държава. Гербът на България е изправен златен коронован лъв на тъмночервено поле във формата на щит. Над щита има голяма корона, първообраз на която са корони на български владетели от Втората българска държава, с пет кръста и отделно кръст над самата корона. Щитът е поддържан от два златни короновани изправени лъва, обърнати към щита от лява и дясна хералдическа страна. Те стоят върху две кръстосани дъбови клонки с плодове. Под щита върху прехвърлена през краищата на дъбовите клонки бяла лента с трикольорен кант е изписано със златни букви \"Съединението прави силата\". Мила Родино става национален химн на България през 1964 г. Основа на музиката и текста е песента „Горда Стара планина\", написана от Цветан Радославов през 1885 г. Той я композира по пътя към бойното поле по време на Сръбско-българската война. Текстът е променян многократно, за последен път - през 1990 г. Като основа за българския химн е взета само една част от оригиналния текст и музика на Цветан Радославов. Мотивът „Горда стара планина\", с редица преправяния на оригиналния текст, се превръща в основа на песенни куплети, а „Мила Родино\" - в припев. Останалите части от песента не са включени в химна. Настояща версия на химна Горда Стара планина, до ней Дунава синей, слънце Тракия огрява, над Пирина пламеней. Припев: Мила Родино, ти си земен рай, твойта хубост, твойта прелест, ах, те нямат край. До промяната на текста през 1990 г. съществуват още два куплета , които след 1990 г. отпадат: Паднаха борци безчет за народа наш любим, Майко, дай ни мъжка сила пътя им да продължим. Дружно братя българи, с нас Москва е в мир и бой, партия велика води, нашият победен строй. Сподели:", "date": "2019.03.03", "title": "Колко добре познаваме българските национални символи"}
{"url": "https://pik.bg/%D1%87%D0%B5%D1%81%D1%82%D0%B8%D1%82-%D0%BF%D1%80%D0%B0%D0%B7%D0%BD%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%87%D0%B5%D1%81%D1%82%D0%B2%D0%B0-3-%D1%82%D0%B8-%D0%BC%D0%B0%D1%80%D1%82---%D0%B4%D0%B5%D0%BD%D1%8F%D1%82-%D0%BD%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-news823686.html", "text": "На 3 март през 1878 г. е подписан Сан-Стефанският мирен договор между Русия и Османската империя, който предвижда възстановяването на Княжество България. Подписването на Санстефанския договор през 1878 г. е осъществено като своеобразен подарък от страна на руската дипломация към император Александър II, който се възкачва на престола на 19 февруари 1855 г., а през 1861 г. на същата дата подписва декрета за отмяна на крепостното право. У нас той е известен като Цар Освободител. Преговорите по сключването на Сан-Стефанския договор започват на 13 февруари в главната квартира на руската армия в Одрин. На войниците са раздадени по 100 патрона и всички очакват или да се обяви краят на войната, или да се издаде заповед за навлизане в Цариград. Напрежението нараства и след дълги часове на очакване едва около 17 ч. сред официалните лица настъпва раздвижване, а над тълпата местни жители, наблюдаващи с любопитство случващото се, се разнася вестта за подписания мирен договор. Денят на Освобождението е националният празник на България от 1991 г. Празникът на Освобождението на България - 3 март, за пръв път се чества във Велико Търново на 19 февруари (3 март н. с.) 1879 г. Две години след Освобождението - през 1880 г., 3 март се чества в София като Ден на възшествието на престола на император Александър II. От 1888 г. празникът започва да се празнува като Ден на Освобождението на България от османско владичество. След 1944 г. празникът не се отбелязва, освен веднъж - през 1978 г. по повод 100-годишнината от Освобождението. 10 години по-късно той става официален празник, а с решение на Великото Народно събрание от 5 март 1990 г. датата е обявена за Национален празник на България. По повод Националния празник – Трети март, във всички градове в страната се организират тържествени чествания. Традиционно хиляди българи ще се изкачат на историческия връх Шипка, за да присъстват на честванията по повод Освобождението на България. Там се съхраняват костите на загиналите за отбраната на прохода Шипка. Сподели:", "date": "2019.03.03", "title": "ЧЕСТИТ ПРАЗНИК! България чества 3-ти март - денят на Освобождението"}
{"url": "https://pik.bg/%D0%B0%D0%BB%D0%B6%D0%B8%D1%80%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D1%80%D0%B8%D0%B5%D1%82-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news823638.html", "text": "Алжирският президент Абделазиз Бутефлика се намира в интензивното отделение на болницата в Женевския университет. Това съобщи в събота телевизионният канал Ал Маяден, цитиран от TACC. Според него 81-годишният политик е бил отведен в Швейцария със самолет в състояние на безсъзнание и лекарите са изключително загрижени за живота му, съобщават от телевизионния канал. Бутефлика получи инсулт през 2013 година. Оттогава алжирският лидер се движи само в инвалидна количка. Той говори трудно и рядко се появява публично, прекарвайки много време в чуждестранни клиники. Това обстоятелство обаче не му попречи да се кандидатира за нов петгодишен мандат през февруари. Президентските избори в Алжир ще се проведат през април. Хоспитализацията на Бутефлика се състоя на фона на масови протестни шествия в столицата на Алжир и други градове на страната. Те бяха организирани от опозиционни лидери, които изразиха съмнения относно способността на президента действително да управлява държавата, и поискаха от Бутефлика да оттегли кандидатурата си. Сподели:", "date": "2019.03.03", "title": "Алжирският президент приет по спешност в швейцарска болница"}
{"url": "https://pik.bg/%D0%B4%D0%B5%D0%BD-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B0-%D0%BD%D0%B0-%D1%88%D0%B8%D1%88%D0%BC%D0%B0%D0%BD-18-%D0%B2%D0%B0%D0%B6%D0%BD%D0%B8-%D0%BA%D0%BD%D0%B8%D0%B3%D0%B8-%D0%B7%D0%B0-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D1%86%D0%B5%D0%BD%D0%B0-news822862.html", "text": "Ден на патриота в модната столична книжарница \"Милениум\" на \"Шишман\" 18, зад опашката на Коня! Навръх 3. март продължава супер промоцията на исторически шедьоври. Тук ще откриете полезните книги за всеки истински българин, и то на половин цена. Днес от 16 до 17 часа автографи върху новата си стихосбирка \"Сребърна любов\" ще раздава поетът Недялко Йорданов. Със сензационното 50 процента намаление можете да се сдобиете с 4 от интригуващите исторически разследвания на известния историк Веселин Игнатов. е мащабен портрет на личността на големия български държавник, дипломат и военачалник. Книгата, която разкрива малко известни исторически факти от живота на цар Калоян, подредени хронологично – произход на личността му, ранните години от живота му, период на управление и смърт. Можете да я купите вместо за 8 само за 4 лв. На същата цена се предлага и трудът „ , която побира всичко за живота и светлата диря на един от най-величавите владетели на България. Авторът представя увлекателно и детайлно съдбата, делото и духовните качества на хан Крум, като  отсява истината от легендите. разравя фактите, съпоставя източниците, преследва уликите и представя последните дни от живота на Ботев като криминален процес. Не я пропускате на цена само 4 лв. В „ Веселин Игнатов развенчава митовете за революционната дейност на бележития държавник. Вземете я вместо за 8 лв. за 4 лв. Вълнуващата патриотична книга събира 69 произведения на 57 поети. Книгата на съставителката Тамара Йорданова е идеалният подарък, който можем да поднесем на децата си за празника и то вместо за 7 лв. само за 3.50 лв. С 40 процента отстъпка в книжарница „Милениум” ще откриете - обемен труд за всички най-важни заблуди в българската история, представени научно и достъпно за най-широк кръг читатели. Единствено в книжарница „Милениум” и само през тези дни ще можете да я купите вместо за 28 лв. само за 17 лв. - луксозен том с твърди корици и цветни илюстрации на повече от 300 монумента, паметника, бюстове и скулптури из цялата ни родина може да купите вместо за 29.99 лв. само за 18 лв. От от Александър Стоянов ще научите всичко най-важно за победите и загубите на България в Балканската и в Междусъюзническата война, събрано в един том на сензационната цена от 6 лв. от Тома Биков е любопитен том със 157 малко известни факта от новата история на България, които хвърлят светлина върху ключови моменти в областта на политиката, спорта, културата и икономиката. С книгата можете да се сдобиете вместо за 15 лв. само за 9 лв. Сподели:", "date": "2019.03.03", "title": "Ден на патриота на \"Шишман\" 18: важни книги за всеки българин на половин цена!"}
{"url": "https://pik.bg/%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D1%85%D0%B0-%D0%BC%D0%B8%D1%82%D0%B0-%D0%B7%D0%B0-%D0%BF%D0%BE%D0%BB%D0%B7%D0%B0%D1%82%D0%B0-%D0%BE%D1%82-%D0%BF%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8-news823618.html", "text": "Учени от университета на Колорадо в Боулдър установиха, че дългият сън през уикенда не може да компенсира недоспиването през работните дни в седмицата, съобщи сайтът MedicalXpress. Обратно, навикът човек да си отспива в края на седмицата може да увреди здравето. Изследването обхванало 36 души на възраст между 18 и 39 години. Повече от седмица те били под наблюдението на учените, които следили консумацията им на храна и съня им. Участниците били разделени на няколко групи. Участниците в едната група 9 дни спели 9 часа в денонощието, в другата - 5 часа в денонощието за същия период от време, а в третата - 5 часа в денонощието в разстояние на 5 дни, неограничено дълго време през следващите два дни и отново 5 часа в денонощието през последните два дни от експеримента. Оказало се, че участниците във втората и третата група често похапвали нощем, трупали телесно тегло и загубили чувствителността си към инсулина . През почивните дни се наблюдавало умерено подобрение, което изчезвало в началото на следващата работна седмица. При това у участниците в третата група било констатирано по-значимо влошаване на здравето , отколкото у другите доброволци, съобщава БТА. Сподели:", "date": "2019.03.03", "title": "Опровергаха мита за ползата от почивните дни"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BB%D0%BE%D0%B6%D0%B8%D1%85%D0%B0-%D0%BF%D0%B0%D0%B2%D0%B5%D1%82%D0%B0-%D0%BD%D0%B0-%D0%BA%D1%83%D0%BB%D1%82%D0%BE%D0%B2%D0%B0-%D0%BC%D1%8F%D1%81%D1%82%D0%BE---%D0%BC%D0%BD%D0%BE%D0%B3%D0%BE-%D0%BA%D1%80%D0%B0%D0%B4%D0%B5%D0%BB%D0%B8-%D1%86%D0%B2%D0%B5%D1%82%D1%8F%D1%82%D0%B0-news823643.html", "text": "Декоративни павета покриха пространството около скулптурата на Мильо в подножието на стълбите към някогашния бар \"Каменица\". Досега там имаше градинка. Цветята обаче непрекъснато ставали жертва на желаещите да се снимат с фигурата на емблематичния пловдивски зевзек, отбелязва \"Пловдив24\". Затова за удобството на пловдивчани и гостите на града е взето решението там да се обособи място за сядане, казаха от ОП \"Паркове и градини\". Още през есента във вазите и кашпите по стълбите на \"Каменица\" бяха засадени теменужки и други видове двусезонни цветя, които в момента се попълват, поясниха от общинското предприятие. Сподели:", "date": "2019.03.03", "title": "В Пловдив сложиха павета на култова място - много крадели цветята"}
{"url": "https://pik.bg/%D0%BD%D0%B0%D1%85%D0%B0%D0%BB%D1%81%D1%82%D0%B2%D0%BE-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%BE%D1%82-%D0%B2%D0%B8%D0%B5%D1%82%D0%BD%D0%B0%D0%BC%D1%81%D0%BA%D0%B8%D1%82%D0%B5-%D0%BE%D0%B1%D1%89%D0%B5%D0%B6%D0%B8%D1%82%D0%B8%D1%8F-%D0%BD%D0%B5%D0%B3%D0%BE%D0%B4%D1%83%D0%B2%D0%B0%D1%82-%D1%81%D1%80%D0%B5%D1%89%D1%83-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%B6%D0%B8%D0%BB%D0%B8%D1%89%D0%B0-news823673.html", "text": "До края на тази година се предвижда още два блока от общежитията да бъдат съборени. Поради липсата на свободни общински жилища обаче от общината предлагат да бъдат изградени апартаменти от контейнери. За проекта ще са необходими . Апартаментите трябва да са готови до 160 дни, като от 102 контейнера ще бъдат сглобени . Самите обитатели на Виетнамските общежития също са единодушни, че те трябва да бъдат премахнати. . \"Имам си настанителна заповед. Плащам си ток. Всичко, каквото е необходимо и . Бих се преместила, защото тука не е за живеене. Отвсякъде вода тече, отвсякъде влага има. Имаме малки деца и \", коментира пред БГНЕС една от живущите. Започна строителството на апартаменти от контейнери на мястото на Виетнамските общежития в столичния квартал \"Красна поляна\". Договорът за изграждането им вече е сключен. 2,4 млн. лева 51 апартамента Не всички обаче са съгласни с идеята за апартаменти от контейнери накрая да съм животно в контейнер да живеем ние искаме да живеем, както другите хора Сподели:", "date": "2019.03.03", "title": "НАХАЛСТВО: Циганите от Виетнамските общежития негодуват срещу новите си жилища"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%BA%D0%BE%D1%80%D0%B8%D0%B4%D0%BE%D1%80-news823642.html", "text": "Anadolu Agency, цитирани от \"Фокус\". Турция абсолютно никога няма да допусне терористичен коридор по южните си граници. Направихме всички видове подготовка с всички наши средства и институции“, за да предотвратим това, заяви Абдулхамит Гюл в предизборен координационен център в Газиантеп. Турция никога няма да позволи създаването на терористичен коридор близо до южната граница, заяви министърът на правосъдието, съобщава Турция може да се прицели в тероризма в свърталището му, за да предпази турската територия от нападение, добави той. „Тероризмът никога няма да може да накара Турция да коленичи“, каза Гюл. Турция обеща антитерористична операция в Сирия, източно от Ефрат, срещу ПКК. В своята 30-годишна терористична кампания ПКК - призната за терористична групировка от САЩ, ЕС и Турция - е отнела около 40 000 живота, включително на жени и деца. Сега, когато сирийските региони близо до Турция стават все по-стабилни след две успешни турски антитерористични операции в Сирия от 2016 г., каза Гюл, сирийските бежанци в Турция ще се завърнат по-бързо в родината си. Турция е приела около 3,6 милиона сирийски бежанци, повече от всяка друга страна в света. Сподели:", "date": "2019.03.03", "title": "Външният министър на Турция: Няма да позволим терористичен коридор"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%87%D0%B8%D1%81%D1%82%D0%B0%D1%87-%D0%BE%D1%82%D0%BA%D1%80%D0%B8-300-000-%D0%BF%D0%B0%D1%83%D0%BD%D0%B4%D0%B0-%D0%B2-%D0%B0%D0%B2%D1%82%D0%BE%D0%B1%D1%83%D1%81-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D1%81-%D0%BF%D0%B0%D1%80%D0%B8%D1%82%D0%B5-news823629.html", "text": "Чистач намери в лондонски автобус 300 000 паунда (б.р. около 397 000 долара) и предаде парите на полицията, съобщава „Дейли Мирър”. Изданието отбелязва, че с намерените средства, мъжът е можело да живее спокойно до края на живота си без да се занимава с нищо. Той обаче се оказал „удивително честен”. В материала се посочва още, че в лондонския транспорт не е рядкост да бъдат открити необичайни вещи. Сподели:", "date": "2019.03.03", "title": "НЕВЕРОЯТНО: Чистач откри 300 000 паунда в автобус. Ето какво направи с парите"}
{"url": "https://pik.bg/%D0%BC%D1%8A%D0%BA%D0%B0%D1%82%D0%B0-%D0%B5-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%B0-%D1%86%D0%B5%D1%86%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87-%D1%82%D0%B5%D1%88%D0%B8-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%88%D0%B0%D0%B1%D0%B0%D0%BD---%D0%B8-%D0%BE%D1%82-%D0%BE%D0%BD%D0%B7%D0%B8-%D1%81%D0%B2%D1%8F%D1%82-%D0%BF%D0%B5%D0%B2%D0%B5%D1%86%D1%8A%D1%82-%D1%89%D0%B5-%D0%B8%D0%B7%D0%B4-news823116.html", "text": "Сръбската фолк легенда Цеца Величкович-Ражнятович теши ежедневно Гордана, неутешимата вдовица на Шабан Шаулич, съобщи сръбската преса. Два дни след погребението на Краля на народната музика тя дошла при Гордана, като двете цяла нощ плакали за своите мъже (съпруга на Цеца Желко Ражнятович-Аркан бе убит преди 18 г.). Според \"Информер\" певицата от своя горчив опит знаела колко силно се нуждае Гордана от някой, с когото да сподели тези тежки мигове. Източник сподели, че съпругата на Шабан изживява много тежко смъртта му, не спира да плаче и не може да приеме, че е загубила любимия си. \"Децата й започнаха да се тревожат за нея и не смеят да я оставят сама и за секунда. Когато Цеца чула за това, веднага отишла при нея, за да опита да я утеши\", разкри източник, близо до семейството на Шабан Шаулич. Цеца останала цяла нощ при Гордана. \"Тя казала, че знае какво й е, че няма да я лъже как уж времето щяло да облекчи болката, защото това няма да стане и празнината остава завинаги. Певицата посъветва Гордана да се обърне към децата и внуците, защото те ще са единственият й лек. Гоца попиваше думите на Цеца, после заедно плакаха и си припомняха всички случки, преживени с Шабан\", довери още източникът на изданието. Вестник \"Курир\" се спря и на наследството на Шабан Шаулич, който държал да обезпечи финансово своята Гордана. Певецът й завещал сръбската и австрийските си пенсии, което прави около 3000 евро на месец. Съпругата му ще получава и парите от песните му - около 80 000 евро на година. Шабан приписал на Гордана авторските и изпълнителските права, т. е. още 30 000 евро на година. А от \"ЮТюб\" семейството му ще получава по около 50 000 евро на година, тъй като хитовете на Шабан имат 250 милиона гледания годишно. Сподели:", "date": "2019.03.03", "title": "МЪКАТА Е БЕЗКРАЙНА: Цеца Величкович теши вдовицата на Шабан - и от онзи свят певецът ще издържа семейството си с десетки хиляди евро на година"}
{"url": "https://pik.bg/%D0%B2%D0%B0%D0%BD%D0%B4%D0%B0%D0%BB%D0%B8-%D1%80%D0%B0%D0%B7%D1%80%D1%83%D1%88%D0%B8%D1%85%D0%B0-%D0%BC%D0%B5%D0%BC%D0%BE%D1%80%D0%B8%D0%B0%D0%BB%D0%B5%D0%BD-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D1%81%D0%BD%D0%B8%D0%BC%D0%BA%D0%B8-news823646.html", "text": "Тече разследване за установяване на самоличността на вандалите, посочиха от полицията. Вандали разрушиха мемориалния паметник, издигнат на мястото на опожарената през Втората световна война от нацистите синагога в Страсбург, съобщава АФП. Инцидентът е станал тази нощ, съобщи кметът на източния френския град Ален Фонтанел . „Синагогата Клебер беше изгорена до основи от нацистите преди почти 80 години. Мемориалната плоча, която напомняше за тази трагедия, стана обект на вандалско посегателство тази нощ“, допълва градоначалникът в поста си. Синагогата, която е била основен център за поклонение на еврейската общност в града, е била разграбена и след това изгорена до основи от поддръжници на Хитлер на 30 септември 1940 година. „За жалост историята се повтаря“, написа кметът на Страсбург във „Фейсбук“. Сподели:", "date": "2019.03.03", "title": "Вандали разрушиха мемориален паметник в Страсбург (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%8F-%D0%B4%D0%B5%D0%BD---%D1%82%D1%80%D1%83%D0%B4%D0%BD%D0%BE%D1%81%D1%82%D0%B8-%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%BD%D0%BE%D0%B2%D0%B8-%D0%BF%D1%80%D0%B8%D1%8F%D1%82%D0%B5-news823681.html", "text": "Ако сте планирали пътуване с вашите близки, по-добре го отложете, за да не изостанете със служебните си задължения. В рамките на деня отхвърлете задачите си, а вечерта може да си почивате. На работното място се предпазвайте от грешки, които може да допуснете в бързината. Не се захващайте с нови задачи. Постарайте се още днес да поправите грешките си, без да действате необмислено и импулсивно. Бъдете компромисни. Изнервени сте, че и през деня и тази вечер нямате възможност за пълноценна почивка, но не търсете непрекъснато виновни около себе си. Пригответе се за трудности, особено на работното място. Финансовото ви положение може да се влоши, ако се оставите да ви измамят със спешно участие в инвестиционни проекти. Денят не позволява да подписвате документи. Не проявявайте наивност, която ще ви коства сериозни проблеми. Обмислете поредното ново начало, обещаващо ви приходи през месеца, а ако внимателно започнете подготовката днес, въпреки че ще има забавяне, успеха е с вас. Разсеяност ви при разговорите с вашите колеги може да е причина за финансови загуби.  След това трудно ще ги възстановите и виновните ще сте вие. Налага се да проведете делови разговори, които ще ви проправят пътя към успеха, въпреки че няма да от най-леките и може да ви изнервят. Запазете спокойствие. Вашето усърдието ще подтикне колегите ви да ви подкрепят. Не отказвайте помощта им. Бъдете коректни към тях и също им помогнете, ако ви помолят. Денят не ви позволява начинания, но можете да завършите започнатите преди време и изостанали задачи, за които не се изисква много време. Помислете си за бъдеща промяна на работата или за възможностите за допълнителен бизнес. Вечерта отидете на покупки с вашите близки. Въпреки възможността за приходи търговците празнично може да претърпят загуби, ако не са внимателни. Общувате с лекота. Не пропускайте да създадете нови приятелства. На вашето работно място, не прекалявайте с натоварването и не се преуморявайте. Опитите ви да докажете, че сте незаменими и ще се справите и с най-трудните задачи, няма да са ви от полза, защото ще се уморите и ще започнат пропуските. Запознанства и бъдещите отношения с вашите нови познати ще се окажат полезни и ще ви донесат неочаквана бъдеща печалба. Въпреки това бъдете предпазливи към новите предложения и не проявявайте прекалена самоувереност, че на мига трябва да ги приемете. На работното място се справяте сами със служебните си задачи. Не прехвърляйте част от тях на вашите колеги. Ще успеете да се справите с трудностите, които ще възникнат неочаквано. Ако сте на ръководна позиция избягвайте критиката, за да не ви напуснат вашите подчинени. Запазете спокойствие и бъдете умерени в поведението си, за да не разочаровате хората от деловото си обкръжение. Непланирани промени, свързани с предстоящ финансов успех объркват плановете ви, но жертвата си струва. Не разчитайте на помощ отстрани. Не позволявайте да ви убедят да си останете у дома и да ви отклонят от важните делови разговори, които е във ваша полза да проведете в този ден. Стабилността ви ще изиграе важна роля за хармонизиране на отношенията с вашите близки. Ако се налага поработете до вечерта върху служебните си задачи. Не давайте обещания, ако няма да ги изпълните. При необходимост бъдете компромисни, защото така ще съхраните добрия тон на работното място. Нежеланието ви да се съобразите с желанията на вашите близки и с мнението им, ще изнервят обстановката в дома ви. Спешни задачи ви зоват на работно място. Начинанията са нежелателни, колкото и вашите колеги да ви убеждават в техния успех. Предпазвайте се от необмислени финансови разходи и загуби. Сподели:", "date": "2019.03.03", "title": "САМО В ПИК: Топ хороскопът на Алена за празничния ден - трудности за Близнаците, нови приятелства за Везните"}
{"url": "https://pik.bg/%D0%BC%D0%B8%D0%BA%D0%B0%D0%B5%D0%BB%D0%B0-%D1%88%D0%B8%D1%84%D1%80%D0%B8%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D0%B7%D0%B0-%D1%82%D1%80%D0%B5%D1%82%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%B2-%D1%81%D0%BA%D0%B8%D1%82%D0%B5-news823651.html", "text": "Американката Микаела Шифрин спечели Световната купа по ски-алпийски дисциплини за трета поредна година, обявиха официално от Международната федерация по ски. 23-годишната Шифрин има непреодолим аванс на върха в генералното класиране от 719 точки пред втората Петра Влъхова (Словакия) седем старта преди края на сезона, отбелязва БНР. От ФИС потвърдиха за спечелената от Шифрин Световна купа, въпреки че вчера нямаше състезания при жените, след като супергигантския слалом в Сочи беше отложен за днес заради обилен снеговалеж. Освен това единия от планираните два супергигантски слалома няма да се състои. Шифрин и Влъхова отказаха участие в стартовете в Русия, а новата-стара световна шампионка Шифрин има 14 победи за Световната купа през този сезон до момента. Сподели:", "date": "2019.03.03", "title": "Микаела Шифрин спечели за трета поредна година Световната купа в ските"}
{"url": "https://pik.bg/%D1%82%D1%80%D0%B8-%D1%87%D0%B0%D1%88%D0%B8-%D0%BA%D0%B0%D1%84%D0%B5-%D0%B4%D0%BD%D0%B5%D0%B2%D0%BD%D0%BE-%D1%83%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0-news823616.html", "text": "Всеизвестно е, че ако се стремят към дълголетие, хората трябва да се хранят здравословно и балансирано и да поддържат редовна физическа активност. Мащабно китайско проучване показва, че ако иска да избегне ненавременна смърт, човек всекидневно трябва да пие определено количество кафе, пише в. \"Дейли експрес\", цитиран от БТА. Въз основа на резултатите от анализ на 21 изследвания, обхванали над 10 млн. души, авторите на настоящото проучване от университета на Чжънчжоу, Китай, са стигнали до извода, че редовната консумация на кафе намалява риска от преждевременна смърт. Изследователите са установили, че за хората, които рядко пият кафе, както и за тези, които се въздържат от ободрителната напитка, рискът да се споминат по-рано е с 13% по-висок, отколкото за останалите. За максимална полза от кафето обаче трябва да се пият по три чаши всеки ден , отбелязват китайските специалисти. \"Умерената консумация на кафе трябва да залегне в здравословното хранене и начина на живот на хората\", пишат авторите на изследването. Предишни проучвания свързват умерената консумация на богатото на антиоксиданти кафе с понижен риск от тинитус (шум в ушите) и деменция, припомня изданието. Сподели:", "date": "2019.03.03", "title": "Три чаши кафе дневно удължават живота"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B2%D1%81%D0%B8%D1%87%D0%BA%D0%B8-%D0%BC%D1%83%D0%B7%D0%B5%D0%B8-%D0%B8-%D0%B3%D0%B0%D0%BB%D0%B5%D1%80%D0%B8%D0%B8-%D0%B2-%D1%81%D0%BE%D1%84%D0%B8%D1%8F-%D1%81-%D0%B2%D1%85%D0%BE%D0%B4-%D1%81%D0%B2%D0%BE%D0%B1%D0%BE%D0%B4%D0%B5%D0%BD-news823645.html", "text": "По повод 3 март общинските музеи, галерии и Зоологическата градина в София ще работят с вход свободен, съобщават от Столичната община. С безплатен достъп ще бъдат Регионалният исторически музей, Софийската градска художествена галерия и парк-музей „Врана“. Гостите на Музея за история на София ще могат да разгледат безплатно постоянната и временната експозиция в сградата на пл. „Бански“ № 1, както и археологическото ниво под базиликата „Света София“. Сподели:", "date": "2019.03.03", "title": "ПРАЗНИК: Всички музеи и галерии в София с вход свободен"}
{"url": "https://pik.bg/%D1%80%D0%B0%D0%B7%D0%B1%D0%B8%D1%85%D0%B0-%D0%B8-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%B8-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B4%D0%B0%D0%BC%D0%B0-%D0%BE%D1%82-%D0%BC%D0%B5%D0%B7%D0%B4%D1%80%D0%B0-news823579.html", "text": "Апаш е разбил и ограбил магазина и къщата на бизнесдама от Мездра в една нощ, съобщиха от пресцентъра на полицията, цитирани от \"Конкурент”. Престъплението е извършено за времето между 2:00 и 5:00 часа през нощта на 1 март. Според данните, незивестен апаш разбил входната PVC врата на магазин за перилни и почистващи препарати в железничарския град и проникнал вътре. Той задигнал около 150 лв. от оборота в касата на обекта. Там имало и златна обеца на собственичката на магазина – С.Г. от Мездра. След това крадецът разбил прозорец на къщата на родителите на бизнесдамата. След като се вмъкнал вътре, той отнесъл 800 лв. и две дебитни карти. В последствие от тях била изтеглена сумата от 1500 лв. По случая е образувано досъдебно производство. Сподели:", "date": "2019.03.03", "title": "Разбиха и ограбиха магазина и къщата на бизнесдама от Мездра"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%BE%D0%B7%D0%B5%D0%BC-%D0%BF%D0%BE%D1%87%D0%B8%D1%81%D1%82%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%B7%D0%B0-3-%D0%BC%D0%B0%D1%80%D1%82-news823650.html", "text": "Децата от клуб \"Родолюбие\" в Белозем вчера запретнаха ръкави и подготвиха паметника, който се намира в центъра на селото за тържествата послучай 3 март. Към инициативата се включиха и от кметството в Белозем. Те осигуриха на учениците ръкавици и препарати, с които паметникът беше измит. Учениците от клуб \"Родолюбие\" ще продължат с добрите инициативи и на 3 март те ще застанат като почетен караул на паметника, а техни съученици ще поднесат цветя. След това празникът ще продължи в концертната зала на местното НЧ \"Просвета 1909\". Сподели:", "date": "2019.03.03", "title": "БРАВО: Децата на Белозем почистиха паметник за 3 март"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%89%D0%B5-%D1%81%D1%82%D0%B0%D0%B2%D0%B0-%D0%BC%D0%BE%D1%81%D1%82-%D0%BC%D0%B5%D0%B6%D0%B4%D1%83-%D0%B8%D0%BD%D0%B4%D0%B8%D1%8F-%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD-news823653.html", "text": "Турция е готова да допринесе, за намаляването на напрежението между Пакистан и Индия, заяви президентът Реджеп Тайип Ердоган, предава Anadolu Agency. „Ескалиращото напрежение между Индия и Пакистан не помага на никого“, заяви Ердоган по време на предизборен митинг в Трабзон. Ердоган също приветства стъпките на Пакистан в предаването на индийски пилот, като добави, че очаква с нетърпение да види подобни стъпки от Индия. Командир Абхинандан Вартаман, индийски пилот, който се превърна в лице на ескалиращото напрежение между съседите, беше предаден от Пакистан на индийските власти. Вартаман беше задържан в Пакистан, след като самолетът му беше свален във въздушен бой с пакистански изтребители над границата на Кашмир. Ден по-късно пакистанският премиер Имран Хан обяви освобождаването му в жест на добра воля. Сподели:", "date": "2019.03.03", "title": "Ердоган ще става мост между Индия и Пакистан"}
{"url": "https://pik.bg/%D0%BA%D0%B0%D0%BD%D0%B0%D0%B4%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D1%8A%D0%BC-%D0%BD%D0%B0%D1%81%D0%B0-%D0%B7%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%B1%D0%B0%D0%B7%D0%B0-%D0%BE%D0%BA%D0%BE%D0%BB%D0%BE-%D0%BB%D1%83%D0%BD%D0%B0%D1%82%D0%B0-news823655.html", "text": "Космическата станция, наречена \"Гейтуей\", е ключов елемент от плана на американската космическа агенция да изпрати хора на Луната след 2020 година. Като част от договора, който ще е с продължителност 24 години, Отава ще разработи и изгради роботизирана ръка от ново поколение за новия лунен преден пост, предава още по темата БГНЕС. \"Канада отива на Луната“, заяви канадският премиер Трюдо на пресконференция в централата на Канадската космическа агенция край Монреал. НАСА планира да изгради малка космическа станция на орбита около Луната до 2022 година. Астронавтите ще я използват като база за пътуванията си до повърхността на земния спътник. Тя ще действа и като лаборатория за научни изследвания. Канада предложи сумата от 1,4 милиарда долара, за да се присъедини към проект на НАСА за космическа станция, която ще бъде на орбита около Луната и която трябва да служи като база на астронавтите за кацане на земния спътник, съобщава Би Би Си. Сподели:", "date": "2019.03.03", "title": "Канада се присъединява към НАСА за космическа база около Луната"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D1%82%D1%8A%D1%80%D1%81%D1%8F%D1%82-%D1%88%D0%BE%D1%84%D1%8C%D0%BE%D1%80%D0%B8-%D0%B7%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D1%81-%D0%B5%D0%BA%D1%81%D1%82%D1%80%D0%B8-%D0%B8-%D0%B2%D0%B8%D1%81%D0%BE%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8-news823657.html", "text": "След протестите в столичния градски транспорт, от общината готвят нови, решителни мерки за разрешаването на кризата с шофьорите. Достатъчно желаещи за работа в София няма, затова на кандидатите от страната се предлага нова екстра - безплатни нощувки в общежитие, заплата от 1800 лева и работа на нови автобуси. Около 300 шофьори и ватмани не достигат в столичния градски транспорт. За да направят работата по-привлекателна, експерти подготвя законодателни инициативи. Една от тях предвижда общините да упражняват контрол по Закона за движение по пътищата, наравно с КАТ. В столицата вече тече и процедура по закупуването на стационарни камери, които да контролират скоростта и нарушенията в бус лентите, предава още \"България он еър\". Сподели:", "date": "2019.03.03", "title": "В София търсят шофьори за градския транспорт с екстри и високи заплати"}
{"url": "https://pik.bg/%D0%BC%D0%B0%D1%80%D1%82%D0%B5%D0%BD%D1%81%D0%BA%D0%BE-%D0%B2%D1%80%D0%B5%D0%BC%D0%B5-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%8F%D1%82-3-%D0%BC%D0%B0%D1%80%D1%82-%D1%89%D0%B5-%D0%B5-%D0%BE%D0%B1%D0%BB%D0%B0%D1%87%D0%B5%D0%BD-%D0%BD%D0%BE-%D1%81%D1%80%D0%B0%D0%B2%D0%BD%D0%B8%D1%82%D0%B5%D0%BB%D0%BD%D0%BE-%D1%82%D0%BE%D0%BF%D1%8A%D0%BB-news823677.html", "text": "Над Черноморието ще има разкъсана облачност. Вятърът ще е слаб, от югоизток. Максималните температури ще са 7 - 9 градуса, температурата на морската вода е 6 градуса. Вълнението на морето ще бъде 2 бала. Над планините ще е предимно облачно. На отделни места ще превали слаб сняг. Ще духа умерен северозападен вятър. Температурите ще се понижат, максималната на височина 1200 метра ще е около 2 градуса, а на 2000 метра - около минус 5 градуса. Облачно, но пък сравнително топло ще бъде времето на днешния 3 март. През нощта преобладаваше облачно време със слаби превалявания от дъжд на места, които бяха главно в Централна България. През деня обаче облачността ще е разкъсана, често значителна, но без съществени валежи. Вятърът ще е слаб от запад-северозапад, в източните райони от югоизток. Температурите ще се понижат и минималните ще са предимно между минус 2 и 3 градуса, а максималните - между 5 и 10 градуса, в северозападните райони до 12-13 градуса, сочи прогнозата за времето на НИМХ. Сподели:", "date": "2019.03.03", "title": "МАРТЕНСКО ВРЕМЕ: Празничният 3 март ще е облачен, но сравнително топъл"}
{"url": "https://pik.bg/%D1%86%D0%B8%D0%B3%D0%B0%D0%BD%D1%81%D0%BA%D0%BE-%D0%BC%D0%B5%D0%BB%D0%B5-%D0%B8%D1%81%D1%83%D1%81-%D0%B8-%D1%85%D0%BE%D1%80%D0%B0%D1%82%D0%B0-%D0%BC%D1%83-%D0%B4%D0%B5%D0%BB%D1%87%D0%BE-%D0%B8-%D1%82%D0%BE%D0%BD%D1%8C%D0%BE-%D0%B1%D0%B8%D1%8F%D1%82-%D1%81-%D0%BA%D0%BE%D0%BB%D0%BE%D0%B2%D0%B5-%D0%B1%D0%B0%D1%89%D0%B0-%D0%B8-%D1%81%D0%B8%D0%BD-news823405.html", "text": "Циганска тумба биха с колове баща и син пред дома им в Симеоновград. Двама са задържани за 24 часа, а трети бил пуснат от ареста заради болно сърце, след като дал показания, съобщиха източници от полицията. Екшънът се разиграл на улица \"Мургаш\" в квартал \"Йорданово\". Тумбата, предвождана от 29-годишния Исус, нахлула в двора на 58-годишния Иван Пенев. Той отнесъл удари в ръцете. Междувременно с колата си там спрял синът му Живко, който бил нападнат от трима, преди да успее да излезе. \"Биха ме Исус, брат му Делчо и техният роднина Тоньо\", разказа пред \"Хасковска Марица\" 32-годишният Живко. Той бил откаран в болницата със съмнения за спукано ребро. Впоследствие съдебният лекар д-р Христо Еленски констатирал, че по главата и тялото на пребития имало множество натъртвания и охлузвания. \"Баща ми е с насинени ръце. Подадох жалба в Районна прокуратура-Харманли\", разказа пострадалият млад мъж. Той категорично отказа да бъде сниман. Според него ромите го атакували, защото Исус обвинил баткото на Живко - 35-годишния Пламен, че преди време набил 17-годишния брат на рома с името на Спасителя. \"Държаха брат ми 24 часа ден преди да приберат биячите ми\", обясни пострадалият симеоновградчанин. Той твърди, че батко му не е посягал на непълнолетния. Работата по инцидента продължава, казаха запознати със случая. Сподели:", "date": "2019.03.03", "title": "ЦИГАНСКО МЕЛЕ: Исус и хората му Делчо и Тоньо бият с колове баща и син"}
{"url": "https://pik.bg/%D0%B2%D1%81%D1%8F%D0%BA%D0%B0-%D1%82%D1%80%D0%B5%D1%82%D0%B0-%D0%BC%D0%B5%D1%81%D0%B0%D1%80%D0%BD%D0%B8%D1%86%D0%B0-%D0%B2-%D1%80%D1%83%D1%81%D0%B8%D1%8F---%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-news823654.html", "text": "Всеки трети проверен обект за търговия с месо в Русия през миналата година не е имал документи за произхода, качеството и безопасността на продаваните месни продукти, сочат данни на държавното \"Роспотребнадзор”. Сподели:", "date": "2019.03.03", "title": "Всяка трета месарница в Русия - нелегална"}
{"url": "https://pik.bg/%D0%BF%D0%BE%D0%BA%D0%BB%D0%BE%D0%BD-%D0%B8-%D1%82%D0%B5-%D0%B1%D1%8F%D1%85%D0%B0-%D1%82%D1%83%D0%BA-%D0%B8-%D1%82%D0%B5-%D0%B2%D0%BE%D1%8E%D0%B2%D0%B0%D1%85%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B8---%D0%B7%D0%B0-%D0%B1%D0%B5%D0%B7%D0%BF%D1%80%D0%B8%D0%BC%D0%B5%D1%80%D0%BD%D0%B8%D1%8F-%D0%BF%D0%BE%D0%B4%D0%B2%D0%B8%D0%B3-%D0%BD%D0%B0-%D1%84%D0%B8%D0%BD%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-news823647.html", "text": "Днес е 3 март. Денят на нашето Освобождение. Освобождение, за което дадоха живота си безброй храбри, смели и достойни люде. Смели люде - руси, украинци, българи, руънци и финландци. Именно за героичното, но малко познато участие на последните в Руско-турската освободителна война 1877-1878 година, ще стане дума в следващите редове - за 869 финландски войни от Гвардейския батальон, тръгнали на бой с турския поробител за нашата свобода. Войната вече бушува от няколко месеца. В ранните дни на септември 1877 г. Хелзинки е разтърсен и необичайно развълнуван. Отново се формира прославеният Гвардейски батальон, попълнен е с доброволци и е готов за един дълъг преход до бойните поля на България. На 6 септември батальонът се отправя към казармата, оттам в тържествен строй - към гарата. Това са 24 офицери, 72 подофицери, 719 войници и оркестър в състав 54 души, с 85 оръдия и 93 коня. На 21 септември те вече са в Румъния. Там за първи път се срещат очи в очи с башибозуците, отведени в плен. И ще възкликнат: \"Какви страшилища, какви мародери!\". На 3 октомври те вече са на Дунава. Походът им продължава към Плевен. В първия час на 24 октомври, стигат назначението си - Горни Дъбник. В злокобната нощ, след кратка почивка, те са вдигнати на крак и в две колони се отправят към бойното поле. Гледката е потресаваща! Там лежат над 3000 трупа и двойно повече стенещи ранени, чакащи някой да им окаже помощ. . И влитат смело в боя... 24 финландски войници остават на бранното поле. Погребани са в една малка дъбова горичка... , После минават Балкана и през прохода Арабаконак стигат до София и Татар Пазарджик. Редиците им оредяват, но те продължават смело - Пловдив, Дермендере, Белащица, та чак до Сан Стефано. У дома, след края на войната, се връщат 541 гвардейци, повечето ранени. Там още 57 смели финландски синове ще починат от раните си. Така техният подвиг, започнал край Горни Дъбник и минал през Балкана, ще намери своя вековечен край в родината на героите. , ...Нека не забравяме техния подвиг. Защото те оставиха всичко, за да дойдат в една далечна страна, за да оставят живота и костите си по бранните ѝ поля. За да ни освободят от поробителя. И за да я има днес България. Сподели:", "date": "2019.03.03", "title": "ПОКЛОН! И те бяха тук, и те воюваха за свободата ни - за безпримерния подвиг на финландските воини-освободители"}
{"url": "https://pik.bg/%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B4%D0%B0%D1%80%D0%B8-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D1%81%D0%B8-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-news823662.html", "text": "Управителят на варненската Специализираната болница по очни болести за активно лечение доктор Руслан Тошев дари цялата си заплата за месец март на медицинските сестри в лечебното заведение. Сподели:", "date": "2019.03.03", "title": "Управител на болница във Варна дари заплатата си на медицинските сестри"}
{"url": "https://pik.bg/%D0%B7%D0%B2%D0%B5%D1%80%D1%81%D1%82%D0%B2%D0%BE-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%B8%D0%B7%D0%B1%D0%B8%D1%85%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-23-%D0%B2%D0%BE%D0%B9%D0%BD%D0%B8%D1%86%D0%B8-%D0%B2%D1%8A%D0%B2-%D0%B2%D0%BE%D0%B5%D0%BD%D0%B5%D0%BD-%D0%BB%D0%B0%D0%B3%D0%B5%D1%80-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news823668.html", "text": "в афганистанската провинция Хелманд, , съобщиха властите, цитирани от \"Асошиейтед прес\". Говорител на губернатора на провинцията уточни, че още при атаката, която е започнала вчера и е продължила днес. Говорителят на талибаните Кари Юсуф Ахмади заяви, че групировката поема отговорност за нападението, която беше извършена, за постигане на мир в Афганистан. Талибани нападнаха военен лагер убивайки най-малко 23-ма войници 16 войници са били ранени дори след като талибански преговарящи са се срещнали в Катар за преговори с пратеника на САЩ Сподели:", "date": "2019.03.03", "title": "Зверство: Талибаните избиха най-малко 23 войници във военен лагер в Афганистан"}
{"url": "https://pik.bg/%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D1%80%D0%B8%D0%B7%D0%BE%D0%B2%D0%B0-%D0%BA%D0%BE%D1%81%D0%BE%D0%B2%D0%BE-%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D1%81%D1%80%D1%8A%D0%B1%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B8%D0%BD%D0%B0%D1%87%D0%B5-%D0%BD%D1%8F%D0%BC%D0%B0-%D0%BC%D0%B8%D1%80-news823665.html", "text": "Дейвид Макалистър, който ръководеше европейската делегация при посещението й в Косово и Сърбия в началото на седмицата заяви, че е поискал отмяната на митата по време на всичките си срещи в косовски лидери. Според него е това е единственият начин за успех на преговорите, предава БГНЕС. Белград бойкотира инициирания от Европейския съюз диалог с Прищина, който започна през 2011 г, докато не бъдат вдигнати 100-процентните мита върху сръбските стоки. Косово обаче заяви, че митата ще бъдат отменени, когато Сърбия признае суверенитета на страната и спре да възпрепятства членството й в редица международни организации. Сърбия не приема обявената през 2008 г. независимост на Косово, което смята за своя суверенна територия. Европейският парламент призова Косово да отмени 100%-овите мита за сръбски стоки, за да може Прищина да подпомогне рестартирането на мирните преговори. Сподели:", "date": "2019.03.03", "title": "УЛТИМАТУМ: Брюксел призова Косово да отмени митата за сръбски стоки, иначе няма мир"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D0%BE%D0%B7%D0%B4%D1%80%D0%B0%D0%B2-%D0%BF%D0%BE-%D1%81%D0%BB%D1%83%D1%87%D0%B0%D0%B9-3-%D0%BC%D0%B0%D1%80%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D1%83%D0%BC%D0%B0-%D0%B2%D0%B5%D1%87%D0%B5-%D0%BD%D0%B5-%D1%81%D0%B0%D0%BC%D0%BE-%D1%81-news823719.html", "text": "Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България. Това казва премиерът Бойко Борисов в своето поздравление по случай Националния празник на Република България 3 март, съобщиха от правителствената информационна служба. „Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност“, отбелязва Борисов. „Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени“, посочва премиерът. „Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета. Бъдете живи и здрави и нека бъдем горди, че сме българи. Честит празник!“, завършва Бойко Борисов. Сподели:", "date": "2019.03.03", "title": "ПЪРВО В ПИК: Борисов с емоционален поздрав по случай 3 март: Българската дума вече не само се чува, но се търси и цени"}
{"url": "https://pik.bg/%D1%82%D0%B8%D1%85%D0%BE%D0%BC%D0%B8%D1%80-%D0%B8%D0%B2%D0%B0%D0%BD%D0%BE%D0%B2-%D0%BE%D1%81%D1%82%D0%B0%D0%BD%D0%B0-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%BC%D0%B5%D0%B4%D0%B0%D0%BB-%D0%BD%D0%B0-%D0%B5%D0%B2%D1%80%D0%BE-2019-%D0%BF%D0%BE-%D0%BB%D0%B5%D0%BA%D0%B0-%D0%B0%D1%82%D0%BB%D0%B5%D1%82%D0%B8%D0%BA%D0%B0-%D0%B2-%D0%B7%D0%B0%D0%BB%D0%B0-%D0%B2-%D0%B3%D0%BB%D0%B0%D0%B7%D0%B3%D0%BE%D1%83-news823714.html", "text": "Тихомир Иванов завърши на четвърто място в скока височина на Европейското първенство по лека атлетика в зала в Глазгоу, съобщава БНР. Иванов преодоля 222 сантиметра от първи опит, но направи три грешки на 226 сантиметра и отново остана в подножието на медалите, както и преди две години на континенталния шампионат на закрито в Белград, когато също завърши четвърти. Българинът беше много близо до отличие, но Константинос Баниотис (Гърция)  и  Андрий Проценко (Украйна) се справиха с 226 сантиметра в последните си трети опити и изпревариха Иванов. Италианецът Джанмарко Тамбери за първи път спечели европейската титла в зала с постижение от 232 сантиметра. Така той изравни най-доброто си постижение за сезона, с което оглавява ранглистата на континента. Тамбери прибави ново значимо злато в колекцията си след триумфите си на световния шампионат в зала в Портланд 2016 и европейското първенство на открито в Амстердам 2016. Баниотис и Проценко разделиха среброто с по 226 сантиметра. Защитаващият титлата си Силвестър Беднарек от Полша пък остана шести с 222 сантиметра. Сподели:", "date": "2019.03.03", "title": "Тихомир Иванов остана на крачка от медал на Евро 2019 по лека атлетика в зала в Глазгоу"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D1%82%D1%80%D0%B8-%D0%B4%D0%BD%D0%B8-%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-news823700.html", "text": "В следващите три дни мерките за сигурност в столицата ще са изключително засилени, предава БГНЕС. В неделя, 3-ти март, когато България отбелязва тържествено 141 години от Освобождението, на територията на София ще се проведат редица мероприятия. От Столичната дирекция на вътрешните работа са предприети стриктни мерки за опазване на обществения ред, организация на движението и недопускане на нарушения в града. От 11 часа пред Паметника на Незнайния войн ще се проведе церемония по издигане на националното знаме на Република България и полагане на венци. По време на церемонията ще се проведат 20 артилерийски салюти. На подходите към Паметника на Незнайния войн ще бъдат изградени 6 контролно пропускателни пункта, където служители на НСО ще осъществяват пропускателен режим на гостите, акредитирани журналисти и граждани, желаещи да присъстват на церемонията. От 12 часа пред сградата на Администрацията на Президента на Р. България Националната гвардейска част ще извърши смяна на почетния гвардейски караул. От 18.30 часа на пл.„Народно събрание“ ще се проведе тържествена проверка заря по повод честване на Националния празник. За осигуряване на охраната на обществения ред и безопасността на официалните лица и гости, ще бъдат изградени два кръга на охраната, съвместно със служители на „Военна полиция”. Граждани ще бъдат допускани в обособения джоб на бул. „Цар Освободител”, откъм ул. „Г. С. Раковски”, както и по пътното платно на бул. „Цар Освободител” в отсечката от пл.„Народно събрание” до бул.”Васил Левски”, като района ще бъде отцепен с полицейска лента и тежки парапети. През деня предстоят да се проведат множество различни по формат и сборни пунктове шествия и митинги по повод честванията на Националния празник в района на паметниците на Незнайния войн, Цар Освободител и Българския Опълченец. От СДВР напомнят на решилите да присъстват на събитията, че следва да спазват чл. 6, ал.1 от Закона за събранията, митингите и манифестациите и чл. 23, ал. 5 от Наредба № 1 за обществения ред и опазването на общинските имоти на територията на Столична голяма община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум”. На 4 и 5 март на официално посещение в София ще пристигне делегация, водена от Председателя на правителството на Руската Федерация Н. Пр. г-н Дмитрий Медведев. На 4 март пред Паметника на Незнайния воин ще се състои церемония по официалното им посрещане. От СДВР са предприети всички необходими мерки за охраната на обществения ред и безопасността на движението по време на официалната визита. При необходимост поетапно ще бъдат затваряни улиците по маршрута на делегацията. От СДВР призовават гражданите и гостите на столицата да проявят търпение и разбиране, ако им бъде причинено евентуално неудобство. Сподели:", "date": "2019.03.03", "title": "В СОФИЯ: Три дни засилени мерки за сигурност"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%BE-%D1%81%D0%B2%D0%B5%D1%82%D0%B0-%D1%81%D0%B5-%D1%85%D0%B2%D0%B0%D1%89%D0%B0%D1%82-%D0%BD%D0%B0-%D1%85%D0%BE%D1%80%D0%BE-%D0%BF%D0%BE-%D1%81%D0%BB%D1%83%D1%87%D0%B0%D0%B9-3-%D0%BC%D0%B0%D1%80%D1%82-news823715.html", "text": "Българи в 16 държави, в повече от 30 града и над 50 села в България ще заиграят едновременно хоро на връх Националния ни празник 3 март днес, съобщава БГНЕС,цитирана от БТВ. Мащабната патриотична проява е под знака на инициативата „Пробуждане с хоро”, организирана за четвърта поредна година от „Сдружение Азбукари” и „Българи за България”. Освен в България, световната инициатива ще се проведе едновременно в Австралия, Англия, Аржентина, Белгия, Гърция, Испания, Италия, Малта, Молдова, Сърбия, САЩ, Украйна, Франция, Холандия, Шотландия. Основен домакин на събитието е паркът „Заимов” в София. Всеки, който желае да се присъедини към празненството, може да го направи от 12:00 до 16:00 часа. Паралелно с това организаторите са подготвили и два конкурса – за носии и за приготвяне на погача. Компетентно жури ще оцени народните носии на присъстващите на събитието в парка „Заимов”, а най-красивата и вкусна питка ще донесе на собственика си награда от 100 лева. Сподели:", "date": "2019.03.03", "title": "Българи по света се хващат на хоро по случай 3 март"}
{"url": "https://pik.bg/%D0%B7%D0%B0-%D0%BF%D0%B5%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0-3-%D0%BC%D0%B0%D1%80%D1%82-%D1%88%D0%B5%D1%81%D1%82%D0%B2%D0%B8%D0%B5-%D1%81-300-%D0%BC%D0%B5%D1%82%D1%80%D0%BE%D0%B2%D0%BE%D1%82%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B7%D0%BD%D0%B0%D0%BC%D0%B5-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news823747.html", "text": "За пета поредна година на националния празник 3 март старозагорци и гости на града тръгват по пътя на свободата с шествието, което ще отнесе 300-метровото българско знаме до мемориалния комплекс „Бранителите на Стара Загора”, съобщава БТВ. 950 метра плат, пет жени и пет работни дни – така преди пет години в Стара Загора е ушито 300-метровото българско знаме. Оттогава досега на националния празник хиляди жители и гости на града съпровождат трикольора  в 3-километрово шествие от центъра на града до мемориалния комплекс  „Бранителите на Стара Загора”. Станка Гочева Вълчева е една от петте жени, съшили 300-метровия български флаг.  Всички обаче я наричат Райна Княгиня,  защото няма седмица, в която да не е ушила поне едно знаме. „Такова нещо до този момент не бяхме правили, толкова голямо знаме никога не се е шило”, категорична е Станка Вълчева. Всяка година, когато 300-метровото българско знаме събира хиляди около себе си в 3-километровия поход в Стара Загора, посветен на България и свободата, Станка Вълчева не сдържа емоцията си. „Когато видя това знаме в цялата му дължина, аз лично винаги заплаквам”, казва тя.  За Станка българите трябва да са обединени не само на 3 март, а всеки ден – да не забравят, че са българи, да не напускат страната си, защото могат да успеят и тук. Сподели:", "date": "2019.03.03", "title": "За пета година на 3 март: Шествие с 300-метровото българско знаме в Стара Загора"}
{"url": "https://pik.bg/%D0%B8%D0%B7%D0%B3%D0%BE%D1%80%D1%8F-%D1%88%D0%BE%D1%83%D1%80%D1%83%D0%BC-%D0%BD%D0%B0-%D1%82%D0%B5%D1%81%D0%BB%D0%B0-news823659.html", "text": "Няма данни за жертви или пострадали при инцидента. Над мястото на пожара се издигат гъсти облаци черен дим, а живеещите в района бяха посъветвани да останат по домовете си. Инцидентът става само ден, след като американският производител на електрически автомобили обяви плановете си да закрие шоурум представителствата си и да премине към онлайн продажби на модела. Компанията има 18 шоурума във Великобритания и Ирландия, включително този в Кроули. Над 50 огнеборци в продължение на часове гасиха пожар в шоурум на \"Тесла\" вград Кроули, Западен Съсекс, съобщи Би Би Си. Сподели:", "date": "2019.03.03", "title": "Изгоря шоурум на \"Тесла\""}
{"url": "https://pik.bg/%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80%D1%8A%D1%82-%D1%85%D0%B0%D0%B9%D0%B3%D0%B0%D1%88%D0%BE%D0%B4-%D0%B0%D0%B3%D0%B0%D1%81%D1%8F%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%85%D0%B8%D0%BC%D0%BD-%D1%82%D0%B5-%D0%B8%D0%B7%D0%B4%D0%B8%D0%B3%D0%B0-%D0%BA%D0%BE%D0%B3%D0%B0%D1%82%D0%BE-%D0%B3%D0%BE-%D1%87%D1%83%D0%B5%D1%88-news823743.html", "text": "Българският химн е единственият химн, на който аз се разплаквам. Макар че аз съм арменец по кръв, аз съм българин и представлявам България навсякъде и зад мен стои България. Това заяви пред сутрешния блок на БТВ композиторът Хайгашод Агасян. „Това е не само заради качествата на самата музика и посланието, което носи – добави той. - То просто те хваща за гърлото. Много качествена музика и поезия съчетана в едно. Няма как да не те издигне, когато го чуеш”. Една от любимите му песни, посветени на България, е „Поклон, Българийо”. Написана е от името на арменския народ с благодарност към българския заради събитията след 1915 година. Половината песен е на български, другата – на арменски. Текстът е на Михран Бохосян, а изпълнението – на джаз примата Стефка Оникян. Друга песен, която изпъква в творчеството на композитора е „Бог да пази България”. В нея се пее: „Бог да пази България в тази безумна лотария, за да изтегли билета, в който се крие късмета”. „Трудно е да се каже дали България е изтеглила късметлийския билет – казва хайгашот Агасян. - Напът сме да стигнем това, към което сме мечтали толкова години – гордо по света да ни приемат. 30 години минават и бавно, бавно напредваме. Много ми се иска тези хубави деца, които идват след нас, да преживеят тази положителна емоция”. Сподели:", "date": "2019.03.03", "title": "Композиторът Хайгашод Агасян: Българският химн те издига, когато го чуеш"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B5%D1%82%D0%B5-%D0%B8-%D0%B1%D0%B0%D1%89%D0%B0-%D0%BC%D1%83-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news823767.html", "text": "Тежка катастрофа е станала тази нощ към 02:40 часа на пътя Бяла Слатина – Борован, съобщи „Дарик”. Лек автомобил “Хонда Сивик” излязъл вляво извън пътното платно по посока на движението, паднал в крайпътна канавка и се преобърнал. При катастрофата са пострадали шофьорът на автомобила – 32-годишен мъж от Бяла Слатина, и шестгодишно момиченце, което пътувало с него. Мъжът е с опасност за живота, със счупени дясна ключица и долна челюст, и с охлузни рани на главата и лицето. Той е настанен за лечение в болница “Георги Странски” в Плевен. Детето е настанено във врачанската болница. Момиченцето е с комоцио и охлузни рани по краката и гръдния кош. Причината за пътния инцидент е несъобразена скорост при управлението на автомобила през нощта при остър десен завой, поясниха от Областната дирекция на полицията във Враца. За случая е уведомен дежурният прокурор. Сподели:", "date": "2019.03.03", "title": "ИНЦИДЕНТ: Дете и баща му пострадаха при тежка катастрофа край Бяла Слатина"}
{"url": "https://pik.bg/%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%BD%D0%BE-%D1%88%D0%B5%D1%81%D1%82%D0%B2%D0%B8%D0%B5-news823721.html", "text": "Протестно шествие „За по-добър живот” ще се проведе в Кюстендил, съобщи радио „Фокус-Кюстендил”. Протестът се организира в една от социалните мрежи. Той е насрочен от 13:00 часа на площад „Велбъжд”. Маршрутът предвижда преминаване през сградите на Областна дирекция на МВР – Кюстендил, Съдебна палата, Областна администрация и Община Кюстендил. Хората ще спрат за отдаване на почит към паметта на убития 35-годишен мъж, прободен смъртоносно, след масово сбиване в града. Сред поставените искания е отговорните институции да направят незабавна проверка на лицата в циганската махала, които видимо водят висок стандарт на живот, а резултатите от проверките да се обявят публично. Настоява се управлението да даде адекватни правомощия на служителите на МВР така, че да могат да изпълняват служебният си дълг в полза на гражданите, независимост от техния етнос. Иска се започване на незабавна процедура по узаконяване постройките в циганската махала, а тези които не отговарят на всички нормативни наредби, да бъдат премахнати. Протестът се обявява и за въвеждане на промени в законите за социалното подпомагане – една майка да получава помощи само и единствено ако детето и посещава училище; да се спрат помощите за родители на възраст под 18 години и в момента, в който една жена стане баба, да няма право да получава детски надбавки за детето, на което е родител; ограничаване на помощите до трето дете. Настоява се за образователен ценз на майката при определяне размера на помощите за деца, както и за незабавно спиране на всички помощи когато: социално слаб откаже предложена му работа без основателна причина, когато откаже да се образова, когато демонстрира висок стандарт на живот. Иска се лица, участвали в сбиване, нанасяне на телесна повреда или вандализъм да бъдат наказвани с парична глоба и обществено полезен труд в полза на общината, както и по-бърза съдебна система. Сподели:", "date": "2019.03.03", "title": "Кюстендил излиза на протестно шествие"}
{"url": "https://pik.bg/%D0%B4%D0%BE-2-%D0%B1%D0%BE%D0%BD%D0%B0-%D0%B7%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%BE-%D0%BF%D0%BB%D0%B0%D1%89%D0%B0%D1%82-%D0%BE%D0%B1%D1%89%D0%B8%D0%BD%D0%B8-news823664.html", "text": "От 200 до 2000 лева помощ плащат общини у нас за новородено бебе. Сподели:", "date": "2019.03.03", "title": "До 2 бона за новородено плащат общини"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BC%D0%B8%D1%80%D1%8F%D0%BD%D0%B8-%D0%B8-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%B3%D1%83%D1%88%D0%B8%D1%82%D0%B5-%D0%B2-%D1%86%D1%8A%D1%80%D0%BA%D0%B2%D0%B0-%D0%B2-%D0%BF%D0%B5%D1%82%D1%80%D0%B8%D1%87-news823772.html", "text": "Скандал се разрази по време на днешната на тържествена литургия в Петрич, съобщи БТВ. Миряни влязоха в ръкопашна схватка със свещеници заради отстраняването от поста на епархийския наместник Ангел Кочев. Тази сутрин жители на Петрич дойдоха в църквата „Света Богородица”, за да се противопоставят на въвеждането на новия свещеник в нея. Те настояват Неврокопската митрополия да преосмисли решението си и да върне отец Кочев в храма. Свещеникът беше отстранен от поста заради преклонната си възраст и беше преместен на служба в храма в село Ръждак. Сподели:", "date": "2019.03.03", "title": "Скандално: Миряни и свещеници се хванаха за гушите в църква в Петрич"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%82%D1%80%D0%B0%D0%BA%D0%B8%D1%8F-%D0%BA%D0%B0%D0%BC%D0%B8%D0%BE%D0%BD-%D0%BD%D0%B0%D1%86%D0%B5%D0%BB%D0%B8-%D0%BE%D1%82%D0%B7%D0%B0%D0%B4-%D0%B4%D0%B6%D0%B8%D0%BF-%D1%81%D0%BD%D0%B8%D0%BC%D0%BA%D0%B8-news823756.html", "text": "Тежка катастрофа е станала на АМ Тракия близо до Раковски, за щастие без жертви, след като камион е блъснал отзад джип. Движението бе силно затруднено, но вече е възстановено при км 144 в посока Бургас, информираха от пътната агенция. Катастрофата стана малко след 7.00 часа. На този етап няма информация за състоянието на шофьора, пояснява \"Трафик Нюз\". На мястото има полиция и пожарна, по шосето има разпилени вещи от камиона. Сподели:", "date": "2019.03.03", "title": "ТЕЖКА КАТАСТРОФА НА \"ТРАКИЯ\" Камион нацели отзад джип (СНИМКИ)"}
{"url": "https://pik.bg/%D0%B8%D0%BD%D0%B4%D0%B5%D0%BA%D1%81%D0%B0%D1%86%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D0%B4%D0%B8%D0%B3%D0%B0%D1%82-%D1%81-8-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D0%BF%D1%83%D0%B1%D0%BB%D0%B8%D1%87%D0%BD%D0%B8%D1%8F-%D1%81%D0%B5%D0%BA%D1%82%D0%BE%D1%80-news823730.html", "text": "Около един милион германски работници в публичния сектор ще получат 8-процентно увеличение на заплатите. Това обявиха преговарящи от профсъюзите и провинциалните правителства, предават ДПА и БТА, цитирана от БНР. Увеличението влиза в сила от 1 януари и ще става поетапно през следващите дни. Минималното увеличение ще е с 240 евро. Мярката бе приета след седмица на стачки и протести на служители в цялата страна. Споразумението се отнася включително за учители, полицаи и хора от службите за спешна помощ. Сподели:", "date": "2019.03.03", "title": "Индексация: В Германия вдигат с 8 процента заплатите на служители в публичния сектор"}
{"url": "https://pik.bg/%D1%80%D0%BE%D0%B4%D0%B5%D0%BD-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BE%D1%82%D0%BA%D1%80%D0%B8-%D0%B3%D0%BE%D0%BB%D0%BE%D0%B2%D0%B0%D1%82%D0%B0-%D1%81%D0%B8-%D1%81%D0%BC%D0%B5%D1%82%D0%BA%D0%B0-%D0%B2-%D1%83%D0%BD%D0%B3%D0%B0%D1%80%D0%B8%D1%8F-news823759.html", "text": "Бившият футболист на Славия и Левски, националът  Галин Иванов вкара първия си гол за новия си клуб Халадаш в унгарското първенство, съообщава БНР. Иванов реализира третото попадение в 89-ата минута при успеха на тима с 3:1 като гост на  Хонвед в среща от 23-ия кръг на футболния шампионат на Унгария . Българинът игра пълни 90 минути за отбора на Халадаш, който е на последно място в класирането с 13 точки актив от началото на сезона. Отборът на Академия Пушкаш победи гостуващия Дебрецен с 2:0 в друга среща от кръга.  Българският защитник Камен Хаджиев игра цял мач за домакините. МОЛ Види постигна домакински успех с 2:1 над Варда.  Българинът Георги Миланов започна като титуляр за домакините. Той получи жълт картон в 47-ата минута, а в 61-ата беше заменен от Армин Ходжич. Босненецът донесе победата на тима с гол в 71-ата минута. МОЛ Види има 43 точки и остава на второ място в класирането, с шест точки по-малко от лидера Ференцварош. Сподели:", "date": "2019.03.03", "title": "Роден футболен национал откри головата си сметка в Унгария"}
{"url": "https://pik.bg/%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%B3%D0%BB%D0%B0%D0%B2%D0%BD%D0%B0-%D1%81%D0%B5%D1%81%D1%82%D1%80%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D0%BB-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D1%81-%D0%BA%D0%BE%D0%B6%D0%BD%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news823761.html", "text": "Голям скандал разтресе в края на седмицата Центъра за кожно-венерически заболявания (ЦКВЗ) във Враца. В центъра на разправията е скандален конкурс за избор на главна сестра, който взривил и без това крехкия мир след избирането на д-р Кети Ценова за управител на центъра преди 3 месеца, съобщава „Конкурент”. Миналата сряда дългогодишният лекар д-р Валерия Бочева напуснала след скандал, избухнал заради избора на Валя Цветкова за старша сестра в ЦКВЗ. Новата шефка на медицинските сестри била избрана след конкурс, за който липсва каквато и да е информация в публичното пространство и не е обявяван по обичайния ред. Злите езици твърдят, че изборът на Цветкова бил направен, заради доверието, с което тя се ползвала пред д-р Кети Ценова. Цветкова напусна заедно с Ценова и предишното ръководство на МБАЛ \"Христо Ботев\". Оставката й беше хвърлена в деня, в който тогавашният заместник-директор на врачанската болница Кети Ценова обяви, че напуска след Орлин Цветков. След \"избора си\" Цветкова се появила на работа и започнала да се разпорежда, че няма да дава дежурства и няма да влиза при болните, \"тъй като се гнуси, а само ще контролира дезинфекцията\", с което за ден-два настроила срещу себе си почти всички работещи. Последвал гръмовен скандал, след който д-р Бочева напуснала. След нея заявление за напускане подала и д-р Петрова, която е пенсионерка. А управителката д-р Кети Ценова останала единственият лекар-специалист в здравното заведение. Преди 3 месеца, когато беше избрана, за да \"излекува\" ЦКВЗ от безпаричието, д-р Ценова обеща да изправи заведението на крака , като увеличи леглата от 5 на 10. Дни след като това нещо е факт обаче, се оказва, че няма да има кой да лекува пациентите с кожни-венерически заболявания заради мениджърските умения на управителката. Сподели:", "date": "2019.03.03", "title": "Конкурс за главна сестра предизвикал скандалите с Кожния център във Враца"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D0%B7%D0%B0%D1%80%D1%8F%D0%B7%D0%B0-%D0%BC%D0%B0%D0%B9%D0%BA%D0%B0-%D1%81%D0%B8-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B9-%D0%B4%D0%B5%D0%BD-news823690.html", "text": "Водещият Антон Хекимян не почете любимата си майка на рождения ѝ ден миналата седмица. Работните ангажименти и натовареният му график попречили на звездата на Би Ти Ви да си отиде в родната Стара Загора, за да поздрави лично мама Златка. Фотографите на „Ретро” видяха как навръх празника на родителката си журналистът остана до късно в телевизията и само от време на време излизаше навън да си купи кафе и да вземе глътка въздух.  Известно е, че Хекимян е много амбициозен и за него службата е на първо място. „Не би си взел почивен ден, освен ако не е крайно наложително”, коментират негови колеги. Чувството за вина, че не отскочил до Стара Загора обаче, дни наред измъчвало водещия на „Тази сутрин”. В коридорите на медията е известно, че Хекимян е син мечта и е изключително грижовен към майка си. По думите на самия Антон той бил силно привързан към родителите си още от малък и за всяко решение се допитвал първо до тях, въпреки че някои могат да го възприемат като мамино синче. Не по-малко грижовна към порасналия си син била и мама Златка. Преди време тя сподели в интервю, че всяка сутрин точно в 5 телефонирала на сина си, за да го събуди и да не се успи - искала да е спокойна, че няма да закъснее и да си навлече ядове на работното място. Голям дерт на Златка бил фактът, че Антон все още не се  е задомил и не я е направил баба. \"Постоянно ми се налага да слушам поучителни лекции от майка ми и сестра ми докога ще отлагам бащинството. Всеки път им обяснявам, че аз съм готов за това, готов съм да приема тази нова любов в живота си, още повече след като изпитах и продължавам да изпитвам прекрасното чувство да съм чичо на две племеннички, които обожавам. Представям си как ще обичам своите деца\", заяви неотдавна любимецът на зрителките. Сподели:", "date": "2019.03.03", "title": "САМО В ПИК И \"РЕТРО\"! Антон Хекимян заряза майка си на рождения й ден"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B0%D0%BC%D0%B1%D0%BE-%D0%BF%D0%BB%D0%B0%D1%89%D0%B0-%D0%BF%D0%BE-5-%D0%B1%D0%BE%D0%BD%D0%B0-%D0%BC%D0%B5%D1%81%D0%B5%D1%87%D0%BD%D0%BE-%D0%BD%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8%D1%8F-%D1%81%D0%B8-%D1%81%D0%B8%D0%BD---%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2--news823695.html", "text": "Стефан Данаилов ежемесечно превеждал на сина си Владимир по 5 хиляди лева издръжка. Макар наследникът на Ламбо да е на 32 години, той бил безработен, защото наскоро се хванал да учи трето висше – медицина. Заради лекциите и практическите занимания, които посещавал, нямал абсолютно никакво време да се труди срещу заплащане, защото университетът поглъщал почти по 12 часа от деня му. Съпругата на Влади - американката Виктория, пък се занимавала предимно с благотворителност, която също не е доходоносно занимание, затова младото семейство разчитало на помощта на родителите си. Сумата, която Ламбо всеки месец пращал до Америка, където синът му от години живее, Влади използвал, за да погасява  кредита си, който възлизал на стотици долари и който взел за образованието си. Родителите на Виктория, чийто баща е успешен прокурор, пък се грижели за останалите им разходи – битови сметки, пари за храна и гориво. Въпреки че неотдавна синът на актьора призна, че няма никакъв апетит към наследството му, с охота приемал издръжката си. Не е тайна, че доходите, които Стефан Данаилов получава като пенсионер и депутат в 44-тото Народно събрание, са около 7 хиляди лева. Той обаче печелел и от други места, така че не му представлявало трудност да поддържа сина си, да има пари за себе си и да плаща редовно на домашните помощнички, които го обгрижват. Ламбо тъгувал по сина си, но скоро не се очертавало Владимир и жена му да идват на гости в България. За последно те бяха тук през миналото лято, когато всъщност Данаилов-младши запозна за пръв път баща си със снахата. Артистът останал очарован от нея, защото специално заради него Виктория се постарала да научи няколко основни фрази на български, за да им е по-лесна комуникацията. Ламбо се надявал следващия път, когато снахата и синът му заидват на гости, да му водят и внуче. Влади обаче засега се дърпал от идеята, понеже искал първо да приключи с образованието си. „От 7 до 10 години няма да имам възможност да се върна в България. Медицината е сложна наука и ще ми е много трудно. Това е най-сериозното обучение, така че няма да имам време. След четири години ще започна практика и тя трябва да е минимум три години, а ако съм хирург – шест, и поне 40-50 часа седмично ще съм ангажиран с учене“, обяснява Влади. Сподели:", "date": "2019.03.03", "title": "ДРАМА В ПИК И \"РЕТРО\": Ламбо плаща по 5 бона месечно на безработния си син - Стефан Данаилов издържа Влади и погасява кредита му"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B8%D0%BA-%D0%BF%D0%BE%D0%B7%D0%BE%D1%80%D0%BD%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0%D0%B2%D1%80%D1%8A%D1%85-3-%D0%BC%D0%B0%D1%80%D1%82---%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%80%D0%B5%D0%B4%D0%B0%D0%BA%D1%86%D0%B8%D1%8F-%D0%BD%D0%B0-%D0%B4%D0%BE%D0%B9%D1%87-news823818.html", "text": "Скандално изопачаване на исторически факти, граничещо с национално предателство, публикува навръх 3 март българската редакция на \"Дойче веле\". В статията, в която се цитира ново проучване на професора по историческа демография в БАН Щелиан Щерионов, последните години от турското робство са представени като разцвет и за България. Говори се за подем в икономиката, демографията, здравеопазването и дори културата, без дори да се споменават жертвите на десетките въстания или Баташкото клане, например. „ Това са само част от изводите във въпросното проучване на Щелиан Щерионов, скандално публикувани от \"Дойче веле\" навръх националния ни празник. Според предателската статия Османската власт полагала усилия за увеличение на раждаемостта сред българите, като дори се опитвала да привлича и християни за икономическото развитие на българските земи, смятат авторите. Нито веднъж във въпросното изследване не се споменава за изтребването на хиляди български мъже и поголовните убийства при потушаване на въстанията. Баташкото клане също за въросните автори не съществува. Статията предизвика шокиращ отзвук само за няколко часа след публикуването й във фейсбук, видя ПИК. Хората се питат каква е причината точно навръх датата, на която честваме Освобождението, грантовата чужда медия да си позволява подобни публикации, изопачаващи историята ни и сякаш нарочно омаловажаващи подвига на героите ни, загинали за свободата. Сподели:", "date": "2019.03.03", "title": "СКАНДАЛ В ПИК: Позорно национално предателство навръх 3 март - българската редакция на \"Дойче веле\" представя робството като разцвет в историята ни"}
