{"url": "http://pik.bg/%D0%B6%D0%B5%D0%BD%D0%B8%D1%82%D0%B5-%D0%B8%D0%B3%D0%BD%D0%BE%D1%80%D0%B8%D1%80%D0%B0%D1%82-%D1%83%D1%81%D0%BC%D0%B8%D1%85%D0%BD%D0%B0%D1%82%D0%B8%D1%82%D0%B5-%D0%BC%D1%8A%D0%B6%D0%B5-news695838.html", "text": "Екип от британски учени разгледали 1000 души и оценили критериите за съвременния сексапил. По време на експеримента участниците трябвало да оценят снимки на противоположния пол. На снимките мъжете и жените показвали различни емоции, на едни снимки се усмихвали широко, на други би замислени или сериозни. Специалистите оценили първото впечатление и сексуалното желание. Резултатите показват, че усмихнатите мъже нямат много успехи с нежния пол, отбелязва БГНЕС. Оказва се, че мъжете, които имат сериозно изражение, а понякога изглеждат дори арогантно, впечатляват повече представителките на слабия пол. Жените търсят защита и силно рамо от мъжете, а усмихнатите господа губят тази господстваща сила, обясняват психолози. Мъжете пък са силно привлечени от жени, които изглеждат усмихнати и щастливи.", "date": "2017.10.07", "title": "Жените игнорират усмихнатите мъже"}
{"url": "http://pik.bg/%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%B3%D0%B0%D0%B4%D0%B6%D0%B5-%D1%81%D0%BD%D0%B8%D0%BC%D0%BA%D0%B0-news695778.html", "text": "Сузанита има ново гадже! Скандалната щерка на Орхан Мурад заби доста по-голям от нея мъж. Приятелят на ексцентричната певица е гологлав як мачо. Половината тяло на новия на Сузи е татуирано. Дъщерята на певеца Орхан Мурад се похвали с новото си завоевание в социалната мрежа. Тя качи няколко снимки на момчето, а под една от тях написа: \"Моето момче, кучки\". Все още не е ясно от кога двамата са заедно, но от разменените коментари между Сузанита и гаджето й стана ясно, че двамата вече се обичат и не могат един без друг, твърди столичен вестник. 14-годишната певица е луда по момчето до нея, тя иска да е постоянно с него, но към момента двамата не са заедно. Причина за това е, че Сузанита е на екзотична почивка в Палма де Майорка. В слънчева Испания дуетната половинка на Андреа се чекне на така добилото популярност фламинго и се пече по цял ден. В същото време стана ясно, че Сузанита напълно е отсвирила училището. Малката изпълнителка почти не се вясва в даскалото си. Тази седмица Сузи е на почивка и няма да кара часовете със съучениците си. През другите дни пък имаше много участия в различни краища на страната и се прибираше в малките часове и едва ли е ходила в 7:30 на училище. Певицата изобщо не се притеснява от факта, че може да не завърши или да бъде изключена от школото поради много отсъствия. Въпреки че е непълнолетна, Мурадова има все повече и повече изяви в нощните клубове, където по принцип не се допускат лица под 18-годишна възраст. Тя има и две песни, но изпълнява и парчета на свои колежки.", "date": "2017.10.07", "title": "Сузанита си показа... новото гадже (СНИМКА) "}
{"url": "http://pik.bg/%D1%86%D0%B8%D0%B3%D0%B0%D0%BD%D0%B8%D0%BD%D1%8A%D1%82-%D0%BC%D0%B8%D1%82%D0%BA%D0%BE-%D0%BE%D1%82%D0%B8%D0%B2%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%BC%D0%B5%D0%BB%D0%B5-%D1%81%D1%8A%D1%81-%D1%81%D0%B0%D0%BF-%D0%B2-%D1%82%D0%BE%D0%BF%D0%BE%D0%BB%D0%B8%D1%86%D0%B0-news695785.html", "text": "Берачът на череши Митко С. отива за 2 години в затвора за бруталното меле в айтоското село Тополица. Тогава той заби сап в главата на друг 23-годишен работник от групата, който беше в болница с фрактура на черепа. Присъдата на виновника е произнесена от Айтоският районен съд, а наказанието си той ще изтърпява при първоначален строг режим, тъй като има и много предишни провинения, съобщава \"Бургас Инфо\". Припомняме, че бруталното меле в айтоското село Тополица се разигра в края на май т.г. край палатки в черешова градина, където живеели работници от Сливен. Всяка година по това време те пристигали в селото, за да берат череши. В сряда вечерта избухнал див скандал между тях, който бързо прерастнал в бой. burgasinfo.com", "date": "2017.10.07", "title": "Циганинът Митко отива в затвора за кървавото меле със сап в Тополица"}
{"url": "http://pik.bg/%D0%BC%D0%B0%D1%87%D1%8A%D1%82-%D0%BD%D0%B0-%D0%B2%D0%B5%D0%BA%D0%B0-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BA%D0%BB%D0%B8%D1%87%D0%BA%D0%BE-%D0%B8-%D0%B4%D0%B6%D0%BE%D1%88%D1%83%D0%B0-%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%82-%D0%B1%D0%BE%D0%BA%D1%81%D0%B0-%D0%B2%D0%B8%D0%B4%D0%B5%D0%BE-news695813.html", "text": "\"Чувствам се виновен, защото казах на Владимир да не бъде толкова активен в шестия рунд, когато изпрати Джошуа на пода. Ако не бях казал на Влад да спре с атаките, той щеше да спечели с нокаут в шестия или седмия рунд. Не очаквах, че Антъни ще се възстанови толкова бързо. Веднъж загубих от Крис Бърд. Владимир излезе срещу него и го съкруши. Влад пък изгуби от Кори Сандърс, надвих Сандърс в следващата битка. Чувствам, че мога да се представя по-добре от брат ми, трябва да се бия с Антъни Джошуа и да го победя\", изригна легендата Виталий Кличко, пред специализирано издание за бойни спортове. Виталий се отказа от професионалния бокс през 2012 година. Големият брат Кличко има 45 победи и само 2 загуби на професионалния ринг. Пораженията са от Бърд - мач, на който акцентира Кличко и Ленъкс Люис. Битката между Кличко и Люис е сред най-епичните боксови сблъсъци в историята. Сега Виталий хвърля ръкавицата пред Антъни Джошуа. Ей Джей е непобеден до момента, в предишния си двубой надви Владимир Кличко, а сега му предстои мач с Кубрат Пулев. Възможно ли е 46-годишният Кличко да надвие 27-годишния Джошуа? Виталий определено е един от най-доминиращите шампиони в историята, ето на какво е способен в супер форма:", "date": "2017.10.07", "title": "Мачът на века!? Големият Кличко и Джошуа взривяват бокса? (ВИДЕО)"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%B3%D1%80%D1%8A%D1%86%D0%BA%D0%B8%D1%8F-%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B3-%D0%B2-%D0%BA%D1%80%D0%B8%D1%82-news695858.html", "text": "Бивш български полицай на 37 години изглежда е хладнокръвният убиец на 63-годишния кардиолог Христофорос Каландзакис, който бе разстрелян днес на остров Крит. В основата на престъплението е любовна история между българската съпруга на жертвата и българския полицай, съобщава „Български новини“. Приключил е разпитът на задържания българин, който е направил самопризнания, в които е казал, че е български полицай и имал връзка с българката. Същият е бил устроил капан днес на кардиолога, като се правел на ловец. Първо е стрелял по колата на лекаря, която е излязла извън платното за движение. Жертвата е излязъл от превозното средство и е разстрелян с три куршума. Два в гърба и последният смъртоносен е в главата. Лекарят е пътувал за населеното място Йерапетра, където имал седмичен кабинет. Българинът е задържан на база свидетелски показания от анонимен свидетел, който го видял да се мотае на мястото на убийството и да се измъква с бял автомобил. По карабината, която изхвърлил и с която е извършено убийството, са намерени негови отпечатъци. Христофорос Каландзакис е имал втори брак с 35-годишната българка и дете на 5 години.", "date": "2017.10.07", "title": "Български полицай е убиецът на гръцкия кардиолог в Крит"}
{"url": "http://pik.bg/%D0%BF%D0%BE%D0%B7%D0%BE%D1%80%D0%BD%D0%B0-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%82%D0%BE%D0%BF-10-%D0%BF%D0%BE-%D1%82%D0%BE%D1%80%D0%BC%D0%BE%D0%B7-%D0%B2-%D1%83%D1%87%D0%B8%D0%BB%D0%B8%D1%89%D0%B5-news695781.html", "text": "Изследване на Световната здравна организация сред 43 страни поставя България сред първите 10 с най-висок процент на тормоз в училище. Това посочи Красимира Чобанова, началник сектор „Детска престъпност” в Министерството на вътрешните работи по време на конференция по темата, съобщава Би Ти Ви. „Това се потвърждава и от онлайн изследване на УНИЦЕФ и Държавна агенция „Закрила на детето” през 2015 г. сред 6000 деца, от което става ясно, че вербалното насилие и физическата саморазправа е сред основните проблеми в училище. Според друго изследване на Института по криминалистика и криминология на МВР, около 60% от децата не се чувстват сигурни в училище”, каза Чобанова. Полицията е провела над 7000 лекции в над 1500 училища през миналата година, а в 201 районни управления има структури, които се грижат за децата извън училищно време. „На първо място причините и проблемите са социално-икономически и са свързани с трудностите на семействата от гледна точка на работа, финанси и конфликти в дома. Много деца са жертви на различни конфликти, свидетели са на насилието навсякъде. Темата за агресията не е само в училище и това показва всяка новинарска емисия. В 30-40% от информационния поток говорим за насилие – бити лекари, бити учители, войната по пътищата. Въртейки се в този порочен кръг, ние мащабираме проблемите и караме децата да следват погрешни модели”, посочи на свой ред зам.-министърът на образованието Деница Сачева. По думите й през миналата година случаите на агресия сред подрастващите са с 396 повече, отколкото през 2015 г. Тя каза още, че от над 4300 училища в страната, само в 964 работят психолози или педагогически съветници. Най-остра е липсата на специалисти в области като Ловеч, Силистра, Кюстендил, Перник, Видин и Враца.", "date": "2017.10.07", "title": "ПОЗОРНА КЛАСАЦИЯ! България в топ 10 по тормоз в училище"}
{"url": "http://pik.bg/%D1%82%D1%83%D1%80%D1%81%D0%BA%D0%B0%D1%82%D0%B0-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D1%81%D0%BF%D0%B8%D0%BF%D0%B0-%D0%BD%D0%B0%D0%B4-50-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BA%D1%80%D0%B0%D0%B9-%D0%BA%D1%8A%D1%80%D0%BA%D0%BB%D0%B0%D1%80%D0%B5%D0%BB%D0%B8-%D1%82%D1%80%D1%8A%D0%B3%D0%BD%D0%B0%D0%BB%D0%B8-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news695864.html", "text": "Екипи на турската жандармерия са открили в западния окръг Къркларели три групи мигранти от Афганистан и Сирия, които се готвели да преминат нелегално в България, а оттам в Западна Европа, предаде Анадолската агенция, цитирана от БТА. Мигрантите, които вече имали осигурен превоз за България, били заловени близо до граничен пункт Дерекьой - на няколко километра от границата край Малко Търново. Властите са ги прехвърлили в център за връщане на мигранти. Преди дни бяха заловени други 27 нелегални в този район, което е доказателство, че натискът се е увеличил. За щастие вече е изградена оградата, а освен това в Странджа има и солидно присъствие на гранична полиция.", "date": "2017.10.07", "title": "Турската жандармерия спипа над 50 мигранти край Къркларели, тръгнали към България "}
{"url": "http://pik.bg/%D0%B4%D0%B6%D0%BE%D0%BD-%D0%BB%D0%BE%D1%83%D1%82%D1%8A%D0%BD-%D1%81%D0%BA%D1%8A%D1%81%D0%B0-%D1%81-%D0%BA%D0%B0%D0%B2%D0%B0%D1%80%D0%BD%D0%B0-news695866.html", "text": "Известният бивш певец на „Юрая Хийп“ Джон Лоутън нанесе поредния „удар“ по битието на Каварна като морска рок столица. Британецът продаде апартамента си в морското градче. Това става ясно от фейсбук профила на бившия кмет и негов приятел Цонко Цонев. \"И Джон Лоутън напусна Каварна. Днес той си продаде апартамента и приключи с града ни\", написа Цонев в коментар. Джон и съпругата му Айрис първо бяха чести гости в Каварна - най-вече на Джулая на Камен бряг, а от доста години той стана и постоянен жител на града. Той и Б.Т.Р. не получиха покана за купона още с първата година на встъпването на Нина Ставрева като кмет.", "date": "2017.10.07", "title": "Джон Лоутън скъса с Каварна"}
{"url": "http://pik.bg/%D1%81%D0%BB%D0%B5%D0%B4-%D1%82%D1%80%D0%B8%D0%BB%D1%8A%D1%80%D0%B0-%D0%B2-%D0%BF%D0%B5%D0%BA%D0%B8%D0%BD-%D0%B3%D1%80%D0%B8%D0%B3%D0%BE%D1%80-%D0%BF%D0%BE%D1%81%D0%BE%D1%87%D0%B8-%D0%BA%D0%BB%D1%8E%D1%87%D0%BE%D0%B2%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BE%D1%82-%D0%BD%D0%B0%D0%B4%D0%B0%D0%BB-news695834.html", "text": "\"Много е тежко да загубиш в такава фаза на даден турнир. Никога не е лесно. Сега трябва просто да остана позитивно настроен. За мен е добър знак, че спечелих няколко двубоя в Пекин. Що се отнася до срещата днес, мисля, че имах твърде много шансове в отделни моменти. Ако не ги използваш, когато играеш срещу тенисисти като Рафа, си плащаш на корта. Мисля, че точно това се получи в мача. Тенисът ми днес беше ОК. Но мисля, че дори във втория сет, който спечелих, можеше да направя много неща доста по-добре. Играта ми днес просто не беше достатъчно скоростна. Но съм доволен, че се боря и успявам да остана позитивно настроен. Мисля, че това е нещо, върху което може да се гради\", заяви Гришо Димитров, цитиран от официалния сайт на АТП. Григор отстъпи с 1:2 сета на Рафаел Надал в 1/2-финалите на турнира в Пекин.", "date": "2017.10.07", "title": "След трилъра в Пекин! Григор посочи ключова причина за загубата от Надал"}
{"url": "http://pik.bg/%D0%B1%D0%BE%D0%B6%D0%B8%D0%BD%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B8-%D0%B4%D1%83%D0%BC%D0%B8-%D0%B7%D0%B0-%D0%BB%D0%B5%D0%B2%D1%81%D0%BA%D0%B8-news695828.html", "text": "Бившият футболист на Лозана Валери Божинов направи интересни разкрития пред Канал 3. \"Раздялата ми с Лозана беше неочаквана. Аз съм такъв човек, че когато не се изпълняват някои неща, взех това решение. Говоря от гледна точка на футбола, а не от финансово естество. В Швейцария са много точни от гледна точка на заплати. Не се случиха футболните неща. Такъв човек съм, че като ми се обещае нещо, трябва да се изпълни. Не мога да кажа, че въпросният ми трансфер е провал. Когато дойдох в Лозана, преди да подпиша, говорих с треньора. Обясних му, че имам нужда да имам около себе си футболисти с характер, качества, амбиции да се борят на голямо ниво. Те ми викаха: \"Да, да. Ще го направим\". Не се стигна да се вземат играчи, а ми обещаха, че ще се привлекат футболисти на много добро ниво и ще се борим за челните места. Аз му казах, че за да функционира моята игра, трябва да има футболисти с качество, характер и амбиции. Никога не съм заявявал, че съм говорил със Спас Русев или Делио Роси. Единствено звъннах на Боримиров, казах му, че разтрогвам с Лозана и дали има възможност да поддържам форма с Левски, ако се върна в България. До януари не мога да играя никъде. Нормално е да не ми разрешат да тренирам с тима. Все пак това е голям клуб. Такъв трябва да е подходът. Не може днес да решава някой и добре, идвам. Не крия, че Левски ми е на сърцето. В България съм играл само за този клуб. Чувствам, че много ми е дал като фенове, атмосфера, амбиция да се бориш, да се раздаваш. Това е една голяма синя идея, която ме запали. Дали ще се стигне до мой трансфер в Левски е Божа работа. Това е нещо, което и ръководството трябва да го иска, и футболистът да го иска. В момента едно мое идване на \"Герена\" може би би помогнало и на Дели Роси, и на играчите\", коментира Валери Божинов по казуса с Лозана и темата с Левски.", "date": "2017.10.07", "title": "Божинов с разтърсващи думи за Левски!"}
{"url": "http://pik.bg/%D1%84%D0%B0%D0%BA%D1%82-%D0%BE%D1%82%D0%BA%D0%B0%D0%B7%D1%8A%D1%82-%D0%BE%D1%82-%D1%81%D0%B5%D0%BA%D1%81-%D0%B8%D0%BC%D0%B0%D0%BB-%D0%BF%D0%BE%D0%B7%D0%B8%D1%82%D0%B8%D0%B2%D0%B8-news695826.html", "text": "Канадски учени установиха каква е ползата от отказа от секс - тя заздравява връзката между партньорите, съобщава сайтът Лента. В първата фаза на експериментите специалистите изследвали 185 души. От направените анализи станало видно, че от своите отношения били по-доволни хората, които били склонни да загърбят секса заради партньора, не желаещ интимна близост. По-малко доволни от своята партньорска връзка се оказали онези, които били невъзприемчиви към отказа на половинката си. Този извод бил валиден както за мъжете, така и за жените. Във втората фаза на експериментите взели участие 225 семейни двойки. Учените оценявали доколко респондентите са готови да разберат гледната точка на партньора. Установило се, че дамите по-силно се нуждаят от мъж, склонен към \"сексуална емпатия\". Особено ярко се проявявало това чувство при двойките, в които в скоро време планират да си имат дете.", "date": "2017.10.07", "title": "ФАКТ! Отказът от секс имал позитиви... "}
{"url": "http://pik.bg/%D0%BD%D0%B5%D0%BD%D0%B0%D0%B2%D0%B8%D1%81%D1%82-%D0%BC%D0%B8%D1%8F-%D1%85%D0%B0%D0%BB%D0%B8%D1%84%D0%B0-%D0%BE%D1%82-%D0%BA%D0%B0%D1%82%D1%83%D0%BD%D0%B8%D1%86%D0%B0-%D1%80%D0%B5%D0%BA%D0%B5%D1%82%D0%B8%D1%80%D0%B0-%D1%81%D1%82%D0%B0%D1%80%D0%BE-%D0%B3%D0%B0%D0%B4%D0%B6%D0%B5-%D0%BE%D1%82-%D0%BF%D0%BE%D1%80%D0%BD%D0%BE-%D0%BF%D1%80%D0%BE%D1%84%D0%B8%D0%BB-news695814.html", "text": "Млада дама се озова в полицията, след опит да рекетира бившето си гадже. Драмата се разиграла преди броени дни в пловдивското село Катуница, където живеят и жертвата , и младата рекетьорка. 24- годишният мъж подал жалба в полицията, че неизвестно лице го тормози през фалшив профил във Фейсбук с името на легендарната хардкор порно звезда Мия Халифа. Тя му искала 1500 лева, като в противен случай щяла да разкрие неприятни подробности от живота му. След кратко разследване полицаите разкрили, че зад профила на сексбомбата се крие бившата приятелка на мъжа. Двамата имали връзка преди година, но заради побои и тормоз , тя го напуснала. Междувременно обаче научила, че бившата й половинка има сексуална връзка с 14 - годишна девойка от селото и използвала информацията, за да го изнудва. През \"порно\" профила тя го заплашила, че ще съобщи за връзката му на бащата на малолетното момиче, който бил известен с буйния си нрав. Младата жена е признала вината си, но заявила, че не е смятала да взема пари от мъжа, а само да го тормози, за да му отмъсти за преживяното. Изнудваният пък е стар познайник на полицията, миналата година той е арестуван за грабеж на възрастна жена.", "date": "2017.10.07", "title": "НЕНАВИСТ! Мия Халифа от Катуница рекетира старо гадже от порно профил "}
{"url": "http://pik.bg/%D0%B0%D0%B2%D1%82%D0%BE%D0%BC%D0%B5%D0%BB%D0%B5-%E2%80%9E%D1%82%D1%83%D1%80%D1%81%D0%BA%D0%B8%D1%8F%D1%82-%D0%B7%D0%B0%D0%B2%D0%BE%D0%B9%E2%80%9C-%D0%BA%D1%80%D0%B0%D0%B9-%D0%BC%D0%B5%D0%B7%D0%B4%D1%80%D0%B0-%D0%B2%D0%B7%D0%B5-%D0%BD%D0%BE%D0%B2%D0%B8-%D0%B6%D0%B5%D1%80%D1%82%D0%B2%D0%B8-%D1%81%D0%BD%D0%B8%D0%BC%D0%BA%D0%B8-news695812.html", "text": "Катастрофа е станала на международния път Е-79 край Мездра, съобщава булнюз. Две коли със софийска регистрация са смачкали ламарини на „Турския завой“ край село Ребърково. Мястото е известно с непрекъснатите инциденти, които се случват там. Лек автомобил „Ауди“ А6 е пътувал към Враца и в последния момент е намалил, за да влезе в завоя. Зад него се е движел джип „Тойота“, който не е успял да спре и го ударил в задната част. Шофьорът на колата е около 40-годишен и е пътувал с жена. Другият водач е около 50-годишен и е бил сам в японския джип. За щастие няма пострадали в катастрофата, като щетите са само по двете возила. На мястото на катастрофата все още няма полиция и затова пътуващите по международния път трябва да минават в участъка с повишено внимание, тъй като лентата за движение в посока Враца е заета от пострадалите коли. Над района продължава да се излива пороен дъжд.", "date": "2017.10.07", "title": "АВТОМЕЛЕ! „Турският завой“ край Мездра взе нови жертви (СНИМКИ)"}
{"url": "http://pik.bg/%D1%81%D1%83%D0%BF%D0%B5%D1%80-%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%85%D0%BB%D0%B0%D0%B4%D0%BD%D0%BE%D0%BA%D1%80%D1%8A%D0%B2%D0%B5%D0%BD-%D1%80%D0%B0%D0%B7%D1%81%D1%82%D1%80%D0%B5%D0%BB-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%B5%D0%BD-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87-%D0%BF%D0%BE%D1%81%D1%80%D0%B5%D0%B4-%D0%B1%D1%8F%D0%BB-%D0%B4%D0%B5%D0%BD-%D0%B2%D0%B8%D0%B4%D0%B5%D0%BE-18-news695755.html", "text": "Пореден хладнокръвен разстрел в руската столица. Неизвестен килър гръмна посред бял ден в центъра на Москва бизнесмена Арсен Папазян. От получените рани мъжът издъхва по-късно в болница, съобщава \"Известия\". Инцидентът става на 6 октомври. Камери за видеонаблюдение заснемат бруталната екзекуция. На тях се вижда как убиецът, облечен със синьо яке и скрит с качулка очаква жертвата си. След като предприемачът се появява, килърът стреля от упор и след секунди изчезва с колело в неизвестна посока. Следственият комитет разглежда версията за поръчково убийство. \"Арсен Папазян се е занимавал със строителен и пътностроителен бизнес\", казва за изданието източник близък до разследването и допълва, че в момента се проверяват фирмите и компаниите, с които бизнесменът е имал делови отношения. Предполага се, че след престъплението убиецът се е преоблякъл и е покрил следите си. Час след разстрела в полицията се е обадил мъж и е заявил, че в контейнер за смет е открито синьо яке с качулка. Убийството на Папазян е било извършено на улица \"Мясницкая\" до блок 22. Веднага, след като е бил прострелян, бизнесменът е откаран в Първа градска болница с две огнестрелни рани. За съжаление те се оказват смъртоносни и Папазян издъхва в болницата.", "date": "2017.10.07", "title": "СУПЕР БРУТАЛНО! Хладнокръвен разстрел на строителен предприемач посред бял ден (ВИДЕО 18+)"}
{"url": "http://pik.bg/11-%D0%B4%D1%83%D1%88%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BA%D0%BE%D0%BB%D0%B0-%D0%BF%D0%BE%D0%B4%D0%BA%D0%B0%D1%80%D0%B0-%D0%BF%D0%BE-%D1%82%D1%80%D0%BE%D1%82%D0%BE%D0%B0%D1%80%D0%B0-news695867.html", "text": "Лондонската служба за спешна помощ е оказала помощ на 11 души, след като автомобил блъсна пешеходци край Музея по естествена история. Повечето пострадали са с наранявания по главата и краката. Деветима са откарани в болница, предаде Ройтерс, като се позова на медиците. Лондонската полиция разглежда случая като пътнотранспортно произшествие, а не като \"инцидент, свързан с тероризъм\", съобщи в Туитър Скотланд ярд, цитиран от Франс прес.", "date": "2017.10.07", "title": "11 души са ранени в Лондон, след като кола подкара по тротоара"}
{"url": "http://pik.bg/%D1%83%D1%87%D0%B5%D0%BD%D0%B8-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D1%85%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%B5%D0%BD-%D0%B6%D0%B8%D0%B2%D0%BE%D1%82-news695793.html", "text": "Астрономи от университета в Копенхаген, Дания, опровергаха твърдението, че съществуват извънземни цивилизации, за чието наличие би могъл да свидетелства органохалогенът фреон, съобщи Лента. Оказа се, че този газ се среща около родилите се относително наскоро звезди IRAS 16293-2422 в съзвездието Змиеносец, както и в тънката атмосфера на кометата 67Р/Чурюмов-Герасименко. В състава на органохалогените са флуор и хлор, както и въглеродни атоми. Доказано е, че тези съединения се образуват в рамките на биологични процеси, включително на онези, които протичат в гъби и в човешкия организъм. Освен това се синтезират при производството на бои и медицински препарати. Учените предположили, че фреонът е знак за съществуване на извънземен живот. Въпросният газ на обекти, където е невъзможно да съществува живот, бил открит с помощта на телескопите ALMA, разположени в пустинята Атакама в Чили, които били използвани за наблюдаване на отдалечената на разстояние 400 светлинни години от Земята звездна система IRAS 16293-2422. Били анализирани също данни, получени от инструменти на космическия апарат \"Розета\", който бе предназначен за изследване на кометата 67Р/Чурюмов-Герасименко и за вземане на образци от атмосферата й. По думите на учените, откриването на фреон-40 в млади звездни системи и на космически обекти, където няма живот, вече не може да се смята за знак за наличие на нещо живо. Тези вещества обаче участват в процеси, които са нужни за възникването на живот.", "date": "2017.10.07", "title": "Учени опровергаха доказателство за извънземен живот"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D1%84%D1%83%D1%82%D0%B1%D0%BE%D0%BB%D1%8A%D1%82-%D1%81%D0%B5-%D1%82%D1%80%D0%B5%D1%81%D0%B5-%D0%B7%D0%B2%D0%B5%D0%B7%D0%B4%D0%B5%D0%BD-%D0%B0%D0%B2%D1%82%D0%BE%D0%B3%D0%BE%D0%BB---%D0%B1%D0%B0%D1%80%D1%81%D0%B0-%D0%B0%D1%83%D1%82-%D0%BE%D1%82-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0-%D0%BB%D0%B8%D0%B3%D0%B0-news695808.html", "text": "Асът на ПСЖ Неймар се е обърнал към УЕФА, като е пожелал Централата да изхвърли Барселона от Шампионската лига. Бразилецът е бил посъветван да стори това от своите адвокати, след като все още не е получил бонуса от 26 млн. евро, които твърди, че \"каталунците\" му дължат. От \"Камп Ноу\" трябваше да платят сумата при удължаването на договора на нападателя през миналата година, пише \"Гол\". През това лято Неймар премина в ПСЖ за рекордните 222 млн. евро. Припомняме, че тече сериозна дискусия около бъдещето на Барса в Примера дивисион. Терзанията на фенове са свързани с референдума в Каталуния. Като дори не се изключва възможността в един момент Барселона да се присъедини към Лига 1 и да се конкурира най-вече с ПСЖ за титлата в шампионата на Франция. Естествено това е сензационен вариант. В напрегнатата ситуация обаче Ней внася допълнително напрежение около каталунците, атакувайки остро Барса пред УЕФА. Спортни анализатори пък акцентират, че решението на Барселона да се раздели с Дани Алвеш е с изключително спорен характер и е възможно да е една от причините в момента и Неймар да не е в състава на каталунците. Бивши шампиони с екипа на Барса, сега Дани и Ней са съотборници в ПСЖ и отново атакуват европейския и световен клубен връх.", "date": "2017.10.07", "title": "Жесток скандал! Футболът се тресе! Звезден автогол - Барса аут от Шампионска лига?"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BF%D0%B5%D1%88%D0%B5%D1%85%D0%BE%D0%B4%D1%86%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%B5-%D0%B0%D1%82%D0%B5%D0%BD%D1%82%D0%B0%D1%82-news695833.html", "text": "Британската полиция заяви, че не изключва възможността инцидентът, при който автомобил блъсна пешеходци пред Музея за естествена история да е с терористичен характер, предава Reuters. Говорител на полицията в Лондон каза, че антитерористични полицаи и специалисти се опитват да оценят инцидента, но все още не са стигнали до заключение относно обстоятелствата. По-рано властите отрекоха това да е терористичен атентат.", "date": "2017.10.07", "title": "ИЗВЪНРЕДНО! Атаката срещу пешеходци в Лондон може и да е атентат?"}
{"url": "http://pik.bg/%D0%BB%D1%83%D0%B4-%D0%B5%D0%BA%D1%88%D1%8A%D0%BD-%D0%B8%D0%B7%D0%B1%D1%8F%D0%B3%D0%B0%D0%BB%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%B8%D1%82%D0%B0%D0%BB%D0%B8%D1%8F-%D0%B8%D0%BC%D0%B0%D0%BB%D0%B0-%D1%82%D1%80%D0%B8-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D0%B8-news695830.html", "text": "32-годишната българка, която успя да избяга от строго охранявания затвор „Ребибия” в Рим, има европейска заповед за задържане. Българската била екстрадирана от Германия в Италия, където трябва да излежи 4-годишна присъда за кражби. Тя се възползвала от суматохата от посетители в затвор „Ребибия”. Докато служителите попълвали документите за нейното пристигане, успяла да се измъкне незабелязано с излизащите хора. Тя фигурира в архивите на италианската полиция с три различни самоличности. Органите на реда я издирват. Не е ясно дали има познати, при които да се укрие.", "date": "2017.10.07", "title": "ЛУД ЕКШЪН! Избягалата българка от затвора в Италия имала три самоличности"}
{"url": "http://pik.bg/%D0%B5%D1%82%D0%BE-%D1%82%D0%B8%D1%82%D1%83%D0%BB%D1%8F%D1%80%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%85%D1%83%D0%B1%D1%87%D0%B5%D0%B2-%D1%81%D1%8A%D1%81-%D1%81%D0%BC%D0%B5%D0%BB-%D1%85%D0%BE%D0%B4-%D0%BB%D1%8A%D0%B2%D0%BE%D0%B2%D0%B5%D1%82%D0%B5-news695851.html", "text": "Ясни са стартовите състави на България и Франция за световната квалификация на стадион \"Васил Левски\" от група \"А\". Преди кръга \"петлите\" са лидери в групата, подопечните на Хубчев са на четвъртата позиция. До края на битката в квалификационната група остават 2 кръга. Шансовете на родните национали за класиране за Мондиал 2018 не са големи. Срещата е с начален час 21:45. Петър Хубчев разчита на Гълъбинов, Делев и Неделев в атака. Манолев, Славчев и Костадинов в халфовата линия, Попов, Занев, Бодуров и Божиков в защита и Илиев на вратата. Смела схема с трима подчертано атакуващи футболисти. Ето титулярите: БЪЛГАРИЯ: Пламен Илиев, Страхил Попов, Васил Божиков, Николай Бодуров, Петър Занев, Георги Костадинов, Симеон Славчев, Станислав Манолев, Тодор Неделев, Спас Делев, Андрей Гълъбинов Селекционер: Петър Хубчев ФРАНЦИЯ: Юго Лорис, Джибрил Сидибе, Рафаел Варан, Самюел Юмтити, Люка Дин, Корентен Толисо, Н'Голо Канте, Блес Матюиди, Килиан Мбапе, Александре Лаказет, Антоан Гризман Селекционер: Дидие Дешан.", "date": "2017.10.07", "title": "Ето титулярите на България и Франция! Хубчев със смел ход! \"Лъвовете\"..."}
{"url": "http://pik.bg/%D1%82%D1%80%D0%B8%D0%BB%D1%8A%D1%80-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B0%D1%82%D0%B8%D0%BD%D0%B0-%D0%BF%D0%BE%D0%BB%D1%83%D0%B3%D0%BE%D0%BB-%D0%BC%D1%8A%D0%B6-%D0%B8%D0%B7%D0%B2%D0%B0%D0%B4%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82-news695770.html", "text": "Сцени на трилър се разиграха на кръстовището на улиците Сафо и Менандро в центъра на Атина, където въоръжен мъж вся паника в хората, имащи нещастието да бъдат по това време в този район. Както е показано в ексклузивно видео, полугол мъж с бръсната глава държи в ръцете си, нещо като пистолет или нож, който размахва във всички посоки, на улица пълна с магазини, но и много минувачи, съобщава \"Български новини\". Друг мъж, облечен в червена блуза и тъмни панталони, се опитва да го успокои, но не може да се приближи достатъчно, за да го обезоръжи. Полицейският служител на място наблюдава случая от разстояние, чакайки да пристигне на място, патрулка. В рамките на няколко минути се появяват мъже от групата борба с организираната престъпност, пред които разярения мъж хвърля пистолета.", "date": "2017.10.07", "title": "Трилър в центъра на Атина! Полугол мъж извади пистолет"}
{"url": "http://pik.bg/%D0%BE%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D0%BE%D0%B1%D0%B8%D0%BB%D0%BD%D0%B8-%D0%B2%D0%B0%D0%BB%D0%B5%D0%B6%D0%B8-%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0-6-%D0%BE%D0%B1%D0%BB%D0%B0%D1%81%D1%82%D0%B8-%D0%B7%D0%B0-%D1%83%D1%82%D1%80%D0%B5-news695844.html", "text": "Оранжев код за обилни валежи и силен вятър е в сила за 6 области на страната за 8 октомври 2017г., сочи справка на сайта на Националния институт по метеорология и хидрология (НИМХ) към БАН. Кодът е в сила за областите Русе, Разград, Шумен, Варна, Силистра и Добрич. Там валежите ще продължат, по-интензивни и значителни по количество ще са през нощта и първата половина от деня. Количества за денонощието ще бъдат между 35 и 50 л/кв.м. Времето ще бъде много ветровито - ще духа силен и бурен северозападен вятър с пориви до 22-24 м/с. За областите Плевен, Ловеч, Габрово, Велико Търново и Търговище е в сила жълт код за обилни валежи, а количеството им за денонощие е 20-25 л/кв.м. Жълт код за силен вятър е обявен в областите Благоевград, Пазарджик, Смолян, Пловдив, Кърджали, Хасково, Стара Загора, Велико Търново, Търговище, Сливен, Ямбол и Бургас. В тези области, през първата половина на деня, ще духа силен и временно бурен северозападен вятър - пулсации до 22-24 м/с. Вълнението на морето ще бъде 3-4 бала.", "date": "2017.10.07", "title": "Оранжев код за обилни валежи е в сила за 6 области за утре "}
{"url": "http://pik.bg/%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D1%81%D0%B5-%D1%87%D1%83%D0%B2%D0%B0-%D0%B8-%D0%B5-%D0%B7%D0%B0%D1%80%D0%B0%D0%B7%D0%BD%D0%B0-news695822.html", "text": "Световният ден на усмивката се отбелязва от 1999 година през първия петък на месец октомври по идея на американския художник на реклами Харви Бол, създал през 1963 г. прочутата жълта емблема на усмивката, предшественица на т. нар. емотикон. По света прегръдките, ръкостискането и поклонът могат да означават различни неща. Усмивката обаче навсякъде издава едно и също нещо - щастие и доброжелателство. Бебетата се усмихват още в майчината утроба и непосредствено след раждането. Усмивката не се учи, тя е рефлекс. Новородените се усмихват предимно в съня си. Това не е само мит, усмивката наистина е заразна. Проучване, направено в Швеция, е установило, че за хората е трудно да се мръщят, когато наблюдават усмихнат човек, и в крайна сметка му отвръщат със същото изражение. Усмивката, дори и фалшивата, кара тялото да отделя ендорфини - хормони, допринасящи за доброто настроение и противодействащи на стреса. Дами, спокойно можете да преустановите пръскането на пари за грим - усмивката ви прави по-привлекателни. В изследване специалисти са установили, че 70 процента от участвалите в него мъже намират за по-атрактивни усмихнатите жени, отколкото гримираните. Проучване на Американската асоциация на психолозите разкрива, че жените предпочитат мрачните представители на силния пол пред усмихнатите. Установено е, че вероятността да бъдат повишени е по-голяма за усмихнатите служители, тъй като началниците ги мислят за по-лесни за сработване и по-надеждни. Изследователи са идентифицирали 19 различни типа усмивка - от учтива и социална до широко ухилена гримаса. Усмивката може да бъде чута в телефонен разговор, тъй като влияе върху интонацията. Именно поради тази причина служители, работещи с клиенти по телефона, се обучават да се усмихват, за да звучат гласовете им по-предразполагащо. Хората са в състояние да различат усмивка от над 90 метра - способност, която са придобили, за да разграничават приятел от враг. Хората, които се усмихват често, живеят по-дълго от тъжните и сърдити индивиди. Това се обяснява със способността на усмивката да стимулира имунната система, повишавайки нивата на хормона кортизол.", "date": "2017.10.07", "title": "Усмивката се чува и е заразна"}
{"url": "http://pik.bg/%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%B8-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B0-%D0%BE%D0%B1%D1%81%D1%8A%D0%B4%D0%B8%D0%BB%D0%B8-%D0%BA%D0%B0%D1%82%D0%B0%D0%BB%D0%BE%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-news695784.html", "text": "Германският канцлер Ангела Меркел и председателят на Европейската комисия Жан-Клод Юнкер са обсъдили кризата в Каталония по време на телефонен разговор, съобщкава Ройтерс, цитиран от Фокус. Разговорът сигнализира, че има загриженост около потенциалното обявяване на независимост следващата седмица от страна на регионалния парламент и реакцията на испанското правителство, които могат да тласнат страната в най-дълбоката ѝ политическа криза от десетилетия насам. „Те обсъдиха ситуацията в Испания, освен всичко останало“, посочи източник от Европейския съюз, без да се впуска в детайли. Загрижеността нараства и сред останалите столици на Европейския съюз  заради възможното негативно влияние върху испанската икономика – четвъртата най-богата в Еврозоната. „Европейските министри на финансите, събиращи се в понеделник и във вторник на среща в Брюксел, може да обсъдят въпроса, макар и официално да не е на дневен ред“, посочи източникът от структурите на ЕС. ЕК неколкократно призова каталонските и испанските лидери да открият политическо решение на въпроса. Европейските лидери изразиха подкрепа на испанския министър-председател Мариано Рахой. Някои европейски страни се притесняват, че призивите за независимост на Каталония могат да разбудят подобни движения и на други места в континента.", "date": "2017.10.07", "title": "Жан-Клод Юнкер и Ангела Меркел са обсъдили Каталонската криза"}
{"url": "http://pik.bg/%D1%81%D0%BB%D0%B5%D0%B4-%D0%B7%D0%B4%D1%80%D0%B0%D0%B2%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D1%80%D0%B0%D1%84%D0%B0-%D0%B8%D0%B7%D1%80%D0%B8%D0%B3%D0%BD%D0%B0---%D1%81%D0%B8%D0%BB%D0%BD%D0%B0-%D0%BE%D1%86%D0%B5%D0%BD%D0%BA%D0%B0-%D0%B7%D0%B0-%D0%B3%D1%80%D0%B8%D1%88%D0%BE-%D1%82%D0%BE%D0%B9-%D0%B5-news695824.html", "text": "Водачът в световната тенис-ранглиста Рафаел Надал сподели след победата си с 6:3, 4:6, 6:1 срещу най-добрия български тенисист Григор Димитров на полуфиналите на турнира в Пекин, че се е получил труден и стойностен мач. \"Доста труден двубой срещу много, много тежък съперник като Григор, който играе добре. Мисля, че направих един много солиден мач. Изиграх един фантастичен първи сет. Във втория сет той се представи по-добре от мен, аз започнах да сервирам малко по-лошо и твърде често се оказвах в дефанзивни позиции. В третия сет трябваше да променя това и се получи. Щастлив съм, страхотна новина е, че съм на финал като се има предвид тежкия ми жребий\", коментира Матадора. \"Това, че спечелих доста мачове тази година също ми помага. Успехите дават увереност в трудните моменти на корта. Но, разбира се, в крайна сметка, трябва да играеш добре, за да стигнеш до победата в даден двубой\", каза още Надал. Рафа спечели титлата на Откритото първенстов на САЩ, а сега се е устремил към трофея и на АТП 500 турнира в Пекин.", "date": "2017.10.07", "title": "След здравата битка! Рафа изригна - силна оценка за Гришо: Той е..."}
{"url": "http://pik.bg/%D1%81%D0%BB%D0%B5%D0%B4-%D1%85%D0%B0%D0%BE%D1%81%D0%B0-%D1%81-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D1%85%D0%B2%D1%80%D1%8A%D0%BA%D0%BD%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%88%D0%B5%D1%84-%D0%B2-%D1%80%D0%B0%D0%B9%D1%8A%D0%BD-%D0%B5%D1%80-news695762.html", "text": "Уволнения в авиокомпанията \"Райън Ер\" („Ryanair”) заради хаоса с отменените полети. Главният оперативен директор ще бъде освободен, след като една от най-големите авиокомпании в Европа беше принудена да отмени хиляди полети поради липса на достатъчно пилоти за изпълнение на амбициозния график, съобщава Нова телевизия. Общо 700 000 души бяха засегнати от отмяната, която доведе и до спорове дали пътниците са били обезщетени адекватно. Компанията първо обяви, че няма проблем с броя на пилотите и часовете, които работят, но по-късно каза, че в последните три месеца са наели 210 летци. Това изявление дойде като потвърждение на обвиненията.", "date": "2017.10.07", "title": "СЛЕД ХАОСА С ПОЛЕТИТЕ: Хвръкна главата на шеф в \"Райън Ер\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%88%D0%BE%D1%84%D1%8C%D0%BE%D1%80%D0%B8-%D1%81-%D0%BB%D0%B5%D1%82%D0%BD%D0%B8-%D0%B3%D1%83%D0%BC%D0%B8-%D0%B7%D0%B0%D1%82%D1%8A%D0%BD%D0%B0%D1%85%D0%B0-%D0%B2-%D0%BF%D0%B5%D1%82%D1%80%D0%BE%D1%85%D0%B0%D0%BD-%D1%81%D0%BD%D0%B5%D0%B3%D1%8A%D1%82-%D0%BF%D0%BE%D0%BA%D1%80%D0%B8-%D0%BF%D1%8A%D1%82%D1%8F-news695796.html", "text": "Истинска зима на прохода Петрохан – образува се снежна покривка около 2 – 3 см, духа и силен вятър. Пътят се чисти, но има много закъсали шофьори, тръгнали с летни гуми. На места се образуват тапи, докато от платното се отстранят заседналите автомобили, съобщава БиТиВи. Временно проходът беше затворен заради аварирал камион. Съветът на полицията и пътната агенция е шофьорите да не тръгват неподготвени и да карат с повишено внимание. Проходът е затворен за тежкотоварни камиони над 12 тона, пренасочват се през Искърското дефиле. От 14.30 ч. днес е затворен за движение на автомобили над 12 тона проходът Троян – Кърнаре.", "date": "2017.10.07", "title": "ИЗВЪНРЕДНО! Шофьори с летни гуми затънаха в Петрохан! Снегът покри пътя!"}
{"url": "http://pik.bg/%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D1%82%D0%B5%D1%81%D1%82-%D0%B2%D1%80%D0%B0%D1%87%D0%B0%D0%BD%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B8-%D0%B2-%D0%B4%D1%8A%D0%B6%D0%B4%D0%B0-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-news695772.html", "text": "Проливният дъжд, който вали от снощи, не стресна протестиращите и днес, за трети пореден ден, те излязоха, в подкрепа на МБАЛ \"Христо Ботев\". Заради лошите атмосферни условия се събраха по-малко хора, но за сметка на това отново беше блокиран възловият булевард \"Втори юни\", съобщава \"Конкурент\". При недоволните дойде кметът Калин Каменов, който каза на хората онова, което съобщи и на извънредната сесия от петък: \"Желаещите да помогнат са много, но възможните стъпки са няколко. Вече бяха изплатени оставащите 40% от заплатите за юли на работещите в болницата, а през следващата седмица ще има и още пари. Преговаряме с всички фирми, доставчици и организации, които са запорирали сметките на болницата, да вдигнат запорите, за да може тя да кандидатства за кредит. Има една банка, която е проявила интерес и би могла да отпусне кредит, за да нормализира работата на най-голямото лечебно заведение във Врачанска област\". Каменов допълни, че на финалната си права са преговорите, в които община Враца ще си купи сграда от фонда на МБАЛ - бившия ТЕЛК, за да може също да помогне легално и законно със средства за излизане от тежката ситуация. По предварителна оценка помещенията ще струват на местната хазна около 200 000 лева и там ще бъде обособен център за временно настаняване. Припомняме, че вчера мнозинството в общинския съвет разсрочи за 1 година зцадължения за местни данъци и такси на болница в размер около 500 000 лева, с което даде глътка въздух на МБАЛ \"Христо Ботев\".", "date": "2017.10.07", "title": "ОТНОВО ПРОТЕСТ! Врачани излязоха и в дъжда в защита на болницата"}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B3%D1%80%D1%8A%D1%86%D0%BA%D0%B8-%D0%BB%D0%B5%D0%BA%D0%B0%D1%80-%D0%B2-%D0%BA%D1%80%D0%B8%D1%82-news695798.html", "text": "Български гражданин е задържан и заподозрян за убийството на 63-годишен кардиолог от остров Крит, който тази сутрин е гръмнат от упор с ловна карабина, съобщава \"Български новини\". Тялото на жертвата е намерено извън колата, проснато на асфалта. В трупа има четири рани от куршуми. Хладнокръвното убийство потресе района. Гръцкият лекар е женен за българка. Има едно дете и по ирония на съдбата днес е имал и рожден ден. Полицията е идентифицирала и задържала като заподозрян българина, който е от приятелската среда на съпругата на жертвата. Начинът, по който е извършено престъплението, показва лични мотиви.", "date": "2017.10.07", "title": "Задържаха българин за убийство на гръцки лекар в Крит "}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BC%D0%B0%D1%89%D0%B0%D0%B1%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F-news695774.html", "text": "Турски войници и артилерия подпомагат голямо разгръщане на Сирийската свободна армия в района на град Идлиб, съобщава „Ройтерс”, цитирани от Би Ти Ви. Целта е установяване на „зона на деескалация” в региона. Голяма част от града е под контрола на джихадисти, основно групировката „Тахрир ал-Шам”, в която влизат и бойци от местния клон на „Ал-Кайда”. За операцията съобщи лично президентът на Турция Реджеп Ердоган, посочвайки, че Русия прикрива действията на Сирийската свободна армия от въздуха. В голям материал Анадолската агенция обяснява причините за операцията – в района на Идлиб трябва да има прекратяване на огъня, провалът на което би довел до офанзива на сирийските правителствени сили и стотици хиляди устремили се към Турция бежанци. Именно заради това властите в Турция са решили да изпратят свои сили в региона, които да гарантират спокойствието. От текста обаче става ясна и друга от целите на турското командване – отрязване на кюрдските бойци от достъп до Средиземно море.", "date": "2017.10.07", "title": "Турция стартира мащабна военна операция в Сирия"}
{"url": "http://pik.bg/%D1%81%D1%83%D0%BF%D0%B5%D1%80-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BF%D0%BE-%D0%BF%D0%B8%D0%BA-tv-%D1%81%D1%80%D1%8A%D0%B1%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D1%81%D0%BC%D0%B5%D0%BD%D0%B8-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B2-%D1%81%D0%BF%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0%D1%82-news695580.html", "text": "Едно от най-красивите лица в родния телевизионен ефир - Натали Трифонова, наскоро потопи в скръб своите почитатели сред силния пол. 25-годишната синоптичка на Би Ти Ви се влюби и резна квитанциите на многобройните си обожатели. Кой обаче е мистериозният мъж до красивата брюнетка? Спекулациите, че името му е Антонио Аниете - испанеца в редиците на Левски, се оказаха абсолютна фантасмагория. Екипът на \"Жълтите новини\" разкри самоличността на мачото. Не е испанец, а балканец - от съседна Сърбия. Кой е той ще научите в днешния брой светското предаване на ПИК TV. Какво свързва красивата сестра на Валери Божинов с новия секссимвол в плуването - търновеца Антъни Иванов? Къде се шие роклята, с която Гюлджан ще се омъжи за Фики Стораро на 18 октомври, както и коя мега звезда от Балканите ще пее на тържеството? Кой може да накара Мария Игнатова да тръгне по халат и чехлични по улицата? Отговорите на тези въпроси, както и още клюки и пикантни история на звездите, ще откриете в новия брой на \"Жълтите новини\"!", "date": "2017.10.07", "title": "СУПЕР РАЗКРИТИЕ ПО ПИК TV! Сръбски футболист смени Слави Трифонов в спалнята на синоптичката Натали! Има ли любовна връзка сестрата на Божигол с плувеца Антъни Иванов + още сензации в \"Жълтите новини\""}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BA%D0%BE%D0%BB%D0%B0-%D1%81%D0%B5-%D0%B5-%D0%BE%D0%B1%D1%8A%D1%80%D0%BD%D0%B0%D0%BB%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%BF%D1%80%D0%B5%D0%B4%D0%B8-%D0%B1%D0%BE%D1%82%D0%B5%D0%B2%D0%B3%D1%80%D0%B0%D0%B4-news695849.html", "text": "Автомобил се е преобърнал в канавката на 17 км на автомагистрала „Хемус“ в посока Ботевград, съобщава Фокус. На място е пристигнала полиция и „Пътна помощ“. В района на Витиня вали сняг. Призовават се водачите да шофират внимателно със съобразена с пътните условия скорост.", "date": "2017.10.07", "title": "ВНИМАНИЕ! Кола се е обърнала на \"Хемус\" преди Ботевград   "}
{"url": "http://pik.bg/%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D0%BE%D1%82-35-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B0%D0%B2%D1%8F%D1%82-%D0%BD%D0%BE%D0%B2-%D0%BC%D0%BE%D1%81%D1%82-%D0%BD%D0%B0%D0%B4-%D0%BC%D0%B0%D1%80%D0%B8%D1%86%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news695761.html", "text": "Направена е още една крачка за изграждането на новия мост над река Марица, научи След съгласувателни процедури между НИНКН, НКЖИ, АПИ и Община Пловдив, както и решение на ЕСУТ е одобрен и ПУП-ът на бъдещия мост, който ще свързва район „Северен” и „Западен”. Така вече може да се приеме проектът на съоръжението, а след това да се престъпи към разрешително за строеж и търсене на финансиране. Процедурата за отчуждаване на единствения парцел вече е  и на финала. Най-новият пловдивски мост е Пешеходният. Неговото строителство е започнато през 1982 година, а четири години по-късно е пуснат в експлоатация. Така при реализирането на проекта, за първи в Пловдив ще бъде построен мост от 35 години насам, съобщава \"Трафик Нюз\". По предварителни данни новото съоръжение ще струва около 15 милиона лева. То е част от Западната тангента, която трябва да разтовари движението от Централна градска част. На практика с новия мост от Смирненски до Кършияка ще се стига за минути. Най-вероятно на двете нива – на кръстовищата с „Марица – Юг” и бул. „България” ще бъдат изградени кръгови кръстовища. В идейния проект е записано на моста да има по две платна в посока, тротоари, както и велоалея. Все още не е ясно дали ще има „архитектурно” решение за новия мост.  Кметът Иван Тотев бе анонсирал, че ще се проведе конкурс, който да изготви по-различна визия на моста, който да стане един от символите на Пловдив. Той ще бъде в непосредствена близост до Железния мост. От друга страна НКЖИ е предвидил удвояване на жп моста. Това може да се случи с реализирането на проекта за естакада на мястото на прелезите на булевард „Копривщица”. Проектът, който е за над 120 милиона евро, ще търси финансиране по европейска програма. TrafficNews.bg.", "date": "2017.10.07", "title": "За пръв път от 35 години! Правят нов мост над Марица в Пловдив"}
{"url": "http://pik.bg/%D1%82%D0%B0%D1%82%D1%8F%D0%BD%D0%B0-%D0%BB%D0%BE%D0%BB%D0%BE%D0%B2%D0%B0-%D1%81-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%BB%D0%B0%D1%82%D0%BD%D0%B0-%D1%80%D0%BE%D0%B7%D0%B0-%D0%B7%D0%B0-%D1%86%D1%8F%D0%BB%D0%BE%D1%81%D1%82%D0%B5%D0%BD-%D0%BF%D1%80%D0%B8%D0%BD%D0%BE%D1%81-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE-news695854.html", "text": "\"Вездесъщият\" на Илиян Джевелеков спечели голямата награда \"Златна роза\" за пълнометражен филм на 35-ия Фестивал на българския игрален филм \"Златна роза\". Отличието е присъдено, защото според журито \"през окото на вездесъщата камера филмът оголва самотната човешка душа в студения свят на съвременните технологии\", съобщават организаторите. Носителят на голямата награда \"Златна роза\" за пълнометражен филм тази година получава и наградата \"Дани Лернер\" в размер на 50 000 евро в услуги в \"Ню Бояна филм студиос\" и 5000 евро в брой за реализацията на следващия си пълнометражен проект. За \"Вездесъщият\" са още наградата на публиката и на Гилдия критика към Съюза на българските филмови дейци. Критиците дават своята награда и на късометражния \"Охлюви\" на Албена Пунева. Специалната награда на журито е за \"Посоки\" на Стефан Командарев, защото \"филмът пресича с болка посоките на българското всекидневие, които водят от драмите на битието към Терминал 1 и 2\". За \"Посоки\" е и наградата на акредитираните журналисти. Наградата за женска роля си поделят Теодора Духовникова - за \"Вездесъщият\", и Ирини Жамбонас - за \"Посоки\". Отличието за мъжка роля печели Велислав Павлов - за \"Вездесъщият\". Наградата за най-добър режисьор взема Илиян Метев за филма \"Три четвърти\". Специалната награда на град Варна е присъдена на \"Врагове\" на Светослав Овчаров, защото според мотивите на журито \"възкресява достоверен исторически епизод през затрогващи човешки съдби\". Наградата за дебютен пълнометражен филм получава \"Радиограмофон\" на Рузие Хасанова. За сценарий е отличен \"Дъвка за балончета\" на Станислав Тодоров - Роги. Сценаристи са Теодора Маркова, Георги Иванов, Невена Кертова и Тео Чепилов. Най-добрият оператор на 35-ия фестивал \"Златна роза\" е Ненад Бороевич с филма \"И после светлина\" на Константин Божанов. \"Златна роза\" за късометражен филм печели \"Кораба Слънчоглед 1\" на Васил Горанов - \"за кинематографичен взрив, емоционално вълшебство и необуздана дързост\". Продукцията получава и наградата на Съюза на българските филмови дейци. Журито присъжда два диплома - на филма \"Дупка\" на Джонатан Хайделбергер - \"за нежно разказана история с вълнуващо изведени образи\", и на \"Нощите на един самотен вестоносец\" на Андрей Кулев - \"за визуално съвършенство\". От пълнометражните филми диплом получава \"Лили рибката\" на Ясен Григоров - \"за благородните усилия на екипа в трудната област на детското кино\". Именитата актриса Татяна Лолова е удостоена с голямата награда \"Златна роза\" за цялостен принос към българското кино.", "date": "2017.10.07", "title": "Татяна Лолова с голямата награда \"Златна роза\" за цялостен принос към българското кино"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%B2%D0%B4%D0%B8%D0%B3%D0%BD%D0%B0-%D0%BB%D1%83%D0%B4-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D1%8A%D0%B2-%D0%B2%D1%80%D0%B0%D1%86%D0%B0---%D0%BF%D1%80%D0%B8%D0%BC%D0%B0%D1%82%D0%B0-%D1%81-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D1%80%D0%B5%D0%B7%D0%B8%D0%BB-news695294.html", "text": "Примата на българската естрада Лили Иванова е останала крайно разочарована от условията на концерта си във Враца. Пред многобройните си почитатели в голямата зала на Драматично-кукления театър тя неколкократно изразила недоволството си от студа и кривия под на сцената. Присъстващи в залата разказаха за мизерните условия, с които била посрещната най-ярката звезда на родната ни музикална сцена. По думите им хората в публиката през цялото време е трябвало да седят с връхните си дрехи. Мръзнали обаче не само те, но и изпълнителката. Тя на няколко пъти се оплакала от температурата в залата. Не само студът е бил проблемът на вчерашното дългоочаквано музикално събитие. Сцената криела опасни капани за примата, изтупана в тясна къса пола и обувки на висок ток. „Това си е звучна плесница по провинциалната ни превзетост и превръща всички местни културни масовки от комедия в трагедия. И показва още веднъж колко много културата и трегерите ѝ са изгнили, докато се прахосват пари на данъкоплатеца за панаирчета, фестивалчета и фойерверки...“, пише гневен врачанин в социалната мрежа. Някои му опонират, че Лили Иванова е известна с претенциите си и е преиграла в критиките си към условията. От ръководството на театъра коментираха, че не е имало как да затоплят голямата зала, тъй като парното в града все още не е пуснато. Директорът Анастас Попдимитров беше категоричен, че са били осигурили висока температура за гримьорната на изпълнителката. Той се извини на врачанската публика за студа, но се оправда, че нищо не зависи от тях. Много големи имена от България и света са гостували на сцената на Драматично-кукления театър във Враца. Досега никой, освен Лили Иванова преди години, не се е оплаквал от нея. Примата за втори път критикува сцената и е би трябвало да се е подготвила със собствено оборудване, след като е избрала да носи толкова високи токчета, коментира още директорът на театъра. „Претенциите й са големи, но ние ще си замълчим и ще приемем укорите“, каза Анастас Попдимитров.", "date": "2017.10.07", "title": "САМО В ПИК И \"РЕТРО\"! Лили Иванова вдигна луд скандал във Враца - примата с невиждан резил"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D0%BA%D1%80%D0%B8%D0%B5-%D1%81%D0%B5%D1%81%D1%82%D1%80%D0%B0---%D1%81%D1%83%D0%BF%D0%B5%D1%80%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B8-news695073.html", "text": "Цеци Красимирова не е единствената красавица в своето семейство. Нейната сестра Даниела Романска е не по-малко секси от известната си родственица, видя ПИК. Миналата седмица Цеци се върна от Барселона в София заради светско събитие. Престоят й обаче бе твърде кратък, едва два-три дни. Тъй като дъщеря й Джудит остана сама в каталунската столица и предвид напрегнатата обстановка покрай референдума, Красимирова побърза да отлети от столицата ни. На летището я изпратиха две дами - майката й Нина Монова, който пристигна от Мездра и сестра й Даниела. Двете сестри си приличат много, и двете са синеоки, различават се само по цвета на косите си - Романска е блондинка. Данела също имат опит пред фотообектива. В профила й във \"Фейсбук\" има няколко кадъра от професионални сесии.", "date": "2017.10.07", "title": "ПЪРВО В ПИК! Цеци Красимирова крие сестра - суперкрасавица (СНИМКИ)"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news695764.html", "text": "Турският външен министър Мевлют Чавушоглу призова към нормализация на отношенията между страната му и Германия, предаде Deutsche Welle, цитирани от Фокус. „Няма причини за проблемите между Германия и Турция – заяви Чавушоглу в интервю за германски медии. – Ако направите една насрещна крачка, ние ще направим две“. Първият дипломат на Турция посочи, че храни големи надежди за нормализация на двустранните отношения при новото правителство на Германия. Той посочи, че Анкара е готова да работи дори и с Джем Йоздемир от германската „Зелена партия“, ако той бъде избран за външен министър. „Би било неправилно да се обвързват двустранните отношения с отделни хора“, поясни Мевлют Чавушоглу. Съпредседателят на „Зелените“ Йоздемир нееднократно критикуваше Турция заради поведението на правителството ѝ към неговите опоненти и призоваваше към твърди санкции по отношение на Анкара.", "date": "2017.10.07", "title": "Външният министър на Турция призова за нормализиране на отношенията с Германия"}
{"url": "http://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE%D1%82%D0%BE-%D0%BF%D1%80%D0%B8%D0%B5%D0%BC%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD-%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-news695765.html", "text": "Окончателното приемане на България в Шенген е задължително, след като страната ни е изпълнила всички условия за започване на процедурата. Това заяви в студиото на „Европа сутрин“ евродепутатът Ангел Джамбазки, цитиран от Струма.бг. Според него частичният достъп, който страната ни има до информационната система на Шенген е много важен, тъй като България пази границите на всички европейски страни. „Бях скептичен по отношение на Шенген, особено в пика на емигрантската криза, защото повечето от нелегалните мигранти, милиони хора, търсеха начин да се доберат до някоя Шенгенска държава за да отидат до Германия, и ако преди 2-3 години водехме този разговор щях да бъда твърдо против и бях коментира Джамбазки. - Но в променената ситуация, в която България е изпълнила всички технически критерии, и неприемането на България и Румъния в Шенген е чисто политически въпрос на Холандия. Заради местните им разправии и местното им управление на Рюте – министър-председател социалист, с местните националисти, те налагат това вето. Вижда ясно лицемерието и двойния стандарт – изпълнени са критериите, председателят на комисията Юнкер казва, че за да се затвори този въпрос би трябвало да има приемане на България и Румъния, защото има изпълнени критерии. Допускането до информационната система е абсолютно задължително, от гледна точка на това, че българските гранични служители пазят и холандците“.", "date": "2017.10.07", "title": "Евродепутатът Ангел Джамбазки: Окончателното приемане на България в Шенген е задължително"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%83%D1%88%D0%B0-%D1%82%D0%B5%D0%B6%D0%BA%D0%B0-%D0%B2%D0%B5%D1%87%D0%B5%D1%80-%D0%B7%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5---%D0%BD%D0%B0%D1%88%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D0%BF%D0%B0%D1%81-%D0%B2%D0%B8%D0%B4%D0%B5%D0%BE%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news695859.html", "text": "Родните национали не съумяха да сътворят спортно чудо. България загуби с 0:1 от Франция в мач от квалификациите за Мондиал 2018.  Така \"лъвовете\" остават без шансове за класиране на Световното. \"Петлите\" са първи в групата с 20 точки. Следва Швеция с 19 пункта. Скандинавците победиха с 8:0 Люксембург и са почти сигурни за Топ 2 на групата. Холандия се поздрави с успех при визита в Беларус. 3:1 за \"лалетата\", но шансовете на Робен и компания в групата вече никак не са големи, предвид че Швеция има 3 точки повече от Холандия и далеч по-добра голова разлика. Кошмарен старт на двубоя за \"лъвовете\". Асистенция на Гризман към Матюиди в 3-ата минута, мощен изстрел и гол - 0:1. В 15-ата минута и Мбапе бе близо до отбелязване на попадение, Пламен Илиев изби кълбото. Гостите стигат до поредица от опасни атаки пред вратата на подопечните на Хубчев. Гризман в 26-ата минута също се отчете с пропуск. В 29-ата минута и Лаказет не сполучи пред гола. В 37-ата минута нашите осъществиха много опасна атака, но последователно Неделев, Гълъбинов и Славчев не сполучиха. Така преднината на \"петлите\" се запази. Над 25 000 зрители подкрепят \"лъвовете\" на Националния стадион \"Васил Левски\". Мбапе не съумя да реализира в 45-ата минута. Така двата тима се оттеглиха на почивката при резултат 0:1. През втората част на срещата чисти голови положения така и не бяха създадени и \"петлите\" се поздравиха с успех. От 2004 година родните национали не са участвали на голям форум, за съжаление сушата продължава. \"Лъвовете\" остават на четвърто място в квалификационната си група за Мондиал 2018. В последния кръг в групата Франция домакинства на Беларус, Холандия приема Швеция, а България гостува на Люксембург, двубоите ще се изиграят във вторник от 21:45 часа родно време. ТИТУЛЯРИТЕ: БЪЛГАРИЯ: Пламен Илиев, Страхил Попов, Васил Божиков, Николай Бодуров, Петър Занев, Георги Костадинов, Симеон Славчев, Станислав Манолев, Тодор Неделев, Спас Делев, Андрей Гълъбинов Селекционер: Петър Хубчев ФРАНЦИЯ: Юго Лорис, Джибрил Сидибе, Рафаел Варан, Самюел Юмтити, Люка Дин, Корентен Толисо, Н'Голо Канте, Блес Матюиди, Килиан Мбапе, Александре Лаказет, Антоан Гризман Селекционер: Дидие Дешан.", "date": "2017.10.07", "title": "ИЗВЪНРЕДНО! Суша! Тежка вечер за \"лъвовете\" - нашите отново пас (ВИДЕО/ОБНОВЕНА)"}
{"url": "http://pik.bg/in-memoriam-%D0%BF%D0%BE%D1%87%D0%B8%D0%BD%D0%B0-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80%D1%8A%D1%82-%D0%B3%D0%B5%D0%BD%D1%87%D0%BE-%D0%B3%D0%B5%D0%BD%D1%87%D0%B5%D0%B2-news695788.html", "text": "Почина композиторът Генчо Генчев, съобщиха от пресцентъра на Община Видин. Напусна ни един от емблематичните личности на фолклорното и музикално изкуство на Видин, Генчо Генчев - главен художествен ръководител на Ансамбъла за народни песни и танци „Дунав“, изтъкнат композитор, диригент и познавач на местния фолклор. Автор на над 100 обработки на песни акапела и произведения за народен оркестър и хорови песни, на музика за танцови постановки, издава две дългосвирещи плочи, осъществява записи за филми за Българска национална телевизия и Българско национално радио. Изнася концерти в Австрия, Германия, Италия, Египет, Полша, Румъния, Сърбия, Турция, Чехословакия и др., където с Ансамбъл „Дунав“ печели престижни награди. Последният концерт на Генчо Генчев бе на 22 септември, тази година. Ще остане великолепната му музика и споменът за един достойно извървян житейски и творчески път. Община Видин изказва своите съболезнования на опечаленото семейство и близките му. Поклонението ще се състои на 9 октомври (понеделник) от 11:00 часа във фоайето на Младежки дом Видин, пред залата на Ансамбъл „Дунав“.", "date": "2017.10.07", "title": "IN MEMORIAM! Почина композиторът Генчо Генчев  "}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B4%D0%B8%D0%BB%D0%BC%D0%B0-%D1%80%D1%83%D1%81%D0%B5%D1%84-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%BB%D0%B0%D1%82-news695767.html", "text": "Според бившия бразилски президент Дилма Русеф политиката на президента на САЩ Доналд Тръмп е катастрофа за Латинска Америка, съобщава РИА Новости, цитирани от Фокус. „От гледна точка на Латинска Америка, Тръмп е катастрофа – коментира Русеф. - Видяхме как той говори за решението на венецуелския проблем с военна сила и нахлуване. Това бе една от най-големите крачки назад. Искам да обърна внимание, че и Бразилия, и Венецуела , и Аржентина, всички останали на континента живеят в мир вече повече от 140 години. И не е възможно тази ситуация да се измени към по-лошо и вътрешните проблеми на Венецуела да се разрешават чрез военна намеса. На всички ни е известно към какви тежки последици доведе използването на военна сила от страна на САЩ в Ирак и Афганистан. Затова и смятам политиката на Тръмп в Латинска Америка за абсурдна. Да не говорим за това, какво предлага той по отношение на Куба – и това е крачка назад“.", "date": "2017.10.07", "title": "Бившият президент на Бразилия Дилма Русеф: Управлението на Доналд Тръмп е катастрофа за Латинска Америка"}
{"url": "http://pik.bg/%D0%BF%D1%80%D0%BE%D0%B1%D0%B8%D0%B2-17-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B0%D0%BA%D1%82%D1%8C%D0%BE%D1%80-%D1%81-%D1%80%D0%BE%D0%BB%D1%8F-%D0%B2%D1%8A%D0%B2-%D1%84%D0%B8%D0%BB%D0%BC-%D1%81-%D0%BD%D0%B8%D0%BA%D1%8A%D0%BB%D1%8A%D1%81-%D0%BA%D0%B5%D0%B9%D0%B4%D0%B6-news695752.html", "text": "17-годишният български актьор Алек Кара ще участва в холивудската продукция „Код: 211” с Никълъс Кейдж. Младежът бил харесан за роля във филма след само месец в курса за киноактьори, воден от известния у нас и в чужбина актьор Велизар Бинев. „Изграждането на образа е по-лесната част, на снимачната площадка физическото ми състояние и това, което трябваше да правя, беше доста натоварващо – разказа в предаването „Тази събота“ на Би Ти Ви Алек Кара, който от малък се занимава с театър, но признава, че пред камерата е различно.  - По-обрано е, в киното нямаш 25-ти ред, където трябва да се чуят репликите”. „Спецификите си ги има – когато наши колеги много дълго са играли театър и ги сложиш пред камера, много често си личи”, коментира Той подчерта, че е изключително важно за един актьор да владее езици: „Аз имам толкова филми зад гърба си, защото нямах такава конкуренция сред българските актьори”, добави Бинев. Той коментира, че на практика в момента Алек Кара знае по-добре английски, отколкото български език.", "date": "2017.10.07", "title": "Пробив! 17-годишен български актьор с роля във филм с Никълъс Кейдж"}
{"url": "http://pik.bg/%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%8F%D1%82-%D0%B0%D0%BA%D1%82-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B1%D0%B8%D0%BB-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BE%D1%82-%D0%BB%D0%B8%D0%B1%D0%B8%D0%B9%D1%81%D0%BA-news695771.html", "text": "Братът на изпълнителя на терористичния акт в Манчестър Салман Абеди Хашим вероятно се е срещал в Германия с местни бизнесмени от либийски произход, за които има подозрения, че са свързани с финансирането на тероризма, съобщава вестник Kölner Stadt-Anzeiger, позовавайки се на източник от спецслужбите в Германия. Според данни на британските следователи, Абеди на два пъти е влизал в контакт с трима състоятелни бизнесмени, занимаващи се с недвижими имоти. Срещите най-вероятно са се провели в района на градовете Лайпциг и Вайсенфелс, който е известен с наличието на либийска общност с численост над 500 човека. Отбелязва се, че след терористичния акт в Манчестър и тримата бизнесмени са били обвинени в пране на пари. През май бе съобщено, че Хашим Абеди е погтвял нападение срещу специалния представител на ООН за Либия Мартин Коблер. На 22 май бе взривена бомба до залата в Манчестър, където току що бе приключил концерт на певицата Ариана Гранде. В резултат на терористичния акт загинаха 22 души, а над 120 бяха ранени.", "date": "2017.10.07", "title": "Терористичният акт в Манчестър може да е бил финансиран от германски бизнесмени от либийски произход"}
{"url": "http://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B8%D1%81%D0%BA%D1%80%D0%B5%D0%BD%D0%BE-%D0%BC%D0%B0%D1%80%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D0%BD%D0%B5%D1%81%D0%BF%D0%BE%D0%B4%D0%B5%D0%BB%D0%B5%D0%BD%D0%B8-%D0%BB%D0%B8%D1%87%D0%BD%D0%B8-%D1%82%D0%B0%D0%B9%D0%BD%D0%B8---%D0%B7%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%82%D0%B5-%D1%81%D0%B8-%D0%B1%D1%80%D0%B0%D0%BA%D0%BE-news695746.html", "text": "Искрено и лично, но този път във вариант \"Мария\". Доскорошната съпруга на милионерския наследник Християн Гущеров - попфолк певицата Мария разкри несподелени тайни от живота си извън сцената. Мария взе участие в най-новото издание на \"ВИП брадър\", но напусна риалити шоуто, като обясни, че престоят й в Къщата се превръща в мъчение заради липсата на дъщеря й Марая. Пред \"Събуди се...\" певицата гостува с нея и сподели защо така активно е приела мисията, поставена от Биг брадър за подпомагане на жени с репродуктивни проблеми. Самата певица е имала трудности при зачеването, затова е потърсила лекарска помощ. Правила е пет инсеминации тип ин витро като успешен е бил едва последният път. През цялото това време Мария не е губила нито за миг надеждата, че ще има свое дете. Според нея напрежението, свързано с работата й и стресът са основните причини, довели до трудното зачеване на бебе. \"Не съм й разказвала за това, но всеки ден й повтарям, че е специално дете\", разкри Мария. Тя не скри, че краят на брака й с Гущеров й е донесъл поредното разочарование, но и й е дал нови сили да продължи напред. Певицата разкри, че най-после е намерила човека, с когото вярва, че е открила щастието си. Тя допълни, че \"той е човек, който обича свободата\". \"А аз съм човек, който достатъчно го цени и уважава и нямам намерение да се меся в тези негови решения. Пък и смятам, че така общуването ни е много по-ценно\", заяви Мария.", "date": "2017.10.07", "title": "ПОВЕЧЕ ОТ ИСКРЕНО! Мария разкри несподелени лични тайни - за дъщеря си, провалените си бракове и най-новата си любов  "}
{"url": "http://pik.bg/%D1%81%D0%BD%D0%B5%D0%B3%D1%8A%D1%82-%D0%BD%D0%B8-%D0%BD%D0%B0%D0%BB%D0%B0%D0%B7%D0%B8-%D0%BD%D0%B0-%D0%B2%D1%80%D1%8A%D1%85-%D0%BC%D1%83%D1%80%D0%B3%D0%B0%D1%88-%D0%B5-4-%D1%81%D0%BC-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%B2%D0%B0%D0%BB%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D1%8A%D0%B6%D0%B4-news695803.html", "text": "Сняг вали по високите части на планините. На връх Мургаш снежната покривка е 4 см., на връх Ботев и Черни връх – 2 см. Това съобщиха за Фокус от Националния институт по метеорология и хидрология (НИМХ) към БАН. Към 15.00 часа най-голямо е количество на валежите в Монтана, където са паднали 63 л./кв. м., и във Враца - 58 л./кв. м. В Оряхово са отчетени 54 л./кв. м., във Видин и Кнежа - 36 л./кв. м., в Сливен – 29 л./кв. м., в Русе – 27 л./кв. м., в Плевен – 26 л./кв. м., в София – 25 л./кв. м. и в Благоевград – 23 л./кв. м. Дъжд с гръмотевици има в Гоце Делчев.", "date": "2017.10.07", "title": "СНЕГЪТ НИ НАЛАЗИ! На връх Мургаш е 4 см, в Монтана вали най-много дъжд"}
{"url": "http://pik.bg/4-%D0%B3%D0%BE%D0%BB%D0%B5%D0%BC%D0%B8-%D0%B3%D1%80%D0%B5%D1%88%D0%BA%D0%B8-%D0%B2-%D1%81%D0%B5%D0%BA%D1%81%D0%B0-news695776.html", "text": "Няма човек, който да не е допускал грешки. Всеки от време на време върши глупости и постъпва не така, както би трябвало. Това се отнася за много сфери от живота, включително и за интимната. В любовните дела много представителки на слабия пол периодично правят грешки, но ако някои от тях са напълно безобидни, други могат да доведат дотам, че мъжът да се замисли дали не е по-добре да сложи край на отношенията им. Няма мъж, на когото да не му хареса, когато го хвалят след страстен секс. Естествено, че това го ласкае, кара го да се гордее от себе си, но в никакъв случай не бива да го сравнявате с бившия. Това е огромна грешка, дори ако е направена под формата на похвала, съобщава БГНЕС. Самият факт, че мислите за своя предишен партньор, а още повече и за неговите сексуални способности, ще подразни всеки мъж. Макар повечето жени да са напълно уверени, че мъжете са готови за секс винаги и навсякъде, все пак това е заблуда. Има немалко ситуации, когато силният пол не само, че не мисли за секс, но може и да откаже на партньорката, ако тя му го предложи. Това може да се дължи на проблеми с работата, със здравето, с колата и така нататък. В такива моменти в мозъка на мъжа трудно се намира място за любовни наслади. Неуместно е да се търси секс и по време на футболен мач. В такъв случай е по-разумно просто да се изчака последният съдийски сигнал, а ако пък любимият отбор е победил, сексът ще бъде направо голмайсторски. Нито един нормален мъж в света няма да хареса пасивност от страна на половинката си. Едно е той да харесва да доминира в леглото и абсолютно друго просто да си стоите и да очаквате той да свърши цялата работа. Трябва да покажете, че и вие го желаете. По време на половия акт всички разговори са излишни с изключение на мили или мръснишки думи в зависимост от предпочитанията. Що се отнася до въпроси от типа \"Обичаш ли ме?\" или \"Хубаво ли ти е?\", те са напълно неуместни. Всичко това трябва да се чувства. Така че, ако искате напълно да се насладите на физическата близост, по-добре не бърборете, а действайте.", "date": "2017.10.07", "title": "4 големи грешки в секса "}
{"url": "http://pik.bg/%D0%BC%D0%B0%D1%81%D0%BE%D0%B2%D0%B8-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D0%B2-%D0%BC%D0%B0%D0%B4%D1%80%D0%B8%D0%B4-%D0%B8-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news695804.html", "text": "Десетки хиляди граждани се събраха на демонстрации в Мадрид и Барселона, преди очакваното обявяване на каталунска независимост, предава Ройтерс, цитиран от Фокус. Много от демонстрантите се облякоха в бяло и призоваха за преговори между испанските власти и каталунското правителство. В близо 50 испански града бяха свикани протести в подкрепа на диалога между Мадрид и Барселона. Междувременно протестиращи в Барселона скандираха „нека говорим“ на каталунски. В Мадрид се събра и друга огромна демонстрация, на която се явиха хиляди граждани с испански знамена, които скандираха „да живее Испания“ и „да живее Каталуния“.", "date": "2017.10.07", "title": "Масови демонстрации в Мадрид и Барселона!"}
{"url": "http://pik.bg/%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%BE%D1%82%D0%B1%D0%BE%D1%80-%D0%BF%D0%BE-%D1%84%D1%83%D1%82%D0%B1%D0%BE%D0%BB-%D0%BD%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D1%81%D0%B5%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80-news695779.html", "text": "Футболната федерация на Хърватия уволни селекционера Анте Чачич след разочароващото равенство с 1:1 срещу Финландия, съобщи Би Ти Ви, като се позовава на съобщи националната телевизия на Хърватия. Това се случва преди решителното гостуване на Украйна за място на бараж. \"Анте Чачич вече не е треньорът на националния отбор\", се посочва в официалното съобщение. Според „Вечерни лист “,  възможните варианти за заместник са Здравко Далич, както и треньорите на иранския Персеполис и Азербайджан - Бранко Иванкович и Роберт Просинечки Хърватските национали трябваше да проведат тренировка в Риека днес, преди да се завърнат в Загреб и да продължи към Киев за мача с Украйна в понеделник.", "date": "2017.10.07", "title": "Уволнение! Националният отбор по футбол на Хърватия остана без селекционер "}
{"url": "http://pik.bg/%D0%B7%D0%B8%D0%BC%D0%BD%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D1%81%D0%BD%D0%B5%D0%B3%D1%8A%D1%82-%D0%BD%D0%B0-%D0%BF%D0%B5%D1%82%D1%80%D0%BE%D1%85%D0%B0%D0%BD-%D0%BF%D0%BE%D0%B2%D0%B0%D0%BB%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%BE-%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-news695806.html", "text": "Ограничено е движението за всички видове моторни средства през прохода \"Петрохан\", от село Гинци до село Бързия. Това съобщиха от пресцентъра на Агенция \"Пътна инфраструктура\". В участъка са паднали дървета от натрупания по тях мокър сняг. Обходният маршрут е през Искърското дефиле. Целта на предприетото ограничение е опазване живота и здравето на пътуващите и безопасност на движението. Необходимо е шофьорите да карат внимателно и със съобразена скорост.", "date": "2017.10.07", "title": "ЗИМНА БЛОКАДА! Снегът на Петрохан повали дървета, ограничено е движението"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D0%BF%D0%B0%D0%BA-%D0%B3%D0%B0%D0%B7%D1%8F%D1%82-%D1%85%D0%BE%D1%80%D0%B0-%D0%BF%D0%BE-%D1%82%D1%80%D0%BE%D1%82%D0%BE%D0%B0%D1%80%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-%D0%B8%D0%BC%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-news695811.html", "text": "Няколко пешеходци са ранени, след като автомобил се качи на тротоара край Музея по естествена история в Лондон, предава БТА. Един човек е арестуван на местопроизшествието, съобщи полицията, цитирана от Ройтерс. Силите за реда определиха инцидента в района Южен Кенсингтън като сблъсък и посочиха, че мотивите се разследват.", "date": "2017.10.07", "title": "СТРАШНО! Пак газят хора по тротоара в Лондон, има арестуван "}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%B2-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D0%B5%D1%86%D0%B0-%D0%B2-%D0%B0-news695782.html", "text": "Външните министри на Русия и Финландия Сергей Лавров и Тимо Сойни ще се срещнат в средата на месеца в Архангелск, съобщават от Министерството на външните работи на Русия, цитирани от електронното издание RT. „Потвърдено е постигането на договореност за оргинизирането на среща между външните министри на Русия и Финландия по време на срещата на министрите от СБЕР (б.р. Съвет на Баренцово/Евроарктическия регион) в Архангелск на 18 и 19 октомври“, се посочва в съобщението.", "date": "2017.10.07", "title": "На четири очи! Външните министри на Русия и Финландия ще се срещнат в средата на месеца в Архангелск"}
{"url": "http://pik.bg/%D1%82%D1%80%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BB%D0%B5%D0%B4-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-%D1%80%D1%83%D1%81%D0%B5-%D0%B1%D1%8F%D0%BB%D0%B0-news695760.html", "text": "Трима души са пострадали при зверска катастрофа на пътя Русе – Бяла, станала на завой малко преди разклона за село Иваново, съобщи Би Ти Ви. Според информацията се е стигнало до челен сблъсък на два автомобила, в които са пътували съответно младо семейство и възрастен мъж. Наложило се е автомобилите да се режат, за да бъдат извадени пострадалите. Двамата шофьори и ранената жена са настанени в русенската болница. Единият от водачите е в тежко състояние, с опасност за живота. Причините за инцидента се изясняват, но заради силния дъжд в района видимостта е била намалена. Снимка: Би Ти Ви", "date": "2017.10.07", "title": "Трима пострадали след зверска катастрофа на пътя Русе-Бяла"}
{"url": "http://pik.bg/%D1%81%D0%BD%D0%B5%D0%B3%D1%8A%D1%82-%D0%B7%D0%B0%D0%B2%D0%B0%D0%BB%D1%8F-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D0%B0-%D0%B0%D0%BF%D0%B8-%D0%B8-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-news695744.html", "text": "Според прогнозата на синоптиците през този уикенд ще падне сняг не само в планините, но по по-ниските места – с надморска височина над 600 метра. В ефира на „Събуди се” от Агенция „Пътна инфраструктура” увериха, че институциите са готови да реагират при евентуален снеговалеж на прохода „Шипка”. Снегорините вече са в очакване на първите снежинки. Експертите напомнят на шофьорите да не тръгват на дълъг път с летни гуми и да карат внимателно, предвид мокрите настилки.", "date": "2017.10.07", "title": "СНЕГЪТ ЗАВАЛЯ! Готови ли са АПИ и шофьорите"}
{"url": "http://pik.bg/%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D1%87%D0%B0-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-news695727.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата квалификационна футболна среща за Световното първенство през  2018 година между националните отбори на България и Франция от 21.45 часа, на Национален стадион „Васил Левски”, съобщиха от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или да се вземе от касите на стадиона. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Тъй като според метеорологичната прогноза се очакват валежи, препоръчително е зрителите да се снабдят с дъждобрани. Организаторът на спортната среща е осигурил кетъринг, поради което е забранено внасянето на храни и напитки на стадиона. Предвидено е превозните средства на масовия градски транспорт да се движат по маршрутите около Националния стадион „Васил Левски” с удължено работно време. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В действията си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 20:00 часа.", "date": "2017.10.07", "title": "Сериозни мерки за сигурност заради мача между България и Франция"}
{"url": "http://pik.bg/%D1%80%D0%BE%D0%BA%D0%B0%D0%B4%D0%B0-%D1%88%D0%B5%D1%84%D1%8A%D1%82-%D0%BD%D0%B0-%D1%86%D1%80%D1%83-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BC%D0%B5%D0%BD%D0%B8-%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BA%D0%B0%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80-news695735.html", "text": "Шефът на Централното разузнавателно управление (ЦРУ) Майк Помпео може да замени Рекс Тилърсън като държавен секретар на САЩ, ако Тилърсън подаде оставка, съобщава изданието Axios. Според информацията президентът на САЩ Доналд Тръмп е в постоянен контакт с ръководството на ЦРУ и обсъжда с тях актуални проблеми, включително и имиграционната политика и опозиционните политици в Конгреса. За евентуална оставка на Тилърсън се заговори, след като в последните дни се появиха информации за пореден разрив в отношенията между президента Тръмп и Тилърсън.", "date": "2017.10.07", "title": "Рокада! Шефът на ЦРУ може да замени Рекс Тилърсън като държавен секретар"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%83%D0%B4%D1%8A%D0%BB%D0%B6%D0%B5%D0%BD%D0%BE-%D1%80%D0%B0%D0%B1%D0%BE%D1%82%D0%BD%D0%BE-%D0%B2%D1%80%D0%B5%D0%BC%D0%B5-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BB%D0%B8%D0%BD%D0%B8%D0%B8-%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D1%87%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F---news695729.html", "text": "Десет линии на градския транспорт и метрото ще работят до 01.00 часа на 8 октомври, заради световната футболна квалификация между България и Франция, съобщиха от пресцентъра на Център за градска мобилност, цитирани от Фокус. Двубоят е на Националния стадион „Васил Левски“ тази вечер от 21:45 часа.", "date": "2017.10.07", "title": "Важно! Удължено работно време за няколко линии на градския транспорт заради мача България - Франция"}
{"url": "http://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%B8%D0%BD%D1%84%D0%B0%D1%80%D0%BA%D1%82-%D0%BF%D0%BE%D0%BA%D0%BE%D1%81%D0%B8-%D0%B2%D0%BD%D0%B5%D0%B7%D0%B0%D0%BF%D0%BD%D0%BE-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB-%D1%81%D0%BF%D0%BE%D1%80%D1%82%D0%B8%D1%81%D1%82-news695742.html", "text": "73-годишният Иван Бърдарев от Банско издъхна вчера, покосен от инфаркт, по време на традиционния велопоход Банско-Кавала, който се организира от Спортния клуб на ветераните по повод празника на града. На мъжа му прилошало малко преди село Места, община Банско, и започнал да криволичи по пътя. При разклона за Гостун спрял, тъй като усетил, че не може да продължи, и издъхнал. Приятелите му от групата нищо не могли да направят. Пристигналите на място медици от ЦСМП само констатирали смъртта на Бърдарев. Медицинското заключение за причината за смъртта е масивен инфаркт. Внезапната смърт стана причина тазгодишният велопоход да бъде отложен. Веднага след като Иван Бърдарев е транспортиран с линейката за МБАЛ – Разлог колоездачите се върнали в Банско, съобщава \"Струма.бг\". Групата тръгва вчера организирано от Банско в 7,30 часа. Малко след тях е трябвало да тръгнат останалите ентусиасти с микробус, който е щял да догони и следва велосипедистите до крайната точка на велопохода – гр. Кавала, Гърция, където са имали осигурена нощувка. Прибирането обратно е било планувано за днес. Първоначално велопоходът е бил предвиден да стартира днес, но поради прогнозите за влошаване на времето е издърпан ден по-рано. В телефонен разговор с Мария Кърпачева, която е член на УС на Спортен клуб на ветераните – Банско, тя сподели, че Иван Бърдарев е сред най-активните участници в мероприятието и се включва в него всяка година. „До последно се чудеше дали да тръгне с велосипеда, или да се качи на микробуса, просто не беше сигурен дали ще издържи. Много обичаше да спортува и участваше редовно във всички мероприятия на клуба, беше много активен, спортна натура. Другите от групата споделиха, че му е станало лошо и започнал да криволичи. Спрял, защото почувствал, че не може да продължи. Издъхнал почти веднага”, каза Кърпачева. Иван Бърдарев, известен с прякора Бърт, е емблематична фигура за Банско. Дълги години е бил планински спасител, част от доброволния отряд на ПСС – Банско. Той е и сред най-добрите скиори ветерани и състезатели по тенис на маса, многократно е печелил редица състезания. „Освен добър спортист той беше и добър певец, шеговита личност, голям компаньон. При всичките походи, излети и сбирки, които сме правили, той създаваше колоритност, веселие и настроение”, споделиха приятелите му от клуба.", "date": "2017.10.07", "title": "ТЪЖНА ВЕСТ! Инфаркт покоси внезапно известен планински спасител спортист"}
{"url": "http://pik.bg/6-%D0%BD%D0%B0%D0%B2%D0%B8%D0%BA%D0%B0-%D0%B7%D0%B0-%D1%89%D0%B0%D1%81%D1%82%D0%BB%D0%B8%D0%B2%D0%BE-%D1%85%D1%80%D0%B0%D0%BD%D0%B5%D0%BD%D0%B5-news695738.html", "text": "Често казваме, че храната е преживяване. Тя просто е там в \"онези\" моменти. Моментите, в които празнуваме раждането на първата си рожба. Моментите, в които черпим приятелите си за рождения си ден. Моментите, в които вдигаме първа наздравица в сватбения си ден. Моментите, в които изненадваме родителите си с празнична вечеря за годишнината им. Моментите, в които учим стресирано за изпит. Моментите, в които бягаме от злободневните проблеми в търсене на бързо облекчение. Моментите, в които сме сами. Моментите, в които сме обградени от любими хора. Храната е там във всички тези моменти. И в хубавите, и в лошите. Тя е един от героите, които винаги ще имат роля в живота ни. Но каква ще е ролята и каква храна ще изберем да бъде там, до нас, за онези моменти, решаваме сами. Храната е удоволствие и заслужава връзката, която имаме с нея, да ни носи положителни емоции. Но често, когато сме в капана на някаква нездравословна крайност в храненето, това иначе толкова приятно занимание може да бъде пълен кошмар. Вижте 6-те навика, които ми помагат ежедневно да поддържам баланса в храненето си, да се чувствам щастлива и искрено да се наслаждавам на преживяването. За мен здравословно хранене значи балансирано хранене. След дългогодишно бягане в крайностите осъзнах, че за мен това просто не работи. Изключване на хранителни групи, спазване на строги режими, маниакално гонене на цели… Да си говорим откровено – колко пъти това е било успешна стратегия? А за колко време? Можем ли да живеем така с години, с десетилетия? А пълноценен живот ли е това? Затова лично аз съм приела фундаменталната философия, че личната ми дефиниция за здравословно хранене включва всички макронутриенти. И е гъвкава, динамична, моделираща се според обстоятелствата. Затова, планирайки храненето си вкъщи или пък избирайки какво да си поръчам от менюто в някое заведение, вместо да се ужасявам кое колко калории има, винаги избирам ястие по два признака. За втория ще ви разкажа след малко. Първият е балансът. Винаги избирам или си “построявам” ястие, което съдържа източници на протеини, мазнини и въглехидрати. А ако съм в заведение и ястието в менюто не ги съдържа – поръчвам си ги отделно! Вкъщи имам везна, която ползвам много рядко. Имах период, в който се обсебвах да меря всичко, което консумирам, до последния грам и да го вписвам прилежно в таблица с всичко, което съм изяла през деня, както и да въвеждам как съм се чувствала, след като съм се нахранила. Това работеше за известно време, но осъзнах, че е много трудно приложимо в реалния ми социален живот и ми създава основно дистрес и дискомфорт. Затова сега, когато се храня, аз се водя по ориентир, към който Инес Субашка насочи вниманието ми преди около две години. Стремя се източникът на протеин, който съм избрала, да е с големина приблизително колкото дланта ми. Стремя се въглехидратите да са около две шепи (например 2 шепи пъстра миксирана салата с всякакви зеленчуци, 2 шепи варена киноа, 2 шепи задушени зеленчуци или 2 шепи ориз на пара и т.н. Мазнините гледам да са около 2 палеца или с други думи четвърт авокадо, 6-7 маслини, 10тина сурови ядки, около чаена лъжица кокосово масло и т.н. Една от най-честите причини да посегнем към нещо \"виновно\" е, че не разполагаме с никаква подходяща алтернатива. Затова винаги, когато мога, приготвям храната си за деня от сутринта или от предната вечер, съветва foodieboulevard.com. Ако нямам време да приготвя нещо – минавам през магазина и грабвам една извара или едно кисело мляко, а в офиса – посягам към \"здравословното\" си шкафче, което е заредено с овесени ядки, сурови ядки, чия, сушени плодове, оризовки, пшенични трици. По този начин – точно за 5 минути, мога да си спретна един бърз пудинг с кисело мляко, чия, сурови ядки и сушени плодове без добавена захар, който реално съдържа всички макронутриенти и ме засища за няколко часа. Макар това да звучи ненужно и преувеличено занимание за доста хора, това е трик, който помогна лично на мен да изместя фокуса си от самата храна и това да бързам да се наям и вместо това да акцентирам върху приготвянето на храната като преживяване. За мен този процес е една увертюра, която ми помага да погъделичкам инстинктите си на естет и да създам нещо красиво. По този начин храната, която консумирам, носи материализираната ми душа. А и е отражение на вдъхновението ми. А и ако ще я споделям с някого – съм зарадвала окото на поне още един човек. И докато съм се погрижила за всичко това – напълно съм усмирила първоначалния си бесен глад и първосигнален импулс да се натъпча. С годините установих, че няма смисъл да си завирам главата в пясъка и да се преструвам, че изкусителната храна изведнъж е престанала да съществува в света. Има я. И винаги ще я има. И често ще ми се иска да се поглезя с нещо. Затова вместо на всяка цена упорито да се лишавам от малки удоволствия, аз създавам храна, която освен красива и вкусна държи съвестта ми спокойна, а рецепторите ми – погъделичкани и щастливи. Така, вместо да стискам зъби седмици наред и да се убеждавам, че не ми се яде Сникърс, докато подсъзнателно постоянно мисля за него, аз си приготвям нещо, на което се наслаждавам без притеснения и напълно успокоява съзнанието ми. А, да, и някъде напред във времето, Сникърсът спира да бъде привлекателен. Мислите спират да бягат към него. Дори в моментите, в които емоционалният глад се опитва да напомни за себе си по време на стресов период (през какъвто минавам в момента), повигът на глада не идва от нещо ултра захарно, пържено или потънало в панировка, идва от нещо, което може и да има малко повече калории, но е пълно с правилните нутриенти, които дават на тялото ми правилната енергия. За да се храниш с пълноценна и \"жива\" храна трябва да пазаруваш сравнително често, защото пресните продукти очевидно имат по-кратък живот. Но това, което ми помага да оптимизирам пазара си и да намаля до минимум необходимото за него време, е винаги да разполагам с дълготрайни базови продукти у дома. По този начин, основните ми \"дежурни\" покупки в магазина са плодове, зеленчуци, яйца, млечни и някои свежи подправки. Затова се стремя кухнята ми винаги да е заредена с киноа, леща, бобови, овесени ядки и трици, пълнозърнести брашна, чия, сурови ядки, сушени плодове, замразени зеленчуци за всеки случай, консервирани (за предпочитане в буркани) нахут, грах, царевица.", "date": "2017.10.07", "title": "6 навика за щастливо хранене"}
{"url": "http://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B2%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D1%82%D0%BE%D0%B4%D0%BE%D1%80-%D0%BA%D0%BE%D0%BB%D0%B5%D0%B2-%D0%B4%D1%8F%D0%B4%D0%BE-%D0%BC%D0%B8-%D1%81%D0%B8-%D0%BE%D1%82%D0%B8%D0%B4%D0%B5-%D0%BE%D0%B1%D0%B8%D0%B4%D0%B5%D0%BD-news695739.html", "text": "Дядо ми си отиде огорчен. Беше обиден. У нас няма място за култура... Предполагам, защото е видял, че не си струва. Накрая на живота си разбра, че не си струва. Това заяви пред Ива Софиянска Теодора Кулева, внучката на легендарния актьор Тодор Колев. \"Той беше с много обрано чувство за хумор. Шегуваше се с мен винаги... Казвал ми е много неща. Давал ми е практически съвети. За живота ми е давал съвет - ако мога да се махна от България\", сподели Теодора. Амбициозната млада актриса наскоро е завършила НАТФИЗ. Играе на сцена в Плевен и София. Решена е да не бъде запомнена като \"внучката на Тодор Колев, а като Теодора Кулева\". \"Какво запомних от него ли - да не ми пука, да си правя удоволствието от работата си и да не губя себе си\", заяви Теодора. \"Помня какво си казахме за последно, ама предпочитам да не говоря за тези неща. Той ме отгледа. Но България трябва да го запомни като един добър артист, който си свърши работата\", каза още внучката на Тодор Колев. \"Вярвам, че ще изляза от неговата сянка. Но не знам дали това е задължително да бъде хубаво\", заяви Теодора Кулева.", "date": "2017.10.07", "title": "Проговори внучката на Тодор Колев: Дядо ми си отиде обиден"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8-%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%B8%D1%8F-%D0%BA%D1%80%D0%B0%D0%B9-%D0%BD%D0%B0-%D1%80%D1%83%D1%81%D0%B8%D1%8F-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-news695743.html", "text": "Министерството на извънредните ситуации на Приморския край на Русия обяви извънредно положение заради мащабните горски пожари в региона, съобщава електронното издание Лайф. На територията на Кавалерския район са регистрирани 13 огнени огнища на обща площ от над 350 хектара. Огънят вече е унищожил над 85 хектара гора. От Министерството съобщават, че в ликвидирането на пожарите са се включили над 100 човека и 40 единици техника. Ръководителят на района Сергей Гавриков заяви, че към момента не съществува опасност за населените пунктове в региона.", "date": "2017.10.07", "title": "Заради горските пожари! В Приморския край на Русия обявиха извънредно положение"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B0%D0%BD%D0%B8%D1%82%D0%B0-%D0%BC%D0%B5%D0%B9%D0%B7%D0%B5%D1%80---%D1%81%D1%8A%D0%B4%D1%80%D1%83%D0%B6%D0%BD%D0%B8%D0%BA-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B8%D1%8F-%D1%85%D1%8E-%D1%85%D0%B5%D1%84%D0%BD%D1%8A%D1%80-%D0%B2-%D0%BF%D0%BB%D0%B5%D0%B9%D0%B1%D0%BE%D0%B9-%D0%BB%D0%B0%D0%BF%D0%B0-%D0%BB%D0%B8-%D1%81%D0%BA%D0%B0%D0%BD-news695652.html", "text": "Печално известната Анита Мейзер се оказа съдружник в порно империята на споминалия се наскоро Хю Хефнър. Варненската сексбомба, който се раздели с лъскавия си живот и заживя в Сливенския затвор, е акционер в \"Playboy Enterprises\" - компания на Хефнър, базирана в Бевърли Хилс, Калифорния. Това разкрива в студиото на ПИК TV колоритната Елза Парини, която след морската си ваканция, продължила цяло лято, се завръща като светски коментатор в светско предаване \"Жълтите новини\". \"Анита притежава 1 акция в корпорацията на Хю Хефнър. Преди няколко години й я подари бизнесменът Димитър Желязков, но не Митьо Очите\", признава Елза. Парини от години е близка с най-известната арестантка в затвора в Сливен, която чака развой на делото за убийството по непредпазливост на половинката си - културиста Николай Димов. Има ли дивиденти Анита Мейзер от тази 1 акция в \"Playboy Enterprises\", ще научите от коментарната рубрика \"Да начешем езиците\" с Елза Парини. Иначе първоначално компанията е основана от покойния Хю, за да управлява чрез нея еротичното списание \"Прейбой\". Постепенно, компанията разширява дейността си и се превръща в медиен концерн, който притежава телевизия, радиостанции, интернет клубове, джиесем операти, произвежда филми, видеофилми и DVD с логото на \"Плейбой\", продава облекла, бельо, козметика, притежава ресторанти, модни къщи и т.н. Смята се, че концернът струва над 300 млн. долара.", "date": "2017.10.07", "title": "ЕКСКЛУЗИВНО В ПИК TV! Анита Мейзер - съдружник на покойния Хю Хефнър в \"Плейбой\"! Лапа ли скандалната арестантка от империята на порнокраля - само в \"Жълтите новини\""}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%83%D0%BD%D0%B3%D0%B0%D1%80%D0%B8%D1%8F-%D0%B8%D0%B7%D1%80%D0%B8%D0%B3%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D1%80%D0%B8%D0%BB%D0%B0%D0%B3%D0%B0-%D0%BF%D0%BB%D0%B0%D0%BD%D0%B0-%E2%80%9E%D1%81%D0%BE%D1%80%D0%BE%D1%81%E2%80%9C-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-news695731.html", "text": "Унгарският премиер Виктор Орбан заяви, че „машината на Брюксел“ изпълнява плана на американския бизнесмен от унгарски произход Джордж Сорос за миграцията в Европа,  съобщава Magyar Hirlap, цитирано от Фокус. „Хора и организации в Брюксел са под влиянието на Сорос, който иска милиони мигранти да бъдат допуснати в Европа. Те искат да ги разпределят задължително сред страните в Европа и искат онези, които не се подчиняват да бъдат наказани - каза Орбан по време на интервю пред радио „Лайош Кошут“. - Събитията в Брюксел точно показват, че това е целенасочен план на Сорос, но Унгария не е глупава държава“. Коментирайки идеите за реформи на Европейския съюз, унгарският министър-председателят посочи, че е най-добра идея държавите-членки да имат право да възстановяват граничния контрол в рамките на Шенген за три години.", "date": "2017.10.07", "title": "Премиерът на Унгария изригна: Брюксел прилага плана „Сорос“ за миграцията в Европа"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%B5%D1%84%D0%B8%D1%80%D0%B0-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%B8-%D1%82%D0%B0%D1%81%D0%BA%D0%BE-%D0%B5%D1%80%D0%BC%D0%B5%D0%BD%D0%BA%D0%BE%D0%B2-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%B3%D1%83%D1%88%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80-news695740.html", "text": "Депутатите от ГЕРБ и БСП Десислава Атанасова и Таско Ерменков влязоха в лют спор по скандалите в ГЕРБ през последните дни. Двамата политици бяха гости в предаването „Тази сутрин“ на Би Ти Ви. Във връзка със скандалното изказване на депутата Антон Тодоров Атанасова побърза да заяви, че е станало едно недоразумение и по отношение на казаното от г-н Тодоров, и по отношение на разбраното от публиката. „Г-н Тодоров се извини, че е нямал нищо такова предвид – коментира Атанасова и побърза да уточни, че той не е член на ГЕРБ. - Той е депутат от гражданската квота. Не сме обсъждали дали Антон Тодоров трябва да остане член на парламентарната група”. Тя даде пример с Манол Генов, който е депутат, въпреки че е с повдигнато обвинение за купуване на гласове. Що се отнася до изказването на вицепремиера Валери Симеонов, Атанасова заяви, че за всички е било ясно, че това е било ирония. „Във всички случаи, които медиите са осветявали, има реакция от страна на ГЕРБ – изритна Атанасова. - Това обаче не се случва при БСП. Над членове на ГЕРБ, без значение на каква позиция са, политически чадър няма. Когато има някакво съмнение, процедираме по един и същ начин. Това не се случва в никоя друга партия”. Това предизвика гневната реакция на опонента й в студиото Таско Ерменков:  „Ако г-н Тодоров някак си се е почувствал уязвен, е хубаво да се погледне в едно огледало, собственото си такова. Г-н Симеонов също си позволи едно подобно поведение, което може да се определи като лошо”, заяви Ерменков. Във връзка със скандала \"Кумгейт\"  Атанасова каза, че Делян Добрев, който остана депутат въпреки желанието си да напусне парламента, многократно е подавал декларации за конфликт на интереси. „ Тези всички споменати роднини работят там от 2  години – коментира Атанасова. - На някой не му ли е странно, че този дебат отново е на дневен ред?” „Скандалът гръмна сега, защото най-вероятно на хората им е омръзнало да живеят в страх – побърза да реагира Таско Ерлменков. - Елена Йончева беше само гласът. Предполагам, че зад нея стоят онези, на които им е писнала тази шуробаджанащина. Не воюваме нито с Томислав Дончев, нито с Делян Добрев. Самият Валери Симеонов, който е вицепремиер, повдигна въпроса за шуробаджанащината. Ние сме против този принцип”. „Трябва всеки един от нас с личния си пример да коментира дали има подобни назначения или връзки”, каза Атанасова и извади документи, с които да докаже, че не е в конфликт на интереси. „Със съпруга ми ме свързва единствено синът ни. Разведени сме от няколко години”, отсече тя. От своя страна Ерменков декларира, че нито един от роднините му не е на държавна работа. Снимка: Би Ти Ви", "date": "2017.10.07", "title": "ЕКШЪН В ЕФИРА! Десислава Атанасова и Таско Ерменков се хванаха за гушите заради Антон Тодоров, Валери Симеонов и Виктор Николаев"}
{"url": "http://pik.bg/%D0%B4-%D1%80-%D1%81%D1%82%D0%B8%D0%BB%D1%8F%D0%BD%D0%BE%D0%B2%D0%B0-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D1%81-%D0%B3%D0%BE%D1%80%D0%B5%D1%89%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2-news695780.html", "text": "Актрисата от хитовия медицински сериал \"Откраднат живот\" - Ралица Паскалева, направи първото си гостуване с новата си половинка - волейболистът Теодор Салпаров, в ефира на \"Събуди се\". В интервю с Василена Гръбчева двамата споделиха за запознанството си, връзката и бъдещите си съвместни планове. \"Нашето влюбване се случи много естествено и красиво\", разказа Теодор за началото на отношенията им с Ралица. Салпаров добави, че актрисата е изключително различна от екранния персонаж на д-р Стилянова, а позитивното й отношение към живота е една от най-силните й черти. \"Едно от първите неща, които ми харесаха в него беше, че е забавен и слънчев човек.\" - това пък сподели Ралица за първите си впечатления от волейболиста. „Няма да се изненадам самият Теодор да има бъдеще в киното. Понякога започва да играе етюди, с които изкрено ме изнендава“, шеговито разказа чаровната актриса, която добави, че Теодор я е придружавал и на снимачната площадка на „Откраднат живот“, а последната изненада е била огромен букет цветя, който е получила след премиера на представление. „Макар и да сме много натоварени, опитваме се да прекарваме колкото е възможно повече време заедно. Теодор е базиран в Бургас, а това разстояние се взима изключително бързо“, сподели Ралица , допълвайки, че и двамата правят нужните за една връзка компромиси.", "date": "2017.10.07", "title": "Д-р Стилянова от \"Откраднат живот\" с горещи признания за новата си любов "}
{"url": "http://pik.bg/%D0%BC%D0%BE%D0%BD%D1%82%D0%B0%D0%BD%D0%B0-%D0%B8-%D0%BD%D0%B8%D1%88-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%82%D1%80%D0%B8-%D0%BA%D0%BB%D1%8E%D1%87%D0%BE%D0%B2%D0%B8-%D0%BE%D0%B1%D1%89%D0%B8-%D0%BF%D1%80%D0%BE%D0%B5%D0%BA%D1%82%D0%B0-news695745.html", "text": "Кметовете на Монтана и Ниш Златко Живков и Медиана Небойша Коцич обсъдиха бъдещи съвместни проекти по програмата за трансгранично сътрудничество България-Сърбия, съобщава Конкурент. „Имаме вече няколко идеи, които да предложим на своите партньори – коментира Златко Живков. - Те са свързани с подобряване на публичната общинска собственост и с културната инфраструктура. По конкретно -  реконструкция на централния площад „Жеравица”, изграждане на закрит пазар и ремонт на залата на читалище „Разум”. Тя има не само уникална акустика, но е и важно историческо място. Построена е между 1934 и  1937 година  с доброволни средства и труд от хората.“. Делегацията от втората по големина община на Сърбия бе в Монтана за два дни във връзка със съвместен проект за подобряване на нематериалното културно наследство в трансграничния регион. Чрез него Монтана се сдоби с нова сцена за изяви на открито на стойност 440 хиляди лева. Първото събитие на новата сцена бе съвместен концерт на танцов ансамбъл „Северняци” при Обединен детски комплекс „Ние, врабчетата” и на културно-уметничкото дружество “Абрашевич” от Ниш, Сърбия.", "date": "2017.10.07", "title": "Монтана и Ниш подготвят три ключови общи проекта"}
{"url": "http://pik.bg/%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D1%86%D0%B2%D0%B5%D1%82%D0%BE%D0%BC%D0%B8%D1%80-%D1%86%D0%B5%D0%BD%D0%BE%D0%B2-%D0%BA%D0%B2%D0%B8%D1%86-%D0%B8%D0%B7%D0%BA%D0%B0%D1%80%D0%B0%D1%85%D0%B0-%D1%87%D0%B5-%D0%B8%D0%BC%D0%B0%D0%BB-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-news695723.html", "text": "Адвокатите на Цветомир Ценов-Квиц и задържаните от бандата му се опитаха да убедят Апелативния спецсъд, че техните подзащитни имали нормална „трудова дейност” и затова трябва да излязат на свобода, съобщава Конкурент. Според защитниците техните клиенти са работили като охранители във фирмата на бившата жена на Квиц и не са се занимавали с извършване на престъпления. Пред съда защитниците изтъкнаха куп причини, поради които задържаните трябва да излязат от ареста с по-леки мерки от задържане под стража. Сред аргументите им бяха семейни, социални и здравословни причини. В подкрепа на тези твърдения пред съда бяха представени писмени доказателства - адресни регистрации, трудови договори, медицински експертизи на членове на семействата им и др. За сочения за предводител на бандата Квиц е депозиран документ от томографско изследване на главата и бъбреците, според което той има кисти в тях. Защитата поиска да му бъде направена съдебномедицинска експертиза, която да покаже дали той трябва да се оперира в болница извън затвора и дали състоянието му позволява да седи зад решетките. Магистратите отхвърлиха искането, както и молбите на арестантите за по-леки мерки и ги оставиха зад решетките.", "date": "2017.10.07", "title": "Адвокатите на Цветомир Ценов-Квиц изкараха, че имал сериозен здравословен проблем  "}
{"url": "http://pik.bg/%D0%B2%D0%B8%D1%82%D0%BE%D1%88%D0%B0-%D0%BF%D0%BE%D0%B1%D0%B5%D0%BB%D1%8F-%D1%87%D0%B5%D1%81%D1%82%D0%B8%D1%82-%D0%BF%D1%8A%D1%80%D0%B2%D0%B8-%D1%81%D0%BD%D1%8F%D0%B3-%D1%81%D0%BE%D1%84%D0%B8%D1%8F%D0%BD%D1%86%D0%B8-%D1%81%D0%BD%D0%B8%D0%BC%D0%BA%D0%B0-news695759.html", "text": "Прогнозата на синоптиците за рязко застудяване се оправда. Първият сняг на Витоша вече е факт. Сняг вече вали и на някои места в страната. От Агенция \"Пътна инфраструктура\" предупреждават шофьорите да се движат с повишено внимание и съобразена скорост, през прохода Петрохан, поради валежи от сняг. Машини обработват пътната настилка, за да се осигури безопасното пътуване на шофьорите,. Необходимо е внимателно шофиране по автомагистрала \"Люлин\", поради валежи и сняг. Сняг вали на връх Мусала, а температурите при проходите, които се намират в Западна Стара планина и са на надморска височина над 1 800 метра, вече са отрицателни.", "date": "2017.10.07", "title": "ВИТОША ПОБЕЛЯ! Честит първи сняг, софиянци (СНИМКА)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D0%BF%D1%83%D1%82%D0%B8%D0%BD-%D0%BD%D0%B0%D0%BB%D1%8F-%D0%BC%D0%B0%D1%81%D0%BB%D0%BE-%D0%B2-%D0%BE%D0%B3%D1%8A%D0%BD%D1%8F-%D1%80%D1%83%D1%81%D0%BE%D1%84%D0%BE%D0%B1%D1%81%D0%BA%D0%B0-%D0%B2%D1%8A%D1%80%D1%85%D1%83%D1%88%D0%BA%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B1%D1%8A%D0%BB%D0%B3%D0%B0-news695724.html", "text": "За да се разбере политиката на България, нашите отношения и нашите проблеми, трябва да разглеждаме ситуацията от две страни. От едната страна - културната, от гледна точка на общата религя и славянската принадлежност, ние сме много близки, приличаме си, разбираме се и отношенията са много добри. Но отношенията между държавите са съвсем друго нещо. Външната политика на България е ориентирана на Запад. А народът пази в паметта си любовта и уважението си към Русия... Няма по-близки за вас, българите, от руснаците. Който казва, че Русия е заплаха, той е основната заплаха за самата България. Това заяви пред \"Ничия земя\"  Александър Дугин, наричан \"новият Распутин\". Дугин е човекът, който е \"мозъкът\" на руския президент, твърди западната преса. Противоречива и крайна фигура, Дугин има сериозно влияние върху политиката на Кремъл. Дугин е човек, който предизвиква крайни оценки, но никога безразличие. Политолог, писател, публицист, но и определян много често от опонентите си като \"фашист\", \"краен руски националист, защитник на руските имперски интереси и антизападен диалог\". \"Русия е далеч от възможностите си за намеса във вътрешните работи на други държави, още повече на приятелски или неутрални държави. Ние нито имаме възможност, нито имаме желание да ви се месим\", допълва политологът. \"Руското ръководство е настроено позитивно спрямо българския народ и всяко изказване срещу Русия в България ние приемаме със съжаление\", заяви Дугин. Според него именно тази \"русофобска върхушка\" е блокирала руския проект \"Южен поток\". \"Това е важен проект за нас в енергийно и политическо отношение. А България по време на преговорите зае деструктивна позиция. Не защото така диктуваше националният ви интерес, а отново под въздействието на русофобската колониална администрация. Това не беше въпрос на приятелски отношения, а на изгода. Ако има саботаж от страна на българското правителство, Русия трябва да отговори закономерно. Ако България не иска да участва при нашите условия, ние ще намерим друг начин да осъществим този проект\", заявява Александър Дугин.", "date": "2017.10.07", "title": "ЕКСКЛУЗИВНО В ПИК! Съветник на Путин наля масло в огъня: Русофобска върхушка управлява България! Вие ни предадохте за \"Южен поток\"!"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%B8-%D0%B8%D1%80%D0%B0%D0%BD-%D0%B4%D0%B0-%D0%B7%D0%B0%D0%BA%D1%80%D0%B8%D1%8F%D1%82-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D1%82-%D0%B1%D0%B0%D0%B3%D0%B4%D0%B0%D1%82-news695749.html", "text": "Министерството на външните работи на Ирак е отправило призим към властите на Турция и Иран да закрият контролно-пропускателните пунктове с кюрдската автономия на Ирак, където премина референдум за независимост, предаде РИА Новости, цитиран от Фокус. Според прессекретаря на иракското външно министерство Ахмед Махджуб на посолствата на Турция и Иран е изпратена официална молба пунктовете да бъдат затворени и да бъдат ограничени доставките и търговските операции с петрол. В молбите се сочи, че иракското правителство си сътрудничи с Турция и Иран в рамките на принципа на добросъседството, уважението на иракския суверенитет и за засилване на двустранното сътрудничество и борба срещу съвместните заплахи.", "date": "2017.10.07", "title": "Турция и Иран да закрият границата с Иракски Кюрдистан поискаха от Багдат"}
{"url": "http://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81-%D0%BA%D1%83%D0%BB%D1%82%D0%BE%D0%B2-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B3%D0%B5%D0%B9%D1%82%D0%BE%D0%B2%D0%B5%D1%82%D0%B5-%D0%BF%D0%B0%D1%80%D0%B0%D1%82%D0%B0-%D0%B2-%D1%81%D0%B2%D0%B8%D1%80%D0%BA%D0%B0%D1%82%D0%B0-%D0%B8-%D0%BE%D1%89%D0%B5-news695750.html", "text": "Вицепремиерът и министър на отбраната Крласимир Каракачанов изрази убеденост, че правителството ще изкара мандатата си, ако заложеното в програмата му започне да се случва. „Някои неща вече започват да се случват – заяви той в предаването „Седмицата“ на Дарик радио, в коментар за стабилността на кабинета. – Увеличението на минималните пенсии е едно от тези неща“. Красимир Каракачанов заяви, че \"Обединени патриоти\" не са се отказали от идеята за 300 лв. минимална пенсия и индексация на всички пенсии. „Тези \"гейтове\" са малко повече пара в свирката, отколкото нещо реално – коментира скандалите от последната седмица вицепремиерът. – Известно е, че хуморът на Валери Симеонов е малко дърварски и най-вероятно думите му към журналиста Виктор Николаев са някакъв опит за шегуване, доста неудачен явно\". Красимир Каракачанов отказа да коментира поведението на депутата от ГЕРБ Антон Тодоров. \"Не ме карайте да коментирам депутати от друга парламентарна група, особено когато сме коалиционни партньори\", заяви той. Каракачанов посочи, че не мисли, че ще се стигне до оставка на Тодоров. \"Всеки сам си взема решенията как да се държи и как да носи отговорност, но не смятам, че заради едно, макар и по-грубиянско, изказване трябва да се стига дотук\", каза Каракачанов на въпрос трябва ли Симеонов и Тодоров да напуснат постовете си.", "date": "2017.10.07", "title": "Красимир Каракачанов с култов коментар за \"гейтовете\", \"парата в свирката\" и още..."}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%BA%D0%B0-%D0%B5-%D0%B8%D0%B7%D0%B1%D1%8F%D0%B3%D0%B0%D0%BB%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80-%D0%B2-%D1%80%D0%B8%D0%BC-news695768.html", "text": "Българска гражданка е успяла да избяга от затвора в Рим, съобщава Нова телевизия. Според информацията, жената била осъдена в Италия на четири години затвор за кражби, но успяла да се измъкне без дори да влезе в килията. Тя използвала кратка суматоха в затвора и, докато подготвяли документите й, успяла да се измъкне навън с група посетители на затвора \"Ребибия\". Властите в иалианската столица са започнали издирването й.", "date": "2017.10.07", "title": "Българска гражданка е избягала от затвор в Рим"}
{"url": "http://pik.bg/%D0%BF%D1%80%D0%B5%D1%81%D1%82%D0%BE%D1%8F%D1%82-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B2-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%D0%B1%D0%B5-%D1%83%D0%B4%D1%8A%D0%BB%D0%B6%D0%B5%D0%BD-news695722.html", "text": "Министерството на вътрешните работи реши да удължи престоя на служителите на гражданската гвардия и националната полиция в Каталония до 18 октомври, съобщи вестник „Паис“. Силите на реда бяха изпратени в автономната област заради референдума за независимост, обявен от Мадрид за незаконен. Те участваха активно в сцените на насилие, съпътствали вота. Първоначално се предвиждаше силите на реда да останат в Каталония до 11 октомври, но ръководството на полицията и Гражданската гвардия сега смятат за необходимо да удължи срока на разполагането им в областта, посочва вестникът.", "date": "2017.10.07", "title": "Престоят на националната полиция в Каталония бе удължен"}
{"url": "http://pik.bg/%D0%BC%D0%B0%D0%B4%D1%80%D0%B8%D0%B4-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BF%D1%80%D0%B8%D0%B7%D0%B8%D0%B2%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B7%D0%B0-%D1%83-news695737.html", "text": "Външният министър на Испания Алфонсо Дастис заяви, че правителството на страната е отхвърлило призива на регионалното правителство на Каталония конфликтът между Мадрид и Барселона да бъде решен с помощта на международни посредници, съобщи  Deutsche Welle, цитирани от Фокус. „Испанското правителство трябва да защитава правовата държава от регионалното правителство, което се опитва да осъществи държавен преврат, затова и призивите към международно посредничество няма да помогнат“, категоричен бе Дастис. Той посочи, че правителството на премиера Мариано Рахой има „достатъчно легални възможности“, за да отговори на провъзгласяването на независимостта от министър-председателя на Каталония Карлес Пучдемон. Дастис добави, че правителството в Мадрид ще съгласува своите действия с верните на конституцията партии, представени в националния парламент. Едновременно с това министър Дастис  увери, че правителството на Испания е готово да обсъди всички възможни пътища за разрешаване на конфликта и за реформиране. В Испания за днес са планирани демонстрации на противниците на каталонската независимост. Акции ще преминат в Мадрид, Барселона и в редица други градове на страната", "date": "2017.10.07", "title": "Мадрид отхвърли призива на правителството на Каталония за международно посредничество за уреждане на кризата"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82-%D0%BD%D0%B0%D1%81%D0%B0-%D1%81-%D0%B3%D0%BE%D0%BB%D1%8F%D0%BC%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%B7%D0%B0-%D0%BB%D1%83%D0%BD%D0%B0%D1%82%D0%B0-news695682.html", "text": "Експерти от НАСА смятат, че Луната е имала собствена атмосфера преди три до четири милиарда години, съобщи в. \"Дейли мирър\". Според ново проучване на космическата агенция интензивна вулканична дейност е изхвърляла газове на повърхността на Луната по-бързо, отколкото е било възможно те да се разпространят в открития космос. Тези изригвания били съставени от газове, като въглероден окис. Те сформирали преходна атмосфера около Луната, която се запазила около 70 милиона години, преди окончателно да се разсее в космическото пространство. Специалистите казаха, че атмосферата е била най-плътна преди 3,5 милиарда години. Тя е съдържала следи от сяра и вода. \"Откритието драстично променя възприятието ни относно Луната - от безвъздушно скално тяло до такова, което е имало атмосфера, по-плътна от тази около Марс в настоящето\", каза един от изследователите Дейвид Кринг. Той добави, че в този период от историята си Луната се е намирала 3 пъти по-близо до Земята, отколкото в наши дни и е изглеждала около 3 пъти по-голяма в небето.", "date": "2017.10.07", "title": "Експерти от НАСА с голямо откритие за Луната"}
{"url": "http://pik.bg/%D1%88%D0%B0%D1%88-%D1%81%D0%BB%D0%B5%D0%B4-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%B3%D0%B0%D1%81-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B0-%D1%81%D0%B5%D0%BB%D1%84%D0%B8-%D1%82%D1%83%D1%80-%D0%B2-%D1%82%D1%83%D1%80%D1%86%D0%B8%D1%8F-%D0%B2%D0%B8%D0%B6%D1%82%D0%B5-%D0%B3%D0%BE-%D0%BA%D0%B0%D0%BA-%D0%BF%D0%BE%D0%B7%D0%B8%D1%80%D0%B0-%D1%81-%D1%82%D0%B5%D0%BD%D0%B8%D1%81-news695333.html", "text": "Въпреки напрегнатата ситуация в САЩ около атентата в Лас Вегас, Доналд Тръмп изненадващо се появи в съседна Турция! Оказа се обаче, че американският президент всъщност е... родният певец Мустафа Чаушев. Дъщеря му Ажда сподели с приятелите си във \"Фейсбук\" интересни кадри, на които туристи подаряват на баща й тениски с лика на Владимир Путин. \"Когато Мустафа Чаушев се превръща в Доналд Тръмп. Шегата настрана, но в Турция постоянно го бъркат. Ето, че и туристите от Латвия и Украйна си направиха селфи за спомен\", написа Ажда.", "date": "2017.10.07", "title": "ШАШ! След атентата във Вегас, Доналд Тръмп на селфи тур в Турция! Вижте го как позира с тениска на Путин (СНИМКИ)"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D0%B9%D1%82%D0%B5-%D0%B4%D0%B8%D0%B5%D1%82%D0%B0%D1%82%D0%B0-%D1%81%D0%BF%D1%8F%D1%89%D0%B0%D1%82%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-news695644.html", "text": "Едно от нещата за отслабване, които никога не трябва да правите, е диетата Спящата красавица. Напоследък тя е много модерна в онлайн пространството и не една и две жени вече дават идеи, споделят как работи тя и се хвалят с резултати, Истината е, че тази диета е изключително вредна. Нейният принцип е следният: Поемате различни успокоителни и сънотворни (като Ксанакс), за да спите минимум 10 часа на ден и така да поемате по-малко храна и аналогично калории. Последователите ѝ допълнително неразумно съветват да се придържате и към много строг и минималистичен хранителен режим, който включва малко калории, пише Metro UK, цитиран от Тялото.бг. „Употребата на лекарства с цел по-малък прием на храна е напълно недопустима. Да се опитваш да спиш повече, за да не ядеш и да претренираш, когато си буден, е хранително разстройство“ твърди Ейми Шапиро, основател на Real NutritionNYC. Експертът съветва човек да следи хранителните си навици и ако засече нередности (като чести пристъпи на глад посред нощ или тъпчене без причина) да се посъветва със специалист, за да се намери причината за това, а не да се вземат необмислени и вредни за здравето мерки като прием на приспивателни. Не трябва да се забравя, че подобни медикаменти имат и странични ефекти като перманентна сънливост, отпадналост, депресия. Сънят е жизненоважен за вашето благосъстояние и здравословният ненасилствен сън по естествен начин помага за поддържане на нормално тегло. Десетки изследвания показват, че когато не сте доспали, сте изморени през деня и тялото ви се нуждае от повече захар и кофеин, за бърз енергиен заряд, което води до поемане на калорична и нездравословна храна. Качественият сън също така помага да регулирате хормоните на глада и стреса, които изпращат сигнали до мозъка кога да грабне нещо за хапване. Високите нива на хормона на стреса (кортизол) пък водят до трупане на килограми. Колко часа е полезно да спите? Целете се в 7-8 часа качествен сън. Толкова са необходими на тялото за да функционира максимално оптимално и да не качвате килограми „от въздуха“.", "date": "2017.10.07", "title": "ВНИМАНИЕ! Никога не започвайте диетата Спящата красавица"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BD%D0%B0-%D0%BF%D1%80%D0%BE%D1%85%D0%BE%D0%B4%D0%B0-%D0%BF%D0%B5%D1%82%D1%80%D0%BE%D1%85%D0%B0%D0%BD-%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%BB%D1%8E%D0%BB%D0%B8%D0%BD-%D0%B2%D0%B0%D0%BB%D0%B8-%D1%81%D0%BD%D1%8F%D0%B3-news695756.html", "text": "Сняг вече вали на някои места в страната. Синоптиците предупредиха, че от днес започва рязко застудяване и в цялата страна ще вали дъжд, а на по-високите места и сняг. От Агенция \"Пътна инфраструктура\" предупреждават шофьорите да се движат с повишено внимание и съобразена скорост, през прохода Петрохан, поради валежи от сняг. Машини обработват пътната настилка, за да се осигури безопасното пътуване на шофьорите, съобщава Марица. Необходимо е внимателно шофиране по автомагистрала \"Люлин\", поради валежи и сняг. Сняг вали на връх Мусала, а температурите при проходите, които се намират в Западна Стара планина и са на надморска височина над 1 800 метра, вече са отрицателни.", "date": "2017.10.07", "title": "Важно! На прохода Петрохан и магистрала \"Люлин\" вали сняг"}
{"url": "http://pik.bg/%D1%81%D1%82%D1%83%D0%B4%D1%8A%D1%82-%D0%BD%D0%B8-%D0%B2%D1%80%D1%8A%D1%85%D0%BB%D0%B8%D1%82%D0%B0-%D1%83%D0%B4%D0%B0%D1%80%D0%BD%D0%BE-%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D1%81%D0%BD%D1%8F%D0%B3-news695703.html", "text": "Над цялата страна днес ще бъде облачно и с повсеместни валежи, на места - интензивни и значителни по количество, съобщават от Националния институт по метеорология и хидрология (НИМХ) към Българската академия на науките (БАН), цитирани от Фокус. В Югоизточна България ще има и гръмотевично дейност. Ще духа умерен вятър от север-североизток и с него ще нахлува студен въздух. Температурите ще се понижават и към 14 часа ще са от 8-10 градуса на места в Западна България, до 16-18 градуса в югоизточните райони. В планините ще вали сняг, а с понижението на температурите, привечер и през нощта срещу неделя, и в районите с надморска височина 600-700 метра, дъждът ще преминава в сняг. По Черноморието ще бъде облачно и с валежи. Ще духа умерен до силен вятър от изток-североизток. Максимални температури на въздуха: 17°-19°, близки до температурата на морската вода. Вълнението на морето ще бъде 3-4 бала. В планините ще бъде облачно, ветровито и с валежи предимно от сняг, под около 1 200 от дъжд, но привечер с понижаването на температурите границата на снеговалежи ще се понижи още. Ще духа силен до бурен вятър от изток-североизток и с него ще нахлува студен въздух. През по-голямата част от деня по високите и открити части вятърът ще е от юг-югоизток, но привечер и там ще се ориентира от североизток. Максималната температура на височина 1 200 метра ще е около 7 градуса , на 2 000 метра - около 1 градус. Атмосферното налягане ще се понижи още и ще е по-ниско от средното за месеца.", "date": "2017.10.07", "title": "СТУДЪТ НИ ВРЪХЛИТА УДАРНО! Облаци и дъжд, в планините... сняг!"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%BA%D0%B0%D0%BA-%D0%BD%D0%B0%D0%BA%D0%B0%D0%B7%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%B2-%D1%81%D0%BE%D0%BB%D1%83%D0%BD-news695715.html", "text": "Съд в Солун осъди на 10 години затвор 43-годишен български гражданин, съобщава Ekathimerini, цитиран от Фокус.Той е признат за виновен за това, че е държал 26-годишна своя сънародничка за заложник в град Кукуш в северната част на Гърция. Мъжът я е държал като заложник момичето три месеца, по времето на които я е карал да върши земеделска работа през деня, а през нощта я е изнасилвал. Жената успява да избяга миналия ноември и подала сигнал в полицията, която арестува насилника.", "date": "2017.10.07", "title": "ЖЕСТОКА ПРИСЪДА! Как наказаха българин заради отвличане в Солун"}
{"url": "http://pik.bg/%D0%BC%D0%BE%D1%81%D0%BA%D0%B2%D0%B0-%D1%81%D0%BA%D0%BE%D1%87%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%B5%D0%B4%D0%B8%D0%B8-news695708.html", "text": "Русия заплаши със санкции няколко американски медии, като отговор на натиска, оказан върху руски телевизии в САЩ, съобщава Radio Free Europe, цитиран от Фокус. Говорителят на руското правителство Димитри Песков заяви, че „в ситуация на продължаващ натиск, продължаващо нарушаване на правата на руските медии да работят необезпокоявано, не мога да гарантирам, че няма да бъдат предприети определени действия, според принципа на реципрочност“. Радиото припомня, че САЩ разследва работата на няколко държавни руски медии, предаващи на територията на страната. Според доклада, някои от тях са оказали влияние върху провелите се в Америка президентски избори от миналата година. Поради това, Конгресът изисква от няколко руски телевизии да се регистрират като „чужди агенти“, нещо, което не е правено от Втората световна война насам.", "date": "2017.10.07", "title": "Москва скочи на американски медии"}
{"url": "http://pik.bg/%D0%BF%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D1%81%D0%BA%D0%BB%D0%B0%D0%B4%D0%BE%D0%B2%D0%B5-%D0%B2-%D1%80%D1%83%D1%81%D0%B5-news695720.html", "text": "Голям пожар унищожи постройки в района на Товарната гара в Русе тази нощ, съобщи Би Ти Ви. Горели са складове за пластмасови опаковки, дърводелски цех и автосервиз на ул. „Тулча“. Огънят е възникнал около 22:00 часа снощи. На мястото са изпратени шест екипа с огнеборци, както и полицейски служители. Повикано е и подкрепление от Разград, съобщи директорът на русенската противопожарна служба комисар Димитър Павлов. Очевидци разказват, че са чули взрив на газови бутилки – вероятно от намиращите се в горящите помещения автомобили. Огънят е засегнал четири коли, които са били в автосервиза. Малко преди 01:00 часа днес пожарът е бил овладян, съобщи областният управител на Русе Галин Григоров. Два противопожарни автомобила са останали да дежурят през нощта заради тлеещи огнища. При инцидента няма пострадали хора. Тепърва ще се установяват щетите, както и причините за него. Предполага се, че пожарът е възникнал в дърводелския цех и се е прехвърлил към автосервиза и склада. Снимка: Би Ти Ви", "date": "2017.10.07", "title": "Пожар изпепели складове в Русе"}
{"url": "http://pik.bg/%D1%81%D0%B5%D0%B4%D0%B5%D0%BC-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B2%D0%BE%D0%B5%D0%BD%D0%B5%D0%BD-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news695704.html", "text": "Мексикански военен хеликоптер се е разбил в северните части на страната, предава Reuters, цитирани от Фокус. Един от пътниците е тежко ранен, докато останалите седем най-вероятно са мъртви, съобщава още агенцията, като се позовава на данни от министерството на отбраната на страната. Пострадалият е откаран в болница с опасност за живота, докато властите издирват телата на останалите седем души, участвали в тренировъчния полет. Започнало е разследване на инцидента.", "date": "2017.10.07", "title": "Седем загинали, след като военен хеликоптер се разби в Мексико"}
{"url": "http://pik.bg/%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0-%D1%81%D0%B2%D0%B5%D1%82%D0%B0-%D0%BE%D1%82-%D1%85%D0%B0%D0%BE%D1%81-news695705.html", "text": "Официалният представител на Администрацията на президента на САЩ Сара Сандърс заяви на брифинг, че Доналд Тръмп \"предпазва света от хаос\", съобщава \"Хил\". \"Смятам, че именно президентът предпазва света от хаос\", заявява Сандърс. От Белия дом отбелязват също, че Тръмп е подпомогнат от \"невероятния\" си отбор, а също и от съюзниците си по целия свят. \"Той има невероятен отбол, който му помага в това. Той постигна огромни успехи на международната сцена, работейки с нашите съюзници срещу враговете ни\", добавя Сандърс. Пред Генералната асамблея на ООН през септември Тръмп призова да се защитава мира и демокрацията, заплашвайки същевременно \"режимите-търтеи\". В частност президентът на САЩ отбеляза, че Вашингтон ще унищожи КНДР, ако тя представлява заплаха за САЩ.", "date": "2017.10.07", "title": "Белият дом: Тръмп предпазва света от хаос"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BA%D0%B8%D1%80%D0%B3%D0%B8%D0%B7%D1%81%D1%82%D0%B0%D0%BD-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news695719.html", "text": "При пътна катастрофа е загинал вицепремиерът на Киргизстан Темир Думакадиров, съобщава ТАСС, цитирана от Фокус. Според информацията автомобилът, в който е пътувал Думакадиров тази сутрин се е сблъскал с камион „КамАЗ“ на пътя Бишкек-Кара Балта. Според местната полиция в резултат на катастрофата е загинал самият политик, както и негов асистент и шофьорът му. Джумакадиров, който също така бе председател на ЦИК на страната, е пътувал към град Талас, за да провери готовността на избирателните участъци. Шофьорът на камиона е хоспитализиран. Все още няма данни за причините на катастрофата.", "date": "2017.10.07", "title": "Трагедия! Вицепремиерът на Киргизстан загина при катастрофа"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81-%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%80%D0%B0%D0%BC%D0%B0---%D0%BF%D1%8A%D0%BB%D0%BD%D0%B5%D0%B5-%D0%BE%D1%82-%D1%81%D1%82%D1%80%D0%B5%D1%81-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-news695293.html", "text": "Пагубно се отразява на красотата на Елена Йончева новата й работа като народен представител. Откакто се вля в редиците на БСП, макар и от гражданска квота, бившата журналистка се е закръглила, а дрехите вече са й доста отеснели, отбелязват колегите й в парламента. Според нейни близки причината за напълняването е стресът покрай работата в парламента и постоянното напрежение. \"Елена почти не се храни. Няма време да яде. За разлика от своите колеги, които си позволяват да слизат до столовата на парламента и често отскачат до бюфета, Елена не спира да работи. Чак след дългия работен ден, дебати в комисии, срещи с избиратели и много писане за целите на БСП тя се сеща да хапне нещо и обикновено е набързо и нездравословно. Това й се отразява зле на фигурата, а и на здравето\", споделят притеснени приятели и колеги на Йончева. През миналия парламентарен сезон русата депутатка бе една от най-активните в групата на БСП. По нейна инициатива бе съставена комисия, която да разследва съдържанието на уран във водата в Хасково. Освен това успя да си навлече и гнева на вицепремиера Валери Симеонов, след като заяви, че има проблеми с оградата по границата. От началото на този сезон обаче Йончева не е излизала на парламентарната трибуна, а активността й за момента се концентрира с чисто партийни задачи, писане на декларации и съобщения и била още по-заета.", "date": "2017.10.07", "title": "САМО В ПИК И \"РЕТРО\"! Елена Йончева с огромна драма - пълнее от стрес в парламента    "}
{"url": "http://pik.bg/%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82%D1%8A%D1%82-%D0%B8%D0%B2%D0%B0%D0%BD-%D0%BE%D1%88%D1%83%D1%88%D0%BA%D0%B0-%D0%B4%D0%BE%D0%BC%D0%B0-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B1%D1%83%D1%80%D0%B3%D0%B0%D0%B7%D0%BB%D0%B8%D0%B9%D0%BA%D0%B0-%D0%BD%D0%BE-%D0%BD%D0%B5-%D0%BC%D1%83-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-news695707.html", "text": "Домът на 21-годишна бургазлийка, разположен на ул. „Цар Симеон I”, в центъра на града е бил тарашен здраво от 27-годишния Иван от с. Братово. В края на миналия месец момичето се прибрало в дома си, но още от вратата разбрало, че нещо много лошо се е случило. Всичко в къщата било обърнато с главата надолу и отдалеч си личало, че някой е влизал вътре. Тя веднага сигнализирала служителите на Първо районно управление, които се нагърбили с нелеката задача да издирят крадеца. След бърза проверка на инвентара бургазлийката установила, че липсват лаптоп, множество сребърни накити, гривна от перли и голямо количество други вещи на обща стойност 600 лв., съобщава \"Флагман\". Крадецът е открит вчера след като криминалистите последвали гореща следа. Все още обаче не е установен начинът, по който Иван успял да влезе в дома на 21-годишната бургазлийка. Криминално проявеният жител на с. Братово успял да върне само част от откраднатите вещи и направил пълни самопризнания. Работата по случая продължава от служители на Първо РУП-Бургас.", "date": "2017.10.07", "title": "Рецидивистът Иван ошушка дома на млада бургазлийка, но не му се размина"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%BB%D1%8E%D0%BB%D0%B8%D0%BD-news695661.html", "text": "За аварийното обезопасяване на скатове по АМ \"Люлин\" се ограничава движението в посока Благоевград в участъка след тунел \"Мало Бучино\". Ремонти през почивните дни няма да има през Владая. До 10 ноември се ограничава движението посока Благоевград по АМ \"Люлин\". Причината е аварийно обезопасяване на скатове по магистралата. Засегнатият участък е след тунел \"Мало Бучино\". Това е отсечката от км 5+412 до км 11+570 на автомагистралата. Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, който застрашават живота и здравето на пътуващите, и повишаване безопасността на движение. Трафикът ще бъде улеснен от две ленти за пътуващите от Перник към София, а в неделя - 8 октомври, от 12 ч. ще има две ленти от София към Перник. За повишаване безопасността на движение и по-бързото и удобно пътуване в събота и неделя няма да се извършват ремонтни дейности на път I-1 (Е-79) София - Перник в прохода Владая. Ремонтът на отсечката между \"Черния кос\" и КПП \"Владая\" завърши предсрочно днес, а следващият етап от предвидените строителни работи - в участъка от Александров мост до \"Черния кос\", ще започнат от 10 октомври вторник. От пътноподдържащите дружества Агенция \"Пътна инфраструктура\" изисква да работят с пълна мобилизация, за да може планираните дейности да завършат в максимално кратък срок.", "date": "2017.10.07", "title": "Важно за шофьорите! Ограничават движението по магистрала \"Люлин\""}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B1%D0%B5%D1%82%D0%BE%D0%BD%D0%BE%D0%B2%D0%BE%D0%B7-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-news695728.html", "text": "Бетоновоз се е преобърнал на столичния булевард „Брюксел“ рано тази сутрин, съобщи Нова телевизия. Според информацията камионът се е стовдарил върху тръби на „Топлофикация“. Причина за инцидента е засичане от друго превозно средство. Шофьорът на авариралия бетоновоз е с леки наранявания, без опасност за живота. Снимка: Нова телевизия", "date": "2017.10.07", "title": "Екшън! Бетоновоз се преобърна на столичен булевард"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BD%D1%8E-%D0%BE%D1%80%D0%BB%D0%B8%D1%8A%D0%BD%D1%81-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%BD%D0%B5%D0%B9%D1%82%E2%80%9C-news695710.html", "text": "Властите в американския град Ню Орлиънс обявиха извънредно положение заради приближаващия ураган „Нейт“, съобщава Deutsche Welle, цитирани от Фокус. Кметът на града е наредил евакуацията на няколко квартала, въведен е и вечерен час. В съобщение в социалната мрежа „Туитър“ градоначалникът е призовал всички да приберат каквото могат в къщите си, защото по време на силните ветрове, предмети като кофи за боклук, пейки или столове, могат да нанесат щети или наранявания. Ураганът „Нейт“ вече взе 26 жертви в района на Централна Америка и предизвика сериозни наводнения в Никарагуа, Коста Рика и Хондурас.", "date": "2017.10.07", "title": "Стихия! Властите в Ню Орлиънс обявиха извънредно положение заради урагана „Нейт“"}
{"url": "http://pik.bg/%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BD-%D0%B1%D0%BE%D0%BC%D0%B1%D0%B5%D0%BD-%D0%B0%D1%82%D0%B5%D0%BD%D1%82%D0%B0%D0%BD%D1%82-%D0%B2-%D0%BD%D1%8E-%D0%B9%D0%BE%D1%80%D0%BA-%D0%B5-%D0%B1%D0%B8%D0%BB-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B5%D0%BD-%D0%BE%D1%82-%D1%84%D0%B1%D1%80-news695726.html", "text": "Трима мъже, заклели се във вярност на \"Ислямска държава\", са възнамерявали да устроят миналата година \"нов 11 септември\" в Ню Йорк чрез атентати с бомби и стрелби с голям брой жертви. Плановете им обаче са били провалени от Федералното бюро за разследване (ФБР), а те – арестувани. Това заявиха американските власти, цитирани от ДПА, съобщава Би Ти Ви. При разговори в приложение за мобилни телефони мъжете заявили пред агент под прикритие на ФБР, представил се за привърженик на \"Ислямска държава\", че искали да извършат \"терористични атентати като тези в Париж и Брюксел\". Двама от тях проучвали множество места и събития във и около Ню Йорк като потенциални мишени, сред които площад \"Таймс скеуър\" и места за провеждане на концерти. 20-годишният канадски гражданин Абдулрахман ел-Бахнасауи закупил експлозиви за атаките и през май 2016 г. бил арестуван от ФБР, след като пристигнал в САЩ. Признал се за виновен в тероризъм и очаква присъда. Пред агента под прикритие Бахнасауи казал, че \"на тези американци им трябва атентат\", както и че искал да устрои \"нов 11 септември\". Той също така изпратил на агента снимка на \"Таймс скеуър\", посочвайки: \"Сериозно, трябва ни кола бомба на „Таймс скеуър”. Виж тези тълпи от хора!\" По отношение на плана за атака срещу места за провеждане на концерти Бахнасауи казал: \"Просто влизаме с оръжие в ръка. Така го направиха момчетата от Париж\". Талха Харун, 19-годишен американец, който планирал да пристигне в Ню Йорк за атаките, бил арестуван в Пакистан, където очаква екстрадиция в САЩ. Третият мъж, 37-годишният филипински гражданин Ръсел Салк, който пратил пари в САЩ, за да финансира атаките, бил арестуван във Филипините и също очаква екстрадиция.", "date": "2017.10.07", "title": "Подготвян бомбен атентант в Ню Йорк е бил предотвратен от ФБР"}
{"url": "http://pik.bg/%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B4%D0%B0%D0%B2%D0%B0-66-%D0%BC%D0%BB%D0%BD-%D0%BB%D0%B2-%D0%BD%D0%B8%D1%81%D0%BA%D0%BE%D0%BB%D0%B8%D1%85%D0%B2%D0%B5%D0%BD-%D0%BA%D1%80%D0%B5%D0%B4%D0%B8%D1%82-%D0%B7%D0%B0-%D0%BE%D0%B1%D0%BB%D0%B0%D0%B3%D0%BE%D1%80%D0%BE%D0%B4%D1%8F%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-news695656.html", "text": "Финансово споразумение за поемане на права и задължения на Холдингов фонд за инструментите за финансов инженеринг по Оперативна програма „Регионално развитие“ 2007 - 2013 г., съфинансирана от Европейския фонд за регионално развитие, бе подписано днес между Министерството на регионалното развитие и благоустройството и „Фонд мениджър на финансови инструменти в България“ ЕАД. Това съобщиха от пресцентъра на Министерство на регионалното развитие и благоустройството. По инициативата са предоставени 66 млн. лв. за реализиране на инвестиции в пазари, здравна, спортна и бизнес инфраструктура, включително за обновяване на западнали индустриални територии в рамките на зони с потенциал за икономическо развитие, образователна инфраструктура, паркинги, културни и развлекателни обекти. Средствата представляват възвръщаеми суми, предоставени по финансови инструменти в рамките на проекти, реализирани по оперативната програма. На 31 октомври 2016 г. приключи първият цикъл от инвестирането на ресурса по инициативата JESSICA в рамките на ОП „Регионално развитие“ 2007 - 2013 в допустими проекти за градско развитие на територията на 7-те големи града в България. Средствата са вложени в реализацията на проекти под формата на нисколихвени кредити посредством два фонда за градско развитие – Фонд за устойчиво градско развитие на София и Регионален фонд за градско развитие за градовете Пловдив, Варна, Бургас, Русе, Стара Загора и Плевен. Подписването на споразумението с „Фонд мениджър на финансови инструменти в България“ ЕАД ще даде възможност за реинвестиране на ресурса по инициативата JESSICA в нови приходоносни проекти на принципа на публично-частното партньорство. Финансовите инструменти от типа JESSICA стимулират както такъв тип инвестиции, така и кредитни институции за участие в публичните политики за регионално и градско развитие. Те насърчават предприемаческия дух и позволяват на всички икономически субекти да участват в развитието на градовете и да получават подкрепа със средства от Европейския съюз, допринасяйки за постигане на устойчив ръст на икономиката чрез реализиране на финансово устойчиви и целесъобразни проекти и инвестиции. Това е продължение на политиката на Министерството на регионалното развитие и благоустройството за подкрепа и стимулиране на публично-частно партньорство за подобряване на качеството на живот и развитието на регионите в България. Съгласно Закона за управление на средствата от европейските структурни и инвестиционни фондове лицето, управляващо Фонда на фондовете, изпълнява функциите и на холдингов фонд за инструментите за финансов инженеринг по оперативната програма след изтичането на срока на действие на финансовото споразумение, сключено между Република България и Европейската инвестиционна банка по JESSICA.", "date": "2017.10.07", "title": "Регионалното министерство дава 66 млн. лв.  нисколихвен кредит за облагородяване на градската среда"}
{"url": "http://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BA%D1%8A%D1%80%D1%82-%D0%BA%D0%BE%D0%B1%D0%B5%D0%B9%D0%BD-%D0%BB%D0%B5%D1%82%D1%8F%D0%BB%D0%B0-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D1%87%D0%B8%D0%B9%D1%82%D0%BE-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D1%81%D0%B5-%D0%B2%D0%B7%D1%80%D0%B8%D0%B2%D0%B8-%D0%BD%D0%B0%D0%B4-%D0%B0%D1%82%D0%BB%D0%B0%D0%BD%D1%82%D0%B8%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news695709.html", "text": "Дъщерята на лидера на култовата група Нирвана Кърт Кобейн Франсис Бин Кобейн е била сред пътниците на злополучния лайнер, Airbus A380, чийто двигател се взриви над Атлантическия океан. Момичето споделя на страницата си в Инстаграм как по чудо е избегнала смъртта. \"На 30 септември пътувах със самолет Air France A380. Съдбата явно имаше особено чувство за ирония, тъй като имах запазено място за друг полет, но го смених, за да се прибера по-рано вкъщи\", разказва Франсис в социалната мрежа. \"Когато видях, че крилото на самолета пламна пред очите ми, си обещах, че ако остана жива, ще спра да робувам на социалните щампи и ще позволя на хората, които обичам, да знаят колко силно ги обичам\", добавя момичето. Припомняме, че инцидентът над Атлантическия океан стана на 30 септември. Самолетът A380 на авиокомпанията Air France, изпълняващ полет от Париж за Лос Анджелис, претърпя сериозен инцидент в небето. Един от двигателите му се взриви и екипажът взе екстрено решение да кацне на канадското летище Гуус Бей.", "date": "2017.10.07", "title": "Дъщерята на Кърт Кобейн летяла в самолета, чийто двигател се взриви над Атлантика (СНИМКИ)"}
{"url": "http://pik.bg/%D0%B4%D0%B2%D0%B0%D0%BC%D0%B0-%D1%83%D0%B1%D0%B8%D1%82%D0%B8-%D0%B8-%D1%88%D0%B5%D1%81%D1%82%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%B3%D1%80%D1%83%D0%BF%D0%B0-%D0%B2%D0%BE%D0%B5%D0%BD%D0%BD%D0%B8-%D0%B2-%D1%81%D0%B0%D1%89-news695732.html", "text": "Двама американски военнослужещи са загинали, а други шестима са ранени, след като военен автомобил се е забил в колона армейци, съобщава ТАСС. Инцидентът е станал в американската военна база във Форт Джаксън, Южна Каролина, откъдето са съобщили за инцидента в профила на базата в „Туитър“. Видът на транспортното средство, участвало в инцидента не се уточнява. Официални подробности за произшествието към момента няма. Известно е, че пострадалите са в критично състояние.", "date": "2017.10.07", "title": "Двама убити и шестима ранени, след като автомобил се вряза в група военни в САЩ"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%B9%D0%BE%D0%B0%D0%BD-%D0%BC%D0%B0%D1%82%D0%B5%D0%B2-%D0%B5-%D0%BF%D0%BE%D0%B4%D0%B0%D0%BB%D0%B0-%D0%BC%D0%BE%D0%BB%D0%B1%D0%B0-%D0%B7%D0%B0-%D0%B8%D0%B7%D0%B2%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BC%D1%83-%D0%BE%D1%82-%D0%BA%D0%B8%D0%BB%D0%B8%D1%8F%D1%82%D0%B0-news695712.html", "text": "Йоан Матев, който закла 16-годишния Георги в Борисовата градина преди повече от две години, напира да излезе от килията, съобщава Телеграф. Защитата му е подала молба с искане за изменение на мярката за неотклонение от арест в по-лека. В началотоа на идната седмица Софийският градски съд се очаква да се произнесе по искането. Матев бе заловен повече от година след убийството на момчето, което стана посред бял ден. През това време той се е криел, сменял е външността си, за да не бъде разпознат по снимките, разлепени из цялата държава от охранителната камера, която го бе уловила. В същото време се оказа, че съучениците и учителите са го разпознали, но са си мълчали.", "date": "2017.10.07", "title": "Скандално! Защитата на убиеца Йоан Матев е подала молба за изваждането му от килията"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%80%D0%B5%D0%BC%D0%BE%D0%BD%D1%82-%D0%B7%D0%B0%D1%82%D0%B2%D0%B0%D1%80%D1%8F-%D1%83%D0%BB%D0%B8%D1%86%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%B4%D0%BD%D0%B5%D1%81-news695663.html", "text": "Ул. „Ген. Гурко“ в Бургас ще бъде затворена за движение на превозни средства в участъка от бул. „Стефан Стамболов“ до ул. „Трайко Китанчев“. Това съобщава Община Бургас. Забраната се въвежда заради извършването на строително-монтажни работи и ще важи за периода от 10:00 до 14:00 ч. на 7 октомври (събота).", "date": "2017.10.07", "title": "ВАЖНО! Ремонт затваря улица в Бургас днес "}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%BE%D1%82%D0%BE-%D0%BE%D1%82%D0%BB%D0%B8%D1%87%D0%B8%D0%B5-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B7%D0%B0-%D0%B0%D0%BD%D1%82%D0%BE%D0%BD-%D1%80%D0%B0%D0%B4%D0%B8%D1%87%D0%B5%D0%B2-news695717.html", "text": "Актьорът Антон Радичев ще бъде отличен с най-високата награда на Министерството на културата – „Златен век“. Поводът е неговият 70-годишен юбилей и 43 години на сцената на Народния театър „Иван Вазов“, съобщиха от пресцентъра на министерството. Театърът ще отбележи събитието с постановката „Почивен ден“ на Камен Донев от 19.00 часа. Името на Антон Радичев е записано със златни букви в историята на българския театър и кино, а за таланта му границите са просто литературно понятие. Антон Радичев завършва ВИТИЗ при проф. Ф. Филипов през 1974 г. От същата година е в състава на Народния театър „Иван Вазов“, където дебютната му роля е Протасов в „Деца на слънцето“ от М. Горки. Сред ролите му в театъра са още: Любомир в „Големанов“ от Ст. Л. Костов, Сизобрюхов в „Унижените и оскърбените“ по Ф. М. Достоевски, Гурин в „Бяг“ по М. Булгаков, Хаджията, Хаджи Смион, Каракалпаков, Варлаам Копринарката в „Хъшове“, „Под игото“, „Двубой“ и „Чичовци“ от Ив. Вазов, Дончо в „Зидари“ от П. Ю. Тодоров, Петлето, Великов, Иван Гамаша в „Опит за летене“, „Януари“ и „Суматоха“ от Й. Радичков, Амфореас в „Борци“ от С. Карас, Кръстан във „Всяка есенна вечер“ от Ив. Пейчев, Фигаро в „Сватбата на Фигаро“ от П. Бомарше, Епиходов във „Вишнева градина“ от А. П. Чехов, Наг в „Краят на играта“ от С. Бекет, Шериф Томас в „Човекът, който прави дъжд“ от Н. Р. Неш, Гастоне в „Призраци в Неапол“ от Е. де Филипо, Венко в „Почивен ден“ от К. Донев, Мъжът в „Рейс“ от Ст. Стратиев, Пържени яйца в „Женитба“ от Н. Гогол, Корбачо във „Волпоне“ от Б. Джонсън. Участва в естрадната формация „НЛО“. Много и запомнящи са ролите му в киното, сред които в „Оркестър без име“ (1982), „Хотел Централ“ (1983), „Маневри на петия етаж“ (1985), „Пантуди“ (1993), „Испанска муха“ (1998). А също така и участието му в телевизионни сериали като „Патриархат“ (2005), „Живот на колелета“ (1992), „Време за път“ (1987). Фокус", "date": "2017.10.07", "title": "Признание! Най-високото отличие на Министерството на културата за Антон Радичев"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0%D0%BB%D0%B0-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-%D0%BF%D0%BE%D0%B4-%D0%BE%D0%B1%D1%81%D0%B0%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D1%84%D1%81%D0%B1-news695641.html", "text": "Въвежда се организация на движението във връзка с провеждане на концерта на ФСБ в зала \"Арена Армеец\". Това съобщиха от пресцентъра на Столична община. От 19.00 часа до 22.00 часа на 7 октомври се забранява движението и се разрешават престоят и паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията. Промяната на движението не засяга спирките на градския транспорт.", "date": "2017.10.07", "title": "ВАЖНО! Зала \"Арена Армеец\" под обсада, променят движените заради концерта на ФСБ    "}
{"url": "http://pik.bg/%D0%BA%D0%B0%D0%BA%D0%B2%D0%B8-%D1%81%D1%82%D0%B5-%D0%B4%D0%BE%D0%B1%D1%80%D0%B0%D1%82%D0%B0-%D0%B8-%D0%BB%D0%BE%D1%88%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B7%D0%BE%D0%B4%D0%B8%D0%B8%D1%82%D0%B5-%D0%B2-3-%D0%B4%D1%83%D0%BC%D0%B8-news695718.html", "text": "Всяка зодия си има своите добри и лоши страни. Ето кои са най-характерните положителни и отрицателни качества на знаците. Добра: весел, умен, прекрасен, лесно се сближава с хората, добър слушател Лоша: прекалено много се смее над другите, оплаква се от всичко, помни обиди, съобщава \"За Жената\". Добра: Не осъжда, безгрижен, дава добри съвети, спокоен Лоша: Упорит, егоистичен, прекалено сдържан Добра: щедър, весел, емоционален, забавен Лоша: подъл, манипулатор, егоист Добра: остроумен, талантлив, дружелюбен Лоша: прекалено саркастичен, труднодостъпен Добра: даващ, любящ, страстен, с вкус Лоша: високомерен, мисли се за най-важен, мрънкало Добра: умен, рационален, земен, грижовен Лоша: равнодушен, забраван, пасивно агресивен", "date": "2017.10.07", "title": "КАКВИ СТЕ: Добрата и лошата страна на зодиите в 3 думи"}
{"url": "http://pik.bg/%D0%BC%D0%B0%D0%BD%D0%B8%D1%8F-%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D0%BC%D0%B8%D1%87%D0%B5-%D0%BE%D1%81%D0%BB%D0%B5%D0%BF%D1%8F-%D1%81%D0%BB%D0%B5%D0%B4-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82%D0%B0-%D0%B8%D0%B3%D1%80%D0%B0-%D0%BD%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B0-%D1%81%D0%B8-news695714.html", "text": "21-годишно китайско момиче загуби зрението на дясното си око след няколкочасов маратон на непрекъсната игра на смартфона си, съобщава South China Morning Post. Изданието отбелязва, че момичето играла цял ден без прекъсване. Лекарите поставили диагноза запушване на ретината в дясното око. Момичето разказва, че дотолкова била увлечена от играта, че играела постоянно след работа и в почивните си дни. „Когато имах почивни дни, обикновено ставах в 6:00 часа сутринта, закусвах и играех то 16:00 часа непрекъснато. След това хапвах набързо нещо, поспивах няколко часа и отново играех до 02:00 часа през нощта. Имало е дни, когато дотолкова съм била погълната от играта, че съм забравяла да ям“, коментира момичето. Изданието цитира лекарят, който заявява, че подобна на поставената на момичето диагноза обикновено се поставя на стари хора и се проявява изключително рядко при младите. Лекарят отбелязва, че проблемът при момичето е бил причинен най-вече от силното пренапрягане на очите.", "date": "2017.10.07", "title": "Мания! Китайско момиче ослепя след непрекъсната игра на смартфона си"}
{"url": "http://pik.bg/%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D1%80%D0%BA%D0%BE%D0%B7%D0%B8-%D0%B0%D0%BA%D0%BE-%D0%BC%D0%BE%D1%8F%D1%82-%D1%87%D0%BE%D0%B2%D0%B5%D0%BA-%D0%BC%D0%B5-%D0%BC%D0%B0%D0%BC%D0%B8-%D1%89%D0%B5-%D0%B3%D0%BE-%D1%83%D0%B1%D0%B8%D1%8F-news695630.html", "text": "Излезе новият албум на Карла Бруни \"French Songs\" и по този повод бившата първа дама на Франция застана пред микрофона на Europe 1. Карла Бруни обясни, че не понася и не би толерирала изневяра от страна на нейния съпруг, бившия президент на Франция Никола Саркози. \"Ако, например, моят човек ме мами, ще го убия\". Очевидно с това изказване френският политик вече е предупреден и нека да внимава, коментират от списание ELLE, цитирани от Дарик. Не за първи път Карла Бруни се изказва остро спрямо изневеряващите. През юни 2016 г. в интервю за списанието Карла Бруни казва: \"Ще приема много лошо, то е ясно, ако разбера, че мъжът ми ми изневерява. Мога да стигна до крайни действия, като например да му прережа гърлото или да му отрежа ушите докато спи\". Очевидно е обаче, че любовта между нея и Никола Саркози десет години след запознанството им продължава да е безоблачна. \"С мъжа ми открих нещо, което не вярвах, че някога ще изживея, беше истински гръм от ясно небе, като в любовните романи\", обяснява Карла Бруни. Преди няколко седмици тя уточнява: \"Преди никога не се бях омъжвала, защото не обичам да лъжа. Бракът е ясен договор, той включва вярност, да бъдеш до любимия в истински трудните моменти на живота. Това е истински ангажимент\".", "date": "2017.10.07", "title": "Жената на Саркози: Ако моят човек ме мами, ще го убия!"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B2%D0%B8%D0%B4%D0%B5%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D1%81-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81-%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D0%B9%D1%81%D0%BA%D0%B8-%D0%BE%D1%81%D1%82%D1%80%D0%BE%D0%B2-18-news695631.html", "text": "Горещо видео предлага на секс маниаците шанса да купонясват с дрога, алкохол и проститутки на луксозни яхти и частен остров. Клипът е разпространен от Good Girls (Добри момичета). Той рекламира „преживяване на секс острова“, което обещава нонстоп алкохол и натискане със знойни и приятелски настроени проститутки, съобщава в. \"Сън\". Палавите летовници, които предпочитат по време на ваканцията си да се отдадат на секс с неморални жени, могат да се насладят на любимото си занимание на брега на Северна Колумбия от 24 до 27 ноември. В рекламата се вижда как млад мъж се качва на луксозна яхта, натъпкана с красавици, които веднага му се нахвърлят за секс. На видеото изглежда, че и мадамите са „ол инклузив“, но от компанията поясняват, че записалите се за двудневното приключение ще могат да се насладят на 16 момичета едновременно в рамките на втория ден, но само за 30 минути. На клипа се вижда, че храната ще се консумира от телата на женита на острова.", "date": "2017.10.07", "title": "ШОКИРАЩО ВИДЕО предлага ваканция с много секс и наркотици на колумбийски остров (18+)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B1%D0%B5%D0%BB%D0%B8%D0%B2%D0%B0%D0%BD%D0%BE%D0%B2-%D1%81%D0%B5-%D0%BF%D0%BE%D0%B4%D0%B0%D0%B4%D0%B5-%D0%BE%D1%82-%D0%BE%D0%BA%D0%BE%D0%BF%D0%B0-%D0%BA%D0%BE%D0%B9-%D0%B5-%D0%BA%D1%83%D0%BC-%D0%B8-%D0%BA%D0%BE%D0%B9-%D1%81%D0%B2%D0%B0%D1%82-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%BD-news695725.html", "text": "Все още съм член на ГЕРБ, живея в този град и работя за Хасково. Това заяви пред \"Събуди се...\" кметът Добри Беливанов, заради когото се развихри чутовен вътрешно-политически и регионален скандал. \"Кметът, ако види някаква нередност, трябва да се намеси. Примерно - имаше пропуски в подготвения доклад на охраната. Но не съм подозирал частен интерес\", отбеляза той. Запитан дали общината в Хасково е управлявана \"от шуробаджанащина\", както твърди червената Елена Йончева, той отговори: \"Не, не е така... Приемете, че има политически кабинет. Аз съм кметът, но които хора ми предложат, аз се срещам с тях, разговарям и тогава ги назначавам. Хората не ги преценявам на коя партия кой принадлежи\". \"Финансовият директор и секретарят на общината са хората, с които се срещнах и разговарях. После научих, че Евгени Консулов е кум на Делян Добрев. Не съм разпитвал кой на кого е кум, сват и т.н. Това си е един личен, интимен свят, не бива да се бъркаме в него\", заяви още кметът. На въпрос дали не е оказван натиск върху него - примерно за обществени поръчки, той отговори: \"Не. Не съм бил притискан\". Беливанов допълни, че не се страхува от нищо и не може да допусне да говори срещу ГЕРБ: \"Дори да ме изключат, до края на мандата оставам представител на партия ГЕРБ и няма да кажа нищо лошо за партията\". Хасковският кмет заяви още, че премиерът Борисов \"има достатъчно ангажименти, за да се занимава с мен\". \"Аз уважавам дълбоко нашия лидер и няма да коментирам неговите партийни изказвания. В тази партия съм заради господин Борисов, изключително много го уважавам като политик. Защо да му се обаждам и да го занимавам със себе си?\". На въпрос как ще коментира пътуването си до Монако, той отговори, че зет му е международен шофьор и използвал трите дни почивка, за да пътува. \"Ходихме наистина и до Монако. Не съм влизал в казино, аз играя шах. С бентлито се снимахме пред казиното. Зет ми и щерката ми подариха тази екскурзия\", заяви Беливанов. \"За съжаление ние дадохме повода на госпожа Йончева за атаката... Бога ми, нямам никакъв пръст в това. Не съм се свързвал с никоя политическа сила да искам подкрепа или друго нещо\", коментира още той и заяви, че не би станал \"бушон\" за когото и да било: \"Мисля, че опозицията ни употребиха - и мен, и общинската организация. Ние се направихме показно харакири\".", "date": "2017.10.07", "title": "ЕКСКЛУЗИВНО! Беливанов се подаде от окопа: \"Кой е кум и кой сват\" в Хасково и какво се случи на екскурзията до Монако "}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BD%D0%B0-%D0%B2%D0%BB%D0%B0%D1%81%D1%82-%D0%B7%D0%B0-%D0%B4%D0%B0-%D0%B8%D0%BC%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news695634.html", "text": "Британският премиер Тереза Мей се зарече, че ще остане на поста, за да осигури стабилност, след като бившият председател на нейната Консервативна партия обяви, че е събрал подкрепата на 30 депутати консерватори, които искат тя да напусне поста, съобщава \"Ройтерс\". Мей се опитва да овладее бунт на депутати от собствената си партия, точно след като Великобритания навлиза в решаващ етап от преговорите за Брекзит, 18 месеца преди страната да напусне Европейския съюз и трябва да предефинира своето място в света. Някои заговорници от Консервативната партия изтъкват, че нейният авторитет е съсипан непоправимо след катастрофалната реч, която произнесе на конференцията на Консервативната партия, която се проведе след като тя предизвика предсрочни парламентарни избори по-рано през годината, в които консерваторите загубиха мнозинството си в парламента. Говорейки в Южна Англия, Тереза Мей изтъкна в изявление, излъчвано по телевизията: \"Това, от което се нуждае страната, е спокойно лидерство и точно това осигурявам с пълната подкрепа на моето правителство.\" Обаче бившият председател на партията Грант Шапс коментира пред БиБиСи: \"Смятам, че тя трябва да предизвика избори за ръководител на партията.\" Авторитетът на Тереза Мей вече беше отслабен от нейното решение да предизвика предсрочни избори през юни. Макар че никой от министрите консерватори не е изразил публично каквато и да е подкрепа за заговора за свалянето от власт на Тереза Мей, такова откровено искане да напусне поста показва степенна на нейната слабост, докато тя се опитва да се ориентира в тънкостите на преговорите за излизането на Обединеното кралство от ЕС. Оцеляването ѝ досега зависи от липсата на очевиден неин наследник, който може да обедини партията и страха от избори, които мнозина консерватори смятат, че биха докарали на власт лидера на опозиционната Лейбъристка партия Джереми Корбин.", "date": "2017.10.07", "title": "Тереза Мей се закани да остане на власт, за да има стабилност във Великобритания  "}
{"url": "http://pik.bg/%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%BE%D0%B2%D0%B0-%D1%86%D0%B5%D0%BD%D0%BE%D0%B2%D0%B0-%D1%84%D0%BE%D1%80%D0%BC%D1%83%D0%BB%D0%B0-%D0%B7%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7---%D0%B0%D0%BA%D0%BE-%D0%BD%D0%B5-%D1%8F-%D0%BF%D1%80%D0%B8%D0%B5%D0%BC%D0%B0%D1%82-%D1%81%D0%BB%D0%B5%D0%B4%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B2-news695664.html", "text": "Украйна ще предложи на Международния валутен фонд (МВФ) нова ценова формула за природния газ, която ще остави цените синьото гориво непроменени до следващия юли, сподели с Reuters източник запознат с въпроса, който коментира, че това е част от усилията на украинското правителство да избегне увеличението на сметките, което може да доведе до „социален взрив“. Цената на природния газ е чувствителна тема в украинската политика, където сложните субсидии, договорени по време на предишните правителства, оказват голямо натоварване на държавния бюджет и позволяват корупцията да процъфтява. МВФ, който подозира, че Киев иска да се отклони от обещанията си да реформира своята икономика чрез програмата за помощ, на стойност 17,5 милиарда долара, иска цените на синьото гориво да се определят от международните пазари. Според източника на агенцията, ако МВФ и министъра на финансите на Украйна Олександър Данилюк не успеят да постигнат разбирателство по време на разговорите си във Вашингтон, на Украйна ще ѝ останат две възможности, като едната от тях е да се съобрази с условията на валутния фонд. „Втората опция, е да се обяви, че страната може да се справи и без МВФ, че украинския народ е по-важен от финансовата институция и да се отиде на политическо решение, одобряващо новата ценова формула, без да се взима предвид мнението на чужди фактори“, заяви източникът, който е пожелал да остане анонимен. Министър-председателят на Украйна Владимир Гройсман обеща да не се вдигат цените на газа за домакинствата през тази есен, но според текущата ценова формула, договорена с МВФ, тя трябва да се вдигне до над 8000 гривни (299,07$) за 1000 кубически метра, обясни източникът. „Ако цената стигне до 8032 гривни, това ще предизвика социален взрив“, каза той, цитирайки точната цена, която трябва да достигне природния газ, според съществуващата формула. От финансовото министерство на страната все още не са направили коментар по темата.", "date": "2017.10.07", "title": "Украйна предлага нова ценова формула за природния газ - ако не я приемат, следва \"социален взрив\""}
{"url": "http://pik.bg/%D1%82%D1%80%D1%8A%D0%BC%D0%BF-%D1%88%D0%BE%D0%BA%D0%B8%D1%80%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D1%82%D0%BE%D0%B2%D0%B0-%D0%B5-%D0%B7%D0%B0%D1%82%D0%B8%D1%88%D0%B8%D0%B5-%D0%BF%D1%80%D0%B5%D0%B4-%D0%B1%D1%83%D1%80%D1%8F-news695617.html", "text": "Изказване на американския президент Доналд Тръмп, направено на среща с висши военни в Белия дом, стана едно най-цитираните в медиите, пише в. \"Вашингтон пост\". Докато позираше за официална снимка с военни и съпругите им, поканени на вечеря в Белия дом, Тръмп посочи хората край себе си и попита малката група допуснати репортери: \"Знаете ли какво е това, момчета?\". След провиквания: \"Кажете ни\" президентът отговори: \"Може би е затишие пред буря\". Журналистите поискаха да научат какво точно има предвид, каква буря се задава. За Иран ли става въпрос, за \"Ислямска държава\" ли? \"В тази зала са събрани най-страхотните военни в света, това ще ви кажа\", отвърна Тръмп и добави: \"Благодаря на всички ви, че дойдохте\". В отговор на последен репортерски опит да стане ясно за каква точно \"буря\" говори президентът, Тръмп каза: \"Ще разберете\". Изказването му идва в момент, когато се очаква да разкрие решението си дали да потвърди подписа на САЩ под документа за ядреното споразумение с Иран. \"Не трябва да допускаме Иран да се сдобие с ядрени оръжия\", заяви Тръмп по време на срещата с военните. \"Иранският режим подкрепя тероризма и изнася насилие, кръвопролития и хаос из целия Близък изток. Ето защо трябва да сложим край на продължаващата агресия и ядрени амбиции на Иран. Те не спазват духа на споразумението си\", добави той. На въпрос дали е решил да потвърди или отхвърли иранското ядрено споразумение Тръмп отвърна: \"Ще чуете за Иран съвсем скоро.\"", "date": "2017.10.07", "title": "Тръмп шокира журналисти с предупреждение: Това е затишие пред буря"}
{"url": "http://pik.bg/%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8-%D1%82%D1%83%D1%80%D1%86%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%BD%D0%BE%D0%B2%D0%B0-%D0%B5%D1%80%D0%B0-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-news695679.html", "text": "Ние вярваме в един нов, различен, многополюсен свят, в който всеки има своето място. Това не просто е възможно, необходимо е. Това заяви венецуелският президент Николас Мадуро по време на посещението си в Турция, предаде АФП. Той проведе среща с турския си колега Реджеп Ердоган. Двамата отбелязаха със задоволство \"новата ера\" в двустранните отношения. Ердоган засегна и темата с кризата, в която се намира Венецуела месеци наред. Той припомни, че никоя власт не може да бъде над волята на народа, но и се обяви срещу външна намеса в решаването на вътрешните проблеми на страната. Държавният глава изрази надежда за бързо решаване на кризата. Мадуро пристигна в Анкара след посещенията си в Русия и Беларус. Припомня се, че на страната му бяха наложени санкции след събитията, отнели живота на повече от 120 души.", "date": "2017.10.07", "title": "Венецуела и Турция отбелязват \"нова ера\" в отношенията си"}
{"url": "http://pik.bg/%E2%80%9E%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F%E2%80%9C-%D1%89%D0%B5-%D1%81%D1%8A%D0%B4%D0%B8-%D0%B1%D0%B8%D0%B2%D1%88%D0%B8%D1%8F-%D0%BB%D0%B8%D0%B4%D0%B5%D1%80-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D1%84%D1%80%D0%B0%D1%83%D0%BA%D0%B5-%D0%BF%D0%B5%D1%82%D1%80%D0%B8-news695654.html", "text": "Германската дясноцентристка партия „Алтернатива за Германия“(АфД) има намерение да заведе дело срещу бившия съпредседател Фрауке Петри, обвинявайки я в изнасяне на данни, предава РИА Новости, цитирана от Фокус. В „АфД“ предполагат, че Петри се е възползвала от специалната програма Parteimaneger („Управляващ партия“), в която е събрана информация относно членовете на партията. Става въпрос за адресите и телефоните на около 30 хиляди души. Фрауке Петри все още не е направила коментар по изказаните претенции. По-рано излезе съобщение, че против Петри е повдигнато обвинение от прокуратурата на Дрезден. Обвинението твърди, че през 2015 година, тя е дала лъжливи показания под клетва, явявайки се като свидетел пред комисия на саксонския ландтаг (местен парламент), провеждаща проверка за истинността на резултатите от местните избори. От руската агенция припомнят, че на парламентарните избори в Германия, проведени на 24 септември, дясната „Алтернатива за Германия“ за първи път влезе в немски парламент, с резултат от 12,6% и веднага стана трета сила в Бундестага.", "date": "2017.10.07", "title": "„Алтернатива за Германия“ ще съди бившия лидер на партията Фрауке Петри"}
{"url": "http://pik.bg/%D0%B1%D0%B5%D0%B7%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D1%8F-%D0%BF%D0%BE%D0%BA%D0%B0%D0%BD%D0%B8%D1%82%D0%B5-%D0%BD%D0%B0-%D1%81%D1%80%D0%B5%D1%89%D0%B0-news695675.html", "text": "Тиндър направи революция в света на срещите. От старта си през 2016 досега мобилното приложение има над 25 милиона потребители, 1,5 млн. от които плащат за това. Изглежда има доста самотни мъже и жени по света и търсенето на сродна душа онлайн става все по-силно, пише Тялото.бг. Преди време първо се запознавахме с човека преди да решим дали искаме да излезем на среща с него. Днес моделът е обърнат – предпочитаме първо да си поговорим дистанционно преди да се срещнем очи в очи. Излизайте с реален човек, а не с човека, когото сте създали чрез телефона си Започването на връзка изисква много повече от един интересен диалог. В даден момент ще трябва излезете от онлайн пространството и да застанете лице в лице. Казано по друг начин – трябва да я поканите на среща. И за да не се превърнете в глупак, поканете я така че да не може да ви откаже. Успехът ви е гарантиран, ако следвате тези стъпки: 1. Следете разговора Инстинктът ще ви покаже кога е време да действате или дали не трябва да изчакате още няколко дни преди да я поканите на среща. Трябва да почувствате човека отсреща преди да пожелаете да се видите. 2. Запознайте се с графика ѝ преди да предложите активности Не искате да бъдете порязани, само защото тя е заета или извън града въпросната вечер. Запознавайки се с нейния график ще научите и какви са нейните интереси. Ако искате да я заведете на кино – по-добре се запознайте с вкуса ѝ; планирате романтична разходка с пикник – научете дали тя е момиче, което обича да е сред природата. 3. Коментирайте различни теми Ако имате интерес към еднакви теми, това е лесен начин да предложите среща. Например: обичате изкуството и знаете, че в близките дни има интересна пиеса или изложба. Тя си пада по конкретен стил музика, а вие знаете за концерт/участие на банда, която ще ѝ допадне. 4. Четете внимателно Има голям шанс тя да ви подскаже кога е готова за среща и дори да ви насърчи да я поканите като вкарва различни фрази от сорта на ... колко много ѝ се иска да гледа това или да се разходи еди-къде си и т. н. 5. Не се страхувайте, действайте Ако не я попитате, среща няма да има. Като вземете предвид горните точки със сигурност ще ви се отвори възможност да я поканите, така че когато моментът настъпи, не се колебайте.", "date": "2017.10.07", "title": "Безценни съвети! Как да я поканите на среща"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B2%D0%BE%D0%B5%D0%BD%D0%BD%D0%B8%D1%8F-%D0%B1%D1%8E%D0%B4%D0%B6%D0%B5%D1%82-%D1%81-40--news695611.html", "text": "През следващата година Турция ще увеличи с 40 % бюджета за отбрана, предава австрийската медия ORF, като се позовава на информация от местни медии, съобщава Фокус. Съгласно разпространените данни, от следващата година бюджетът на военните ще възлиза на 40,4 млрд. турски лири (около 9,6 млрд. евро). Очаква се допълнителното финансиране да бъде осигурено чрез увеличение на някои от данъците. Въоръжените сили на Турция участват в мисии в Сирия, а също и в Северен Ирак. Армията редовно е използвана за операциите срещу членове на „Работническа партия на Кюрдистан“ в югоизточната част на страната.", "date": "2017.10.07", "title": "Турция увеличава военния бюджет с 40 %"}
{"url": "http://pik.bg/%D0%BF%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%B1%D0%B8%D0%B2%D1%88-%D0%B8%D1%80%D0%B0%D0%BA%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81-%D0%BA%D1%8E%D1%80%D0%B4%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5-news695684.html", "text": "Бившият президент на Ирак Джалал Талабани беше погребан с войнски почести в родния си град Сюлеймания в Иракски Кюрдистан. На церемонията са присъствали официални лица от региона и представители на международната общност, предава иракската новинарска агенция Шафак Нюз, цитирани от Фокус. Церемонията по погребението на бившия президент предизвика протести от страна на централната власт в Багдад, тъй като ковчегът на Талабани е бил обгърнат не в иракския национален, а в кюрдския флаг – червено-бяло-зелен със слънце в средата. Освен това, ръководството в Багдад е искало прощаването с него да се проведе в столицата, но семейството на бившия президент е настояло, че тялото трябва да бъде пренесено директно в родния му град Сюлеймания. На погребението на Талабани се стекоха десетки хиляди души. Независимо от възникналите противоречия с Багдад, по време на церемонията са били изпълнени, и иракския химн, и кюрдския химн. 83-годишния Талабани беше начело на Ирак от 2005 до 2014 година и почина във вторник, в болница в Германия, където е провеждал лечението си, след получен инсулт през 2012 година. Кюрдският политик е бил на 83 години.", "date": "2017.10.07", "title": "Погребаха бивш иракски президент с кюрдското знаме"}
{"url": "http://pik.bg/%D0%BF%D1%80%D0%BE%D0%B1%D0%BB%D0%B5%D0%BC-%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%BA%D0%B0%D1%86%D0%BD%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2-%D1%81%D0%B8%D1%80%D0%B8%D1%8F-news695612.html", "text": "Руски военен хеликоптер Ми-28 извърши аварийно кацане в Сирия, предава РИА Новости, като се позовава на съобщение от Министерството на отбраната в Москва. Инцидентът се е случил в провинция Хама в момент, в който машината е съпровожданала друг хеликотер с военнослужещи от руския Център по помирение на враждуващите страни. Техническа неизправност е наложила принудителното кацане. Няма пострадали сред членовете на екипажа.", "date": "2017.10.07", "title": "ПРОБЛЕМ! Руски военен хеликоптер кацна аварийно в Сирия"}
{"url": "http://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%B7%D0%B2%D0%B5%D0%B7%D0%B4%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BF%D0%B5%D1%81%D0%B5%D0%BD-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%BF%D1%83%D0%B5%D1%80%D1%82%D0%BE-%D1%80%D0%B8%D0%BA%D0%BE-%D0%B2%D0%B8%D0%B4%D0%B5%D0%BE-news695699.html", "text": "Създателят на мюзикъла \"Хамилтън\" Лин Мануел Миранда издаде нова оригинална песен в полза на пострадалите от урагана в Пуерто Рико, в която участват някои от най-големите звезди на латино музиката, информира \"Асошиейтед прес\", цитирана от БТА. Песента \"Almost Like Praying\" е с участието на Дженифър Лопес, Марк Антъни, Глория Естефан, Камила Кабело, Фет Джо, Луис Фонси, Джон Легуизамо, Рита Морено и много други. Всички приходи от продажбите по интернет са за фонд за възстановяване след бедствия.", "date": "2017.10.07", "title": "Световни звезди създадоха песен в помощ на Пуерто Рико (ВИДЕО)"}
{"url": "http://pik.bg/%D0%B1%D0%BE%D1%80%D1%81%D0%B0%D1%82%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D1%87%D0%B2%D0%B0-%D0%B4%D0%B0-%D1%82%D1%8A%D1%80%D0%B3%D1%83%D0%B2%D0%B0-%D0%B8-%D1%81-%D0%B9%D0%B5%D0%BD%D0%B8-news695650.html", "text": "Москва. Московската валутна борса планира да започне да обменя японски йени и турски лири срещу руски рубли през следващата година, заяви началникът на отдела за развитието на валутните пазари на борсата, пише турското издание Hurryiet, цитирано от Фокус. Московската борса увеличава броя на валутите, с които може да се търгува, във връзка с амбициите на Кремъл да увеличи ролята на рублата на световните пазари. Дмитрий Пискулов, отговарящ за развитието на валутните пазари, заяви, че борсата ще въведе двойката йена-рубла в началото на 2018 година. Двойката лира-рубла ще бъде въведена към средата на 2018 година. Той каза, че решението да се започне търговия с турската валута е резултат от „политически процес“ и пазарни нужди, тъй като Турция и Русия са търговски партньори. „Става въпрос за де-доларизацията на международната търговия и международните икономически отношения“, обясни Пискулов. На валутната борса в момента може да се търгува с руски рубли срещу долар, евро, британски паунд, швейцарски франк, китайски юани, беларуска рубла и казахстанско тенге.", "date": "2017.10.07", "title": "Борсата в Москва почва да търгува и с йени "}
{"url": "http://pik.bg/%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%BD%D0%B0%D0%B4-100-%D0%B4%D1%83%D1%88%D0%B8-%D1%81%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-news695700.html", "text": "Над 100 души са евакуирани след сигнал за бомба в един от най-големите спортни комплекси в Москва, пише “Российская газета“. Полицията е изпразнила и проверила сградата, но не са намерени никакви експлозиви. Вестникът припомня, че петъчното обаждане е поредното от редица телефонни сигнали за бомба в последните няколко седмици в Русия. Органите на реда са получили над 130 фалшиви предупреждения. Сред жертвите на телефонните терористи са всички летища в руската столица, по-големите станции на градския транспорт, хотели и обществени сгради, съобщава \"Фокус\".", "date": "2017.10.07", "title": "Сигнал за бомба в Москва, над 100 души са евакуирани"}
{"url": "http://pik.bg/%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%E2%80%9E%D1%84%D1%80%D0%B0%D0%BD%D1%81-%D0%BF%D1%80%D0%B5%D1%81%E2%80%9C-%D0%B1%D0%B5-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-news695701.html", "text": "Сградата на агенция “Франс прес“ бе евакуирана заради сигнал за бомба, пише британският вестник Daily Express. Предупреждението е дадено след анонимно телефонно обаждане в петък, в което е заявено, че „имате един час, в противен случай ще избухне“. В последствие органите на реда са евакуирали целия площад, на който се намира сградата. Сградата се проверява, като за момента няма открити заплахи, съобщава \"Фокус\".", "date": "2017.10.07", "title": "Сградата на агенция „Франс прес“ бе евакуирана заради сигнал за бомба"}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2%D0%B8%D1%82%D0%B0%D0%BB%D0%B8%D0%B9-%D0%BA%D0%BB%D0%B8%D1%87%D0%BA%D0%BE-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B1%D0%B8%D0%B5-%D1%81-%D0%B4%D0%B6%D0%BE%D1%88%D1%83%D0%B0-%D1%82%D0%BE%D0%B9-%D0%BF%D0%BE%D0%BF%D1%80%D0%B5%D1%87%D0%B8%D0%BB-%D0%BD%D0%B0-%D0%B1%D1%80%D0%B0%D1%82-%D1%81%D0%B8-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-news695677.html", "text": "Бившият световен шампион в WBO и WBC Виталий Кличко даде да се разбере, че иска да се върне на ринга, за да победи Антъни Джошуа, който нокаутира брат му Владимир. Джошуа триумфира на 29 април след технически нокаут 11-ия рунд и спечели титлите на IBF, WBA и IBO. \"Мачът беше изключителна борба. Чувствам се малко виновен, защото казах на Владимир да не бъде толкова активен в шестия рунд, когато изпрати Джошуа на пода. Бях изненадан, че той се възстанови толкова бързо и успя да победи Владимир. Ако не бях казал на Владимир да спре, той щеше да го спечели в шести, може би в седмия рунд\", заяви Виталий Кличко пред телевизия \"Fight Hub\". \"Веднъж загубих от Крис Бърд. Владимир се върна и съкруши Крис Бърд. Тогава Владимир изгуби от Кори Сандърс, ударих Сандърс в следващата битка. Чувствам, че мога да се представя по-добре от брат ми, трябва да се бия с Джошуа и да си върна в семейството шампионските колани\", добави още Виталий. Последният официален мач на Виталий Кличко бе на 8 септември 2012 г. в Москва срещу Мануел Чара.", "date": "2017.10.07", "title": "Изненада! Виталий Кличко иска да се бие с Джошуа, той попречил на брат си да спечели"}
{"url": "http://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%BE%D1%82%D0%BA%D1%8A%D0%B4%D0%B5-%D1%81%D0%BC%D0%B5-%D0%BD%D0%B0%D1%81%D0%BB%D0%B5%D0%B4%D0%B8%D0%BB%D0%B8-%D0%BD%D0%B5%D1%81%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%BE%D1%82%D0%BE-%D0%B8-%D0%B1%D0%B5%D0%B7%D1%81%D1%8A%D0%BD%D0%B8%D0%B5%D1%82%D0%BE-news695613.html", "text": "Германски учени установиха, че някои черти, свързани с въздействието на слънчевата светлина, сме наследили от неандерталските си предшественици, съобщи Асошиейтед прес. Учените от института за еволюционна антропология \"Макс Планк\" изследваха генома на 100 000 британци, наследили ДНК от неандерталците, и установиха, че те страдат повече от неспокойство и самота, склонни са да стоят до по-късно вечер и да пушат. Изследването потвърди също, че малкото неандерталска ДНК у хората с неафриански произход се отразява на цвета на кожата и косата, макар и не еднопосочно. Това показва, че неандерталците също са били по-мургави и по-светли. Специалистите отдавна знаят, че неандерталците и съвременните хора са се кръстосвали. Около 2 процента от генома на съвременните хора е наследен от неандерталците. Предишни трудове свързаха тези останки със съвременни болести, като диабета. Новото изследване установи, че неандерталската ДНК се отразява и на черти, които не са свързани с болести. Резултатите показват, че неандерталците вече са се били приспособили към вариращата, а понякога и недостатъчна светлина в Европа, когато съвременният човек е пристигнал там от Африка преди около 50 000 години. Учените са стигнали до тези изводи, като са сравнили ДНК на 112 338 британци с генома на неандерталец, чийто фосил е открит в Сибир. така те са успели да свържат 15 физически черти с неандерталската ДНК, включително за цвета на косата и кожата. Други са поведенчески, като хронотипа на човека - дали е по-активен сутринта, или вечерта. Хората с неандерталска ДНК много по-често са активни вечер. В отделно изследване учени от университета на Цюрих и института \"Макс Планк\" анализираха генома на неандерталка, чийто фосил е намерен в Хърватия. Те установиха, че наличието на неандерталска ДНК у съвременните хора е свързано с поява на хранителни разстройства, ревматоиден артрит, шизофрения.", "date": "2017.10.07", "title": "Учени разбраха откъде сме наследили неспокойството и безсънието"}
{"url": "http://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B5%D0%B2%D1%80%D0%BE%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%B7%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D1%83-%D0%BD%D0%B0%D1%81-news695609.html", "text": "Българският евродепутат от ГЕРБ/ЕНП Емил Радев призова за повече европейско финансиране за пътища и пътна инфраструктура за най-уязвимите части на Европа. Той взе участие в пленарното заседание в Страсбург относно безопасността по европейските пътища. Това съобщиха от пресцентъра на ПП ГЕРБ – Варна. „Държавите от Централна и най-вече Източна Европа имат нужда от допълнителна помощ под формата на европейски средства, за да наваксат с изграждането на своята пътна инфраструктура. Липсата на магистрали, обходни пътища за товарни автомобили и прилежащата им пътна инфраструктура са допълнителна пречка за премахване на бариерите пред целостта на единния пазар“, отбеляза Радев пред своите колеги. Дебатът бе иницииран във връзка с необходимостта от изграждане на безопасни зони за паркиране и трудностите, с които се сблъскват европейските превозвачи. „Такива зони в момента липсват почти в целия ЕС. Необходимо е да бъдат създадени паркинги и места за почивка, снабдени със съответната технология за сигурност, както за водачите, така и за самите товари. Те трябва да обхванат както основните пътни артерии в Европа, така и ключовите пътни възли във всяка отделна държава-членка“, допълва още Радев. Според него необходимостта от изграждането им се подсилва допълнително и от предложените неотдавна промени, предвидени от някои държави-членки, които въвеждат задължителни изисквания за почивка на шофьорите, при това при определени санитарни условия. Това на практика би означавало всеки шофьор да „изоставя“ товара, който превозва и да отива на хотел. Нещо, което в ежедневието на шофьора е немислимо не само поради липсата на сигурни и безопасни места, където превозните средства и товарът да бъдат оставяни, но и поради увеличението на разходите за него и фирмата, за която работи – фактори, които в крайна сметка рефлектират и върху крайния потребител. Въпросът за безопасността на пътя обаче е много по-комплексен. Според българския евродепутат той засяга също така и намаляването на пътните инциденти и смъртните случаи причинени от заспали на волана водачи. Данни от английско проучване сочат, че около 40% от инцидентите със заспали на волана шофьори включват водачи на камиони и товарни автомобили – инциденти, които чрез изграждането на безопасни съоръжения за отдих лесно биха могли да се предотвратят или поне да се намалят значително. „Не на последно място, обсъждайки въпроса с безопасността на пътя, е редно да бъде засегната и темата с гъстотата на пътната мрежа и трафика, а също така да се вземат предвид и стандартите за безопасност и автомобилния парк в Европа“, смята още евродепутатът. По думите му всяко забавяне, всяка пречка пред движението на дадена стока, услуга или човек в рамките на Съюза е директна загуба за европейските фирми и тяхната конкурентоспособност. „Всичко това обаче не трябва да става за сметка на изгубени човешки животи и разрушени семейства”, заяви в заключение Емил Радев.", "date": "2017.10.07", "title": "Евродепутатът Емил Радев иска повече еврофинансиране за пътищата у нас "}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%B2%D0%B8%D1%81%D1%88-%D0%BF%D0%BE%D0%BB%D0%B8%D1%86%D0%B0%D0%B9-%D0%B2-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%BB-%D1%87%D0%B5-%D0%B4%D0%B2%D0%B0%D0%BC%D0%B0-%D0%BD%D0%B5%D0%B3%D0%BE%D0%B2%D0%B8-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8-%D1%81%D0%B0-%D0%BC%D1%83-%D0%B1%D1%80%D0%B0%D1%82-news695647.html", "text": "Зам. началникът на РУП – Гоце Делчев Петър Пелтеков бе уволнен заради конфликт на интереси. Случайно или не, в продължение на две години той е пропуснал да подаде декларация, че двама негови братовчеди работят като полицаи. Става въпрос за служителите Крънчев и Попов, които са му били подчинени като шеф на Криминална полиция. Тъй като са били в йерархична зависимост помежду си, той е бил длъжен да отрази този факт в декларация за конфликт на интереси, но не го е направил. Това е установила проверка на Инспектората на МВР, която започнала по сигнал преди няколко месеца. Това е тежко нарушение по смисъла на Закона за МВР, за което се предвижда уволнение, и то е факт“, заяви директорът на ОД на МВР – Благоевград ст. комисар Николай Хаджиев. Двамата братовчеди на Пелтеков напуснаха РУП – Гоце Делчев през юли и се преместиха на работа в Гранична полиция. Междувременно стана ясно, че проверката на Инспектората спрямо началника на РУП – Банско Иван Попов е приключила без сътресения поради липса на открити нарушения. Проверката беше по сигнал, че полицейският шеф прикрива шофьор, причинил катастрофа в местността Предел. Това твърдяха близките на пострадалата Надежда Георгиева до главния секретар и полицейския инспекторат. Според сигнала виновният шофьор Стефан Атанасов бил осъден да изплати обезщетение от 80 000 лв. на жената, която след инцидента се обездвижила. Той бил търсен на адреса си по лична карта в разложкото село Баня от частния съдебен изпълнител, при когото е образувано делото за събиране на вземанията. Близките обаче уведомили кварталния инспектор, че той живее и работи в Банско. В сигнала се посочва още, че в РУП – Банско е постъпила жалба от Надежда Георгиева срещу лицето Стефан Атанасов с вх. №379400-835/2017 по описа на РУП – Банско. Същата жалба е пусната и в РУП – Разлог с вх. № 331000-310/2017, а преписката в Районна прокуратура е под № 35/2017. В хода на проверката началникът на РУП – Банско отговаря, че това лице не е жител на град Банско и връща преписката на РУП – Разлог, които преустановяват издирването му. Близки на пострадалата в ПТП-то твърдяха, че издирваният Стефан Атанасов не само живее в Банско, но и работи в цеха за закуски в курортния град, който бил на полицейския шеф. Те дори направили клип, който изпратили до Инспектората на МВР. Закусвалнята се оказа собственост на фирма „Йони Джи“, която е регистрирана през 2012 г. с капитал от 2 лв. и се управлява от 63-годишната банскалийка Анастасия Попова. Проверката на инспектората приключи без констатации за нарушения и гл. инспектор Иван Попов бетонира шефското си място.", "date": "2017.10.07", "title": "СКАНДАЛ! Уволниха висш полицай в Гоце Делчев! Премълчал, че двама негови подчинени са му братовчеди"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%B0%D0%B9-%D1%81%D1%82%D0%B0%D0%BD%D0%B0-%D0%B1%D0%B0%D1%89%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D1%81%D0%BD%D0%B8%D0%BC%D0%B8%D0%BA-news695615.html", "text": "Джени Молън и Джейсън Бигс се сдобиха с втори син! Звездата от „Американски пай“ е присъствал на раждането и дори гордо позира до новороденото, надвесен над майка му. Половинката на актьора сама съобщи щастливата новина като качи серия селфита. На 5 октомври тя пусна снимка, на която се вижда как любимият ѝ взима нея и бебето от болницата. „Здравейте, просто си стоя в колата с Джейсън и второто ни дете“, написа Молън, цитирана от Тялото.бг. Двойката има и 3-годишно момченце – Сид. Бигс не е единствената звезда, която тази година се сдоби с наследник. Вижте в галерията ни кои са останалите горди майки и татковци.", "date": "2017.10.07", "title": "Звезда от \"Американски пай\" стана баща за втори път (СНИМИК)"}
{"url": "http://pik.bg/%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-news695610.html", "text": "Представител на испанското правителство се извини за ранените по време на упражненото от полицията насилие на референдума за независимост в Каталуния, съобщават АФП и други медии. Така за първи път официален представител на правителството в Мадрид поднася извинение за полицейското насилие. Енрик Мило, официален представител на испанското правителство в Каталуния, заяви в телевизионно интервю, цитирано от Ройтерс, че когато е видял снимки и кадри с пребити хора, той не е можел да помогне, но \"съжалява и се извинява от името на полицаите, които са се намесили\". \"Когато видях тези снимки и когато научих, че някои хора са удряни или блъскани, включително един човек, който все още е хоспитализиран, само мога да изразя съжаление и да се извиня от името на полицаите, които са се намесили\", поясни той. При насилието пострадаха близо 900 души. Обаче Мило също обвини каталунския лидер Карлес Пучдемон, че е насърчил хората да излязат и да гласуват, въпреки че правителството и Конституционният съд спряха референдума. По-рано федералното правителство оправда действията на полицията, заявявайки, че те са действали в съответствие със закона по професионален и пропорционален начин. Европейската комисия също защити Мадрид.", "date": "2017.10.07", "title": "Представител на испанското правителство се извини за насилието в Каталуния"}
{"url": "http://pik.bg/%D1%80%D0%B5%D1%81%D1%82%D0%B0%D0%B2%D1%80%D0%B8%D1%80%D0%B0%D1%82-%D0%B2%D0%B0%D0%B3%D0%BE%D0%BD-%D0%BE%D1%82-%D0%B2%D0%BB%D0%B0%D0%BA%D0%BE%D0%B2%D0%B0%D1%82%D0%B0-%D0%BA%D0%BE%D0%BC%D0%BF%D0%BE%D0%B7%D0%B8%D1%86%D0%B8%D1%8F-%D0%BD%D0%B0-%D0%BA%D0%BD%D1%8F%D0%B7-%D1%84%D0%B5%D1%80%D0%B4%D0%B8%D0%BD%D0%B0%D0%BD%D0%B4-i-news695683.html", "text": "Вагон от царско време потегли за реставрация от Стара Загора към София. Тъй като не е бил в движение от 1959 г. досега, в операцията по вдигането му участва огромен кран, предава Би Ти Ви. Реликвата, произведена през 1913 г. в Германия, е част от влаковата композиция на княз Фердинанд I Предполага се, че вагонът е използван от принц Кирил. Състои се от трапезария, кухня, баня, тоалетна, кабинет и спални помещения. Вътрешната ламперия е от махагон и седеф с дръжки от месинг. Не е ясно колко ще струва реставрацията на реликвата.", "date": "2017.10.07", "title": "Реставрират вагон от влаковата композиция на княз Фердинанд I"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%81%D1%80%D0%B5%D1%89%D0%B0-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%BE%D0%BA%D1%80%D1%8A%D0%B6%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%89%D0%B5-%D0%BE%D0%B1%D0%BC%D0%B5%D0%BD%D1%8F%D0%BC%D0%B5-%D0%B4%D0%B0%D0%BD%D0%BD%D0%B8-news695640.html", "text": "От 2 до 6 октомври делегация от представителите на прокуратурата в Нюрнберг – Фюрт, Република Германия, бе на работно посещение в Окръжна прокуратура-София. Сред чуждестранните гости бяха д-р Валтер Кимел – ръководител на прокуратурата Нюрнберг – Фюрт, прокурорите Елизабет Бьонер и Алфред Хубер. Посещението се организира по линия на сключено споразумение за сътрудничество между Окръжна прокуратура-София и прокуратурата на Нюрнберг – Фюрт. Освен с колегите от ОП - София, германските магистрати проведоха срещи с представители на Административен съд - София област, Съдебна медицина, Районна прокуратура- Своге и Районен съд - Своге. Работните срещи бяха с насоченост обмен на информация и опит по водените наказателни и административни дела, дискутираха се теми, свързани с взаимодействието между прокуратурата и съда. Магистрати от Софийската окръжна прокуратура запознаха германските колеги с дейността по преписки и досъдебни производства, касаещи международното правно сътрудничество.", "date": "2017.10.07", "title": "Германските прокурори на работна среща в Софийска окръжна прокуратура, ще обменяме данни "}
{"url": "http://pik.bg/%D0%BE%D1%81%D1%82%D0%B0%D0%B2%D0%BA%D0%B0-%D0%BF%D0%B5%D0%B4%D1%80%D0%BE-%D0%B0%D0%B3%D1%80%D0%B0%D0%BC%D1%83%D0%BD%D1%82-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%BE%D1%81%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BF%D0%B0%D1%81%D0%B5-news695643.html", "text": "Педро Аграмунт напуска своя пост на председател на Парламентарната асамблея на съвета на Европа (ПАСЕ), предава ТАСС, позовавайки се на информация на свой кореспондент, потвърдена от официален представител на Аграмунт. „Той (Аграмунт) представи заявление сутринта (за желанието си да напусне поста)“, каза представителят. „Това е негово решение, което е взел, когато е счел за нужно“. По-рано Аграмунт съобщи за решението си, чрез съобщение в социалната мрежа Туитър, съобщава Фокус. Временен председател на ПАСЕ ще стане първия вицепредседател на асамблеята Роджър Гейл, според официално заявление на консултативния орган. „Временен председател на ПАСЕ автоматично става сър Роджър Гейл, който е най-старши сред заместниците на Педро Аграмунт“, отбелязва се в заявлението. Освен това, в него се уточнява, че „той ще изпълнява тази роля до избора на нов председател на ПАСЕ, който ще се състои на следващата сесия“. От руската агенция припомнят, че още на 28 април ПАСЕ изрази вот на недоверие към Аграмун. Инициаторите на този ход се позоваваха на това, че той е „загубил доверието“ на своите колеги. Това се случи, след пътуването на бившия председател в Сирия.", "date": "2017.10.07", "title": "ОСТАВКА! Педро Аграмунт напусна поста на председател на ПАСЕ "}
{"url": "http://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%BA%D0%B0%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B1%D1%8E%D0%BB%D0%B5%D1%82%D0%B8%D0%BD%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%BE%D0%BB-news695651.html", "text": "По време на пленарното заседание на Европейския парламент в Страсбург бе проведен дебат относно използването на Червената бюлетина на Интерпол. Това съобщиха от пресцентъра на ПП ГЕРБ. Участие в заседанието взе и комисарят по правосъдие и защита на потребителите Вера Юрова. Българският евродепутат от ГЕРБ/ЕНП Емил Радев, който е член на комисията по правни въпроси и на комисията по граждански свободи, правосъдие и вътрешни работи на ЕП, определи Червената бюлетина като чудесен пример за международно сътрудничество в сферата на правоприлагането и правораздаването, но подчерта необходимостта от нейното разумно използване. Емил Радев припомни, че Червената бюлетина се издава от Генералния секретариат на Интерпол в следствие на отправено искане от държава-член на организацията или на международен трибунал за намиране и временно арестуване на лице в очакване на неговата екстрадиция. Евродепутатът подчерта, че бюлетината не е международна заповед за арест и не принуждава никоя държава да арестува и екстрадира лицето, което е неин обект. „Всяка държава сама решава дали да изпълни молбата или не, взимайки предвид националното си законодателство и съдебна практика“, допълни Радев. Емил Радев поясни, че според правилата на Интерпол Червените бюлетини са за лица, търсени за целите на наказателно преследване или за изтърпяване на наказание, но не следва да се издават за действия от политически, религиозен, военен или расов характер. Интерпол би следвало да прави оценка дали това правило е спазено преди да бъде одобрена и обявена бюлетината, а за лица, търсени за целите на наказателно преследване, се прилага правилото „невинен до доказване на противното“. Евродепутат отчете обаче, че понякога някои държави искат да използват бюлетините погрешно, като например в случаи на чисто административни дела. Затова българският представител подчерта важността на това Интерпол да преглежда внимателно и да пресява молбите за издаване на бюлетината според вътрешните си правила. Емил Радев припомни още, че хората с издадена червена бюлетина винаги имат правото на адвокатска защита и могат да обжалват решението за издаване на бюлетината, а в своите действия по нейното изпълнение държавите в Европа са обвързани от правилата на Европейската конвенция за основните човешки права. В заключение Емил Радев призова за разработването на повече инструменти за сътрудничество в сферата на правоприлагането и правораздаването на международно ниво, защото престъпността не познава граници.", "date": "2017.10.07", "title": "Евродепутатът Емил Радев коментира как трябва да се използва червената бюлетина на Европол"}
{"url": "http://pik.bg/%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%B0-%D0%B2-%D0%B5%D0%BA%D1%81%D1%82%D0%B0%D0%B7-%D0%BE%D1%82-%D1%82%D0%BE%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B8%D0%BD%D0%B8%D0%B5%D1%81%D1%82%D0%B0-news695637.html", "text": "Андрес Иниеста прие да продължи договора си с \"Барселона\" и ще остане на \"Камп Ноу\" до края на кариерата си. \"Барселона и Андрес Иниеста постигнаха сделка за подновяване на договора доживот\", се казва в съобщението на клуба. По този начин 33-годишният капитан на каталунците сложи край на спекулациите, че може да напусне родния си клуб. \"Капитан от 2015 г., Иниеста е символът на \"Барселона\". С 639 мача е вторият в историята с най-много изиграни срещи в историята на клуба\", се казва още в съобщението на каталунците. По-късно днес Иниеста ще даде пресконференция на \"Камп Ноу\" с президента на клуба Жозеп Мария Бартомеу.", "date": "2017.10.07", "title": "Феновете на Барселона са в екстаз от това решение на Иниеста"}
{"url": "http://pik.bg/%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%81%D1%8A%D0%B7%D0%B4%D0%B0%D0%BD%D0%B8%D0%B5-%D1%81%D0%BC%D1%8F%D1%82%D0%B0%D0%BD%D0%BE-%D0%B7%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%BE-news695629.html", "text": "Учените бяха изненадани да открият, че вид, смятан за изчезнал всъщност не е. През 1918 г. след корабокрушение на парахода \"Макамбо\", малкият австралийски остров Лорд Хау в Тасманово море е завладян от плъхове. Нашествениците унищожават популациите на няколко ендемични вида, сред които на гигантско насекомо пръчица. Близо 100 години по-късно се оказва, че смятаното за изчезнало създание е живо, съобщават световните агенции, цитирани от БТА. ДНК анализ на сходно насекомо, открито през 2001 г. във вулканичен район на около 20 километра от острова, е показал, че то е същото като смятаното за изчезнало. Откритието на австралийски и японски изследователи може да помогне гигантската безкрила пръчица, достигаща до 15 сантиметра, отново да бъде въведена в естествената ѝ среда. \"Случаят с гигантската пръчица от Лорд Хау е емблематичен за уязвимостта на островните екосистеми. За разлика от повечето истории за изчезнали видове обаче, тази е с щастлив край\", посочват изследователите в сп.\"Кърънт байолъджи\". Екземпляри от смятания за изчезнал вид се отглеждат по програма за развъждането им в зоопарка на Мелбърн. Специалистите се надяват да ги върнат в естествената им среда на остров Лорд Хау. За целта обаче трябва да бъде разрешен проблемът с плъховете.", "date": "2017.10.07", "title": "Учени откриха създание, смятано за изчезнало"}
{"url": "http://pik.bg/%D1%84%D0%B8%D0%B7%D0%B8%D1%86%D0%B8-%D1%81-%D0%BD%D0%BE%D0%B1%D0%B5%D0%BB-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8-%D0%BE%D1%82-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D1%81-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-news695623.html", "text": "Президентството на Доналд Тръмп е насочило вниманието върху рисковете от ядрените оръжия, предупредиха в петък представителите на Международната кампания за премахване на ядрените оръжия (ICAN) – организацията, която спечели Нобеловата награда за мир за 2017 г., предава AФП, цитирани от Фокус. „Избирането на президента Доналд Тръмп накара мнозина да се чувстват много неудобно поради факта, че самият той може да разреши употребата на ядрено оръжие\", заяви пред журналисти в Женева ръководителят на Международната коалиция за премахване на ядреното оръжие Беатрис Фин.", "date": "2017.10.07", "title": "Физици с Нобел притеснени от поведението на Тръмп с ядрените оръжия"}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D0%B8%D1%81%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD-%D0%B7%D0%B0-%D0%BF%D0%BE-%D0%BB%D0%B5%D1%81%D0%BD%D0%BE%D1%82%D0%BE-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BE%D1%82-%D0%BA%D0%B0%D1%82%D0%B0%D0%BB-news695625.html", "text": "На фона на опасенията за едностранно обявяване на независимост, в петък правителството на Испания прие закон, който да улесни компаниите да се изтеглят от Каталуния, предава Ройтерс. Новият документ опростява бюрократичните процедури за преместването на компаниите в останалата част на страната. Законът е обсъден с опозиционните политически партии, заяви министърът на икономиката Луис де Гиндос на пресконференцията след седмичното заседание на кабинета.", "date": "2017.10.07", "title": "Започна се! Испанското правителство прие закон за по-лесното изтегляне на компании от Каталуния"}
{"url": "http://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BC%D0%B8%D0%BB%D0%BA%D0%BE-%D1%82%D0%B5%D0%BE%D1%84%D0%B8%D0%BB%D0%BE%D0%B2-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B0%D0%B7%D0%B0-news695653.html", "text": "Позиционираме България като атрактивна страна на руския пазар не само за летния сезон. Това заяви пред журналисти зам.-министърът на туризма Милко Теофилов, който участва във форума „Духовни и историко-патриотични маршрути в Русия и България“ в курортния комплекс Св. Константин и Елена край Варна, съобщава Фокус. „Този форум е една стъпка напред в развитието на българо-руските отношения в областта на туризма. На всеки форум говорим за диверсификацията на българския туристически продукт, това е една стъпка в тази посока. Излизаме с конкретни предложения за руската страна, свързването на ниво региони и области между България и Русия, възможности за детски туризъм. Имаме една доста проактивна страна в лицето на г-жа Олга Ярилова – директор на департамента по туризъм и регионална политика в Министерството на културата на Русия. От това ще произтече пътна карта, която ще следваме. Тя ще е свързана с диверсификация на българския туристически продукт като цяло – детски, поклоннически, СПА туризъм, здравен туризъм. Надявам се да работим позитивно“, каза още зам.-министър Милко Теофилов. Той добави, че първата конкретна стъпка в тази посока е предоставянето на българския календар от събития за 2018 година в руския културен туристически календар, за да има видимост на тези събития в Русия. Представители на различни общини, които участват във форума, представят и рекламни материали. Събитието се организира от Министерството на туризма на България и Министерството на културата на Руската федерация и е част от програмата на Дните на руската духовна култура в България.", "date": "2017.10.07", "title": "Зам.-министър Милко Теофилов гарантира, че България е атрактивна на руския туристически пазар"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%BA%D0%B0%D1%82%D0%B0%D1%80-news695706.html", "text": "Американската армия прекрати учения в Персийския залив, заради продължаващата дипломатическа криза между Катар и съседните арабски държави, съобщава Daily Sabah, цитирани от Фокус. Военните ще се опитат да използват своето влияние за да помогнат в решаването на кризата, добавя изданието. От командването на армията предоставиха недостатъчна информация, но подчертаха своето притеснение относно конфликта, развиващ се в Залива, където е разположена Пета американска флотилия, ключова за участието на САЩ във войната срещу „Ислямска държава“. Изданието припомня, че кризата около Катар започна в началото на юни, когато Бахрейн, Египет, Саудитска Арабия и Обединените арабски емирства организираха икономически бойкот и затвориха границите си с Катар, обвинявайки Доха в подкрепа на тероризма.", "date": "2017.10.07", "title": "Американската армия прекрати военни учения заради кризата около Катар"}
{"url": "http://pik.bg/%D0%BA%D0%BE%D0%B3%D0%B0%D1%82%D0%BE-%D0%B7%D0%B0%D0%BF%D0%BB%D0%B0%D1%87%D0%B5%D1%82%D0%B5-%D0%B8-%D0%B7%D0%B0-%D1%81%D0%B0%D1%88%D0%BE-%D0%B4%D0%B8%D0%BA%D0%BE%D0%B2-%D1%82%D0%BE%D0%B3%D0%B0%D0%B2%D0%B0-%D1%89%D0%B5-%D0%B2%D0%B8-%D0%BF%D0%BE%D0%B2%D1%8F%D1%80%D0%B2%D0%B0%D0%BC-%D0%B2-%D0%BD%D0%BE%D0%B2%D0%B0-%D0%B8-%D0%B1%D1%82%D0%B2-%D0%BD%D1%8F%D0%BC%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%BE-%D1%81%D0%BB%D0%BE%D0%B2%D0%BE-%D1%87%D0%B5-news695741.html", "text": "Общественият вой срещу Антон Тодоров е демагогия. Особено смешно е да протестират хора като прословутата Мадам В., днес първа опозиционерка, а някога - точиларка на баници за Бойко Борисов. Мадам В. или бившата прислужница на Тошо Тошев в \"Труд\" - Джамджиева от \"Клуб Зет\", да говорят за свобода на словото? Не, мерси. Най-смешното е, че същият този Антон Тодоров миналата седмица се закани далеч по-агресивно на Сашо Диков и Кулезич в ефира на БИТ, че ще ги смачка. Тогава що нямаше рев? Щото Диков не е в Нова или БТВ. Щото в тази държава \"репресирани\" са само \"великите\" журналисти от Нова и БТВ. Само заради тях цели парламентарни групи могат да се отричат от своите. Другите да мрем. И друго. Няма как Антон Тодоров да е ограничил свободата на словото на Виктор Николаев, защото Виктор Николаев не е изразявал никакво свободно слово. Николаев и останалите от Нова и БТВ са буфосинхронисти, възпроизвеждат думите на гласа, който им диктува в слушалката. Време е българската публичност да се отърси от мантрата: важно е само онова, което се случва в сутрешните блокове. Време е политическата класа да се отърси от комплексите си спрямо такива като Николаев, Цолова, Генка Шикерова, Бенатова, Жени Марчева..Това са псевдо-журналисти, които тънат в жестоки зависимости и шуробаджанащина. Те изкористяват идеята за свободно слово, не са нейни флагмани. Простете, но в Нова и БТВ журналистиката отдавна е мираж, както сексът в Биг брадър.", "date": "2017.10.07", "title": "Когато заплачете и за Сашо Диков, тогава ще ви повярвам. В Нова и БТВ няма свободно слово, че да страдаме за Виктор и сие"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D1%80%D1%83%D1%82%D0%B8-%D1%81%D0%B5-%D0%BC%D0%B8%D0%BD%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B7%D0%B0%D1%82%D1%80%D1%83%D0%BF%D0%B0%D0%BD%D0%B8-news695668.html", "text": "Най-малко един човек загина, а двама други са ранени, след като част от въглищна мина се срути. Трагедията е станала в Южна Румъния, съобщават местните медии. По време на инцидента в галерията е имало 11 работници, които са се намирали на 500 м дълбочина. Осем души от тях са успели да излязат, но трима са останали вътре. След 10-часова операция спасителни екипи са успели да стигнат до пострадалите, но по това време вече само двама от тях са били живи, предаде БГНЕС. Мината „Лупени“, където е станал инцидентът, трябва да бъде закрита през 2018 г.", "date": "2017.10.07", "title": "Трагедия! Срути се мина в Румъния, има загинали и затрупани"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D1%80%D1%81%D0%BA%D0%B0-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%BD%D0%BE%D0%B2%D0%BE%D1%80%D0%BE%D1%81%D0%B8%D0%B9%D1%81%D0%BA-%D0%B8-%D0%B2%D0%B0%D1%80%D0%BD%D0%B0-news695721.html", "text": "В първата седмица на октомври в Белогорск премина фестивала „Български срещи“, на който от българска страна е изразен интерес да се организира морска пътническа връзка между Новоросийск, Сочи, Истанбул, Бургас и Варна по Черно море, съобщава  печатаното в руския град Новоросийск местно издание „Наша Газета“, цитирано от Фокус. В Белогорск от четвърт век действа обществена организация на кримските българи, с които са установени тесни отношения с представителите на историческата родина. „Смятаме, че единствено в хармония между националностите, чрез куртурата, бита и езика е възможно взаимно обогатяване. Опитът, който натрупахме през тези години се стараем да използваме в Русия“, заяви председателят на организацията Регионална българска национално-културна автономия „Паисий Хилендарски“ Иван Абажер.", "date": "2017.10.07", "title": "България подготвя пускането на морска пътническа връзка между Новоросийск и Варна"}
{"url": "http://pik.bg/%D0%B2%D0%B0%D0%BA%D1%81%D0%B8%D0%BD%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%B0%D0%BD%D1%82%D1%80%D0%B0%D0%BA%D1%81-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BE%D0%B2%D1%86%D0%B5-%D0%B3%D0%BE%D0%B2%D0%B5%D0%B4%D0%B0-%D0%B8-%D0%BA%D0%BE%D0%BD%D0%B5-%D0%B2-%D1%81%D0%B5%D0%B2%D0%B5%D1%80%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news695669.html", "text": "Работна среща на Областния управител на Разград Гюнай Хюсмен с представители на институции, ангажирани със ситуацията след регистрирания случай на заболял с антракс в с. Трапище, констатира, че институциите в областта са си свършили коректно работата по казуса. Взето е решение да бъде изпратено предложение до Българската агенция по безопасност на храните (БАБХ) да бъде извършвана ежегодна ваксинация срещу антракс на всички овце, говеда и коне в Североизточна България. Това съобщиха от пресцентъра на Областната администрация. Разпоредено е засилване на контрола върху месодобивните, месопреработвателните и млекопреработвателните предприятия в региона. И хуманните, и ветеринарните лекари са били категорични, че във връзка с потвърдения случай на антракс при 45-годишен овцевъд от Трапище няма място за тревога сред населението, тъй като болестта в кожната й форма не се предава от човек на човек, а само от животно на човек. Болният мъж се лекува в МБАЛ-Разград, антибиотичният му курс завършва утре, в добро състояние е – съобщи директорът на болницата д-р Гечо Жеков. На пеницилинова профилактика и наблюдение за 14 дни са четиримата контактни – трима от семейството на болния и овчаря на стадото – съобщи директорът на РЗИ д-р Ася Генева. Д-р Росица Ангелова от ОДБХ-Разград е представила заповед на изпълнителния директор на БАБХ д-р Дамян Илиев, в която в 11 пункта се описват мерките и забраните, които предстои да се въведат на територията на село Трапище, община Лозница и област Разград. В селото вече е извършена ваксинация на 600-те овце от стадото на болния мъж, започнала е такава процедура и за останалите 1700 животни в селото. Предстои още дезинфекция на овцефермата, ще се вземат проби от фуража и почвата. Труповете на осемте умрели от заболяването животни се унищожават в екарисаж, стопаните от региона се призовават при първи симптоми на заболяването да информират ветеринарните власти. Наложена е забрана за придвижване на едри преживни животни, дребни преживни животни и еднокопитни животни към и от заразеното населено място. Разпоредено е още засилване на контрола върху месодобивните, месопреработвателните и млекопреработвателните предприятия в региона. Заповедта на БАБХ изисква още недопускане на нерегламентирана продажба на суровини и храни от животински произход и кожи в областта. Д-р Стойко Колев и д-р Никола Досев от Българския ветеринарен съюз ще изпратят предложение до БАБХ да бъде извършвана ежегодна ваксинация срещу антракс на всички овце, говеда и коне в Североизточна България, тъй като през последните години 90% от случаите на заболяването са в тази част на страната. В момента според нормативната база ваксинация се извършва в населени места, където е имало заболяване през последните 30 години, а с оглед последните случаи става ясно, че спорите остават в почвата за по-дълъг период. „Ваксините се произвеждат в България, ефективни са, струват стотинки, а разходите за труда на ветеринарите, които ги поставят са по 1 лев на животно“ – уточни д-р Колев. Такъв вид ваксинации са безплатни за фермерите, плащат се от държавата.", "date": "2017.10.07", "title": "Ваксинират срещу антракс на всички овце, говеда и коне в Североизточна България"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BB-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-news695730.html", "text": "Имам естетически проблем с това, което и двамата са казали - и Антон, и Валери Симеонов не са се изразили правилно, за да бъдат разбрани правилно. Да приемем, че са неуместни шеги. Но обвиненията, че има опит за унищожаване на свободата на словото чрез подби участия (аз ги възприемам като гафове). Това заяви пред \"Събуди се...\" депутатът от ГЕРБ Тома Биков по повод скандала, разразил се след реплика на съпартиеца му Антон Тодоров към тв водещия Виктор Николаев. Биков подчерта, че това не е бил \"планиран тест\" да се види дали журналистите \"ще се възпламенят\" или обществото ще застане зад това. \"За нас няма неудобни въпроси и тезите на Антон Тодоров са негови лични тези. Това беше казано в декларацията на ГЕРБ. Антон Тодоров през последните няколко седмици по повод и обсъждането на кандидатурата му за председател на Комисията по досиетата, бе подложен на сериозен натиск, включително и обиждан. Аз имам голяма търпимост към обиди, други имат малка търпимост и се изнервят. Към него имаше обиди на много ниско ниво. Аз не се впечатлявам от това, но има хора, които се впечатляват\", заяви Биков. \"Антон Тодоров не е заплашил Виктор, че ще го уволни от Нова телевизия. Той се опита да иронизира. Аз също не разбирам подобен тип шеги, но бих казал - това бе едно неудачно чувство за хумор. \"Държа да кажа - борбата за свободата на словото е преди всичко борба на самите журналисти. Това е отговорност и кауза на журналистите, казвам го като бивш журналист. Краят на свободата на словото не се обявява с края на едно интервю. Тя се усеща, когато хората заживеят в една несвобода... Пак казвам - политиците, говоря по принцип, са склонни (защото защитават интереса на своята идея) да ограничават свободата на словото. За да не бъде ограничена тя, отсреща трябва да има сериозен отпор. И когато казваме, че България е в дъното на свободата на словото, може би не трябва да се обвиняват само политиците, но и да се помисли журналистите и собствениците на издания какво са направили за това\", коментира Биков. Запитан защо премиерът не се е изказал по случая \"Тодоров- Николаев\", той отговори: \"Премиерът е лидер на ГЕРБ. Щом има позиция на ГЕРБ, тя е и позиция на премиера\". \"Класацията, че България е на дъното на свободата на словото, не съм наясно по каква методология се прави тази класация... Проблем на медиите има, но не мисля, че той започва и завършва с вчерашните интервюта на Антон Тодоров и Валери Симеонов. Цялата гилдия и общество са насочени към това \"да се отрежат главите\" на Антон Тодоров и Валери Симеонов. А проблемът изобщо не е в тях\", отбеляза Биков.", "date": "2017.10.07", "title": "ГОРЕЩА ТЕМА! Тома Биков с ексклузивен коментар: Никой не е заплашвал Виктор Николаев!"}
{"url": "http://pik.bg/%D1%80%D1%83%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8%D1%81%D0%BA%D0%B0-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-news695711.html", "text": "Руското правителство предложи увеличение на разходите за отбрана на страната с 179,6 млрд. рубли, съобщава Новая газета, цитирана от Фокус. Ако искането бъде удовлетворено, общият бюджет на министерството ще достигне сума над 3 трилиона рубли, което представлява 3,3% от БВП на страната. По-голямата част от сумата ще бъде насочена към въоръжените сили. Властите смятат също така да увеличат разходите, насочени към държавните медии с 3 млрд. рубли, като в същото време според проекта ще бъдат намалени социалните разходи с почти 50 млрд. рубли. Намалява се бюджета на болници и образователни институции.", "date": "2017.10.07", "title": "Руското правителство иска увеличение на разходите за отбрана"}
{"url": "http://pik.bg/21-%D0%B3%D0%BE%D0%B4%D0%B8%D1%88%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%81%D1%82%D0%B0%D0%BD%D0%B0-%D0%BC%D0%B8%D1%81-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news695751.html", "text": "21-годишната брюнетка Габриела Топалова е новата Мис Пловдив 2017. Красавицата грабна приза на впечатляваща церемония в елитен пловдивски клуб снощи.  Пловдивчанката е завършила Френската гимназия под тепетата,  а в момента учи в УНСС. Чарът на брюнетката е съчетан с перфектни мерки – 90, 63, 90 и височина 175 см, съобщава \"Трафик Нюз\".", "date": "2017.10.07", "title": "21-годишна красавица стана Мис Пловдив (СНИМКИ)"}
{"url": "http://pik.bg/%D0%B1%D1%81%D0%BF-%D1%80%D0%B0%D0%B7%D0%BA%D1%80%D0%B8-%D0%BD%D0%BE%D0%B2%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0%D1%82%D0%B0-%D0%B8-%D0%BF%D0%BE%D0%B8%D1%81%D0%BA%D0%B0-%D1%81%D0%B2%D0%B8%D0%BA%D0%B2%D0%B0%D0%BD%D0%B5-%D0%BD%D0%B0-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BD%D0%B0--news695773.html", "text": "БСП изнесе нова схема за шуробадажанащина за „Булгартрансгаз“, „Булгаргаз“, КЗК и Столична община и настоява за свикване на Изпълнителната комисия на ГЕРБ по случая в рамките на седмица, съобщава Фокус. Това стана на пресконференция. „Г-жа Юлия Ненкова, бивши заместник-кмет на Столична община, сега председател на КЗК, е наследена от Ралица Стоянова - заместник-кмет на общината и сестра на Стоян Стоянов, началник „Правен отдел“ в КЗК. От другата страна е Георгица Стоянова, член на КЗК, съпруга на Владимир Маринов от „Булгартрансгаз“, началник на „Правен отдел“, разясни народният представител Таско Ерменков. „Питам аз дали тази връзка не е една от причините за едно неприятно в България събитие, което се нарича процедура на Европейската комисия срещу България по делото „Булгартрансгаз“. Когато „Булгартрансгаз“ по вече изискванията на тази наказателна процедура срещу нас, Европеийската комисия настоява той да бъде приватизиран, да бъде пуснат на публична продажба някъде навън - нещо, което е чисто държавно. Всичко това започна срещу едно дело заведено срещу „Булгартрансгаз“ в българската Комисия за защита на конкуренцията и със становище на българската КЗК, че българското държавно предприятие „Булгартрансгаз“ е нарушило правилата, което даде основание на фирмата да ни осъжда в Европейскапа комисия\", коментира Ерменков. „Дали зад тези шуробаджанашки, роднински и партийни връзки не стоят проблеми, които са свързани с приватизация и на единственото печелишво българско държавно дружество в българската енергетика“, запита той. „За народни представители и техните роднини в бордовете, само ще ви спомена за връзката между Снежана Дукова, народен представител, късаща ризата си на трибуната на Народното събрание в защита на Делян Добрев и нейния син Илиян Дуков, който е член на Съвета на директорите \"Булгаргаз\". Само отваряме тази вратичка, за да потвърдим, че разполагаме с цялата информация“, каза Ерменков. Депутът призова от ГЕРБ да не уволняват бременни жени, а да се държат като мъже. Ерменков заяви, че в БСП има 100-ина сигнала от всички областни и повечето общински града за подобни схеми. \"Имаме схеми за хранилки в общински и държавни предприятия. Не ги слагаме на масата, не за нещо друго. Чакаме колегите от ГЕРБ да се освестят, да се съберат тази прословута Изпълнителна комисия\", каза той. Ерменков заяви, че БСП дава срок една седмица да свика комисията.", "date": "2017.10.07", "title": "БСП разкри нова схема за шуробаджанащината и поиска свикване на Изпълнителната комисия на ГЕРБ"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B5%D0%BB%D0%B8%D0%BA-%D0%BC%D0%B0%D1%87-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BB%D1%8A%D0%B2---%D0%B3%D1%80%D0%B8%D1%88%D0%BE-%D0%BF%D0%BE%D0%BB%D1%83%D0%B4%D1%8F-%D0%BD%D0%B0-%D0%BA%D0%BE%D1%80%D1%82%D0%B0-%D0%B2-%D0%BF%D0%B5%D0%BA%D0%B8%D0%BD-%D1%88%D0%B5%D0%B4%D1%8C%D0%BE%D0%B2%D1%8A%D1%80---%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BA%D0%B0%D0%B7-news695748.html", "text": "Уникален мач - Рафаел Надал победи Гришо Димитров с 2:1 сета в спортен-шедьовър! Забележителен полуфинал от АТП500 турнира в Пекин. Надал изигра ювелирен първи сет, след което поведе и във втория. В този миг - родният спортист запали корта, отказа да се предаде, направи страхотен обрат в частта. Така се стигна до решителен трети сет. 26 минути игра за само 3 гейма в началото на ключовата част, аванс за Рафа и прелом в сблъсъка. 6:3, 4:6, 6:1 за Рафаел в отделните части. Номер 1 в световната ранглиста в момента, пристигащ като победител от Откритото първенство на САЩ, 16-кратен носител на титли от Шлема - Рафаел Надал, иска и трофея в китайската столица.. Матадора е на 1 крачки от пореден триумф, а Григор също заслужава сериозни аплодисменти. Рафа и Гришо сътвориха нов епичен мач. В началото на тенис-сезона Надал надви във френетичен двубой Димитров с 6:3, 5:7, 7:6(5), 6:7(4), 6:4. Отново в полуфинал, но от Големия шлем, на кортовете в Мелбърн. Вече 9:1 успеха за Рафаел в срещите му с Григор. Триумфът на Гришо бе именно в Пекин. Преди една година българският ас разгроми Матадора с 6:2, 6:4, за да стигне до мач за титлата в надпреварата. В другия полуфинал този сезон сили ще премерят Ник Кирьос и Александър Зверев. Рафа досега в турнира надви с по 2:0 сета Джон Иснър и Карен Хачанов. Рафаел обаче изпита огромни затруднения в първата си среща от състезанието. 4:6, 7:6, 7:5 в двубой с Лука Пуй. А Гришо Димитров. Григор срази с 2:1 сета Дамир Джумхур и след това последва поезия на корта от осмия в ранглистата към момента. 2:0 сета в мач с Хуан Мартин дел Потро, уникален обрат от 2:5 до 7:5 гейма за Гришо във втория сет. И драматична битка с Роберто Баутиста Агут. 2:1 сета за Григор в 1/4-финалите и френетична защита на подаването му в началото на третата част на двубоя, момент, който позволи на Димитров да ликува в края на срещата. Сега хасковлията се изправи пред ново испанско препятствие. Този път опасността на корта за Григор бе възможно най-голямата и Гришо отпада от надпреварата. Преди сблъсъка известни сайтове за спортни прогнози даваха предимство на Рафа като фаворит, преценявайки, че възможността Григор да го победи е около 25%. Матадора е под пара, ето брилянтни отигравания на Рафаел в 1/4-финалите на турнира: Естествено и Хот Шот Димитров бе готов да подпали корта, доказвайки го с уникален тенис, също в предходната фаза на състезанието: Спектакълът започна: Бърз сервис-гейм в полза на Рафаел и 1:0 за испанеца в първата част. Григор отговори също с експресен гейм на 15 - 1:1. Аплодисменти от публиката за тенис-майсторите. Надал и Димитров са сред големите любимци на феновете на спорта в Пекин. Гейм на нула за Рафа - 2:1. Гришо още нямаше спечелена точка при сервис на Матадора. 3:1, пробив за Надал на 30, неприятна двойна грешка на Григор при 30:30 и последвал брейк. Още един сервис-гейм на нула за Рафаел - 4:1. Гейм на нула и за Димитров 4:2. Ключово подаване на Рафа - 15:0, 15:15 най-накрая точка за Гришо при сервис на Надал, 15:30 прекрасен ретур и изградена след това атака, 15:40, прецизна къса топка на Рафаел 30:40, дълго разиграване и 40:40, преднина за Матадора и гейм за Надал. 5:2 Григор пропусна 2 възможности за пробив и сервира за оставане в сета. Отново гейм на нула, този път за Димитров 5:3. Сервис-гейм на Надал на 15 и 6:3. Уникална игра на Матадора! Световният номер 1 повежда в сетовете. Григор показа много силна игра, успя да стигне и до 2 възможности за брейк, но Рафа бе безкомпромисен в първата част на сблъсъка. Вторият сет стартира по тежък начин за Гришо. Пробив за Надал на нула. Последва оспорван сервис-гейм на Рафаел. Няколко трикови отигравания на Григор, а Рафа удържа подаването си и поведе с 2:0 гейма. Зададе се маратонски гейм, Димитров отрази поредица от възможности за пробив и остана в мача - 1:2. Рафа на сервис - 0:15, 0:30, 15:30, 30:30, страхотно разиграване 30:40, топка в аут на Гришо 40:40, преднина за Надал, гейм 3:1. Сервис-гейм на 15 за Григор, родният тенисист отказва да се предаде 2:3. Рафа подава - 15:0 нерви от страна на Гришо, 15:15, 15:30, 30:30, 30:40, ретур в аут 40:40, отново шанс за брейк пред Димитров, невероятно разиграване и равенство, поредна точка за пробив пред Григор, да - брейкът е факт 3:3. Срещу Матадора, срещу един от най-великите спортисти в историята на спорта, Гришо не развява бялото знаме, напротив, бърз сервис-гейм за Димитров. Григор повежда във втория сет 4:3. Отново проблеми за Рафа на сервис - 0:15, много оспорвано разиграване и 15:15 - Надал се измъкна от сложна ситуация, 30:15, 40:15, гейм за Рафаел - 4:4. Всеки гейм е от огромно значение. Гришо забива пирон в полето на опонента си 15:0, ас и 30:0, грешка на Рафа 40:0, още една директна точка от сервис и гейм на нула - 5:4. Надал сервира за оставане в сета - 0:15, 15:15, 30:15, 30:30, възможност за пробив - сетбол, ретур в мрежата равенство, сервис на линията и преднина за Матадора, страхотен ретур и равенство, преднина за Надал, отново равенство, топка в аут на Рафа - още един сетбол, да - Гришо пробива. 6:4 за Димитров, спортен-спектакъл. Решителен трети сет! 16-кратен шампион в Шлема, Краля на клея, номер 1 в тенис ранглистата, Матадора, непримиримият боец на корта - Рафаел Надал, е притиснат до стената в Пекин от българския суперталант Григор Димитров. Третият сет започна с гейм-шедьовър. Маратонска битка, Димитров отрази 3 възможности за брейк, но при четвъртата не сполучи и Рафа осъществи пробив. Играчите имаха нужда от почивка след жестоката битка в гейма, Рафаел дори седна на пейката си за отдих. Макар предвидена почивка да няма след гейм номер 1 в частта. Уникален тенис. Надал на линията за начален удар - 0:15 мрежата помогна на Гришо, 0:30, 15:30, 30:30, 30:40 възможност за брейк, равенство, преднина за Рафа, страхотен уинър на Димитров  ново равенство, отново аванс за Надал топка на линията. Гейм за Надал, испанецът затвърждава пробива - 2:0 в решителната трета част. Фантастично разиграване - 15:0 за Гришо, Димитров няма право да допуска втори пореден брейк, 30:0 много тежък удар на Григор, 30:15, 30:30, важна точка 40:30, 40:40, шанс за брейк пред Рафа, френетична точка равенство, преднина за Гришо, ново равенство, аванс за Надал, кинжален форхенд на Димитров равенство, точка за пробив, брейкът е факт! В една от ситуациите Рафа спечели ключова точка след видео повторение. 26 минути игра за 3 гейма в началото на третия сет. Маратонска битка и 3:0 за Рафаел Надал в частта. Какъв момент, след като Григор осъществи невероятен обрат в сет номер 2, Рафа печели 3 поредни оспорвани гейма. Още един гейм за Надал 4:0. Бърз сервис-гейм и за Гришо - 1:4. Рафа сервира - 0:15, 0:30, 0:40, 15:40 фантастичен тенис и от двамата, 30:40, 40:40, преднина за Надал, Рафаел удържа подаването си 5:1. Пробив - 6:1 Матадора е на финал, а Димитров показа възхитителен тенис и отпада с гордо вдигната глава.", "date": "2017.10.07", "title": "ИЗВЪНРЕДНО! Велик мач! Български лъв - Гришо полудя на корта в Пекин! Шедьовър - Димитров каза \"НЕ\" срещу световния номер 1, но... (ВИДЕО/ОБНОВЕНА)"}
{"url": "http://pik.bg/%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%8F%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%BF%D0%BE%D0%BB%D1%88%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news695753.html", "text": "Постоянният представител на Полша в Европейския съюз Ярослав Старчик е подал оставка, съобщава Politico, цитиран от Фокус. Според местни медии от полското Външно министерство са поискали от Старчик да подаде оставка, след като са открити доказателства, че е сътрудничил на бившия комунистически режим в страната. Самият Старчик е посочил, че се оттегля по  „лични причини“. Той зае поста на постоянен представител на страната си в Брюксел през февруари 2016 г. Преди това бе посланик на страната в Швейцария и началник на отдел „Европейски въпроси“ към Министерството на външните работи на Полша", "date": "2017.10.07", "title": "Постоянният представител на Полша в Европейския съюз подаде оставка"}
{"url": "http://pik.bg/4-%D1%81%D0%B8%D0%B3%D1%83%D1%80%D0%BD%D0%B8-%D0%B7%D0%BD%D0%B0%D0%BA%D0%B0-%D1%87%D0%B5-%D1%81%D1%82%D0%B5-%D0%BB%D1%83%D0%B4%D0%B0-%D0%BF%D0%BE-%D0%BD%D0%B5%D0%B3%D0%BE-news695754.html", "text": "Всички знаем, че понякога \"Не\" означава \"Да\", но в други случаи \"Не\" може да означава \"Не\" или дори \"Може би\". Жените могат да объркат всеки мъж. Но за да ни разберете правилно, трябва да обръщате повече внимание на невербални знаци, които издават истинските ни намерения. Ето 4 неща, които показват, че имаме интерес към един мъж и определено си падаме по него. Зрителният контакт влияе на производството на окситоцин. Този хормон ни помага да се чувстваме свързани с един човек, съобщава \"Ай Уомън\". Това е причината винаги да се опитваме да имаме зрителен контакт с някого, когото харесваме. Когато видим мъж, по когото си падаме, зениците ни се увеличават. Освен това, ако имаме симпатии към някого, когато погледите ни съвпаднат, често свенливо отместваме поглед. Това не бихме направили с човек, когото не харесваме. Стегнатите крака и кръстосаните глезени са знак за недоверие или дори пренебрежение. Когато се чувстваме комфортно в компанията на един мъж и сме заинтригувани от него, глезените ни никога не са кръстосани. За да направим впечатление на един мъж, стоим изправени, изпъчвайки гърдите си и прибирайки корема си. Обърнете внимание на позата или жестовете ни. Например, вие пипате косата си и тя прави същото след 1 минута, вие се подпирате на брадичката си, тя ви следва. Имитацията става инстинктивно и означава, че се опитваме да ви разберем по-добре и да намерим нещо общо.", "date": "2017.10.07", "title": "4 сигурни знака, че сте луда по него"}
{"url": "http://pik.bg/%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D0%B8%D1%8F-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%BC%D0%B0%D1%88%D0%B8%D0%BD%D0%B0%D1%86%D0%B8%D0%B8-news695758.html", "text": "Премиерът на Исландия Бярни Бенедиктсон опроверга обвиненията, че е продал дяловете си във водещата банка „Глитнир“ часове преди финансовия крах в страната от 6 октомври 2008 г., пише Reykjavik Grapevine, цитирани от Фокус. Бенедиктсон продал дяловете си, което само по себе си не е нелегално, но предвид точното време на сделката, разкрито в изтекла в местните медии информация, е възможно той да е имал вътрешна информация, която не е била известна на никого. Премиерът отхвърли обвиненията, че е търгувал с вътрешна информация, сочейки, че нестабилното състояние на банките в Исландия е било публична тайна в месеците преди финансовия крах. Бенедиктсон посочи, че заедно с бившия председател на парламентарната фракция на Независимата партия Илуги Гунарсон са се срещнали с редица финансови специалисти. Бенедиктсон също така посочи, че не е продал активите си на 6 октомври, а е дал заповед за това още на 2 октомври, като сделката е трябвало да бъде обработена за 2-3 работни дни преди да бъде валидирана. Министър-председателят заяви, че е имал намерения да прекъсне връзките си с финансовия свят още тогава с цел да се фокусира върху политическата си  кариера. „Всичко това се случи преди банковия крах. Няма въпроси за бизнеса ми. Никога не съм бил обвиняван от други, освен от журналисти и политически опоненти“, коментира Бенедиктсон.", "date": "2017.10.07", "title": "Обвинения срещу премиера на Исландия за финансови машинации"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-%D0%BA%D0%BC%D0%B5%D1%82%D1%83%D0%B2%D0%B0%D0%BB-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE-%D0%B2-%D1%81%D0%B5%D0%BB%D0%BE-%D0%B3%D0%B0%D0%BB%D0%B8%D1%87%D0%B5-%D0%BE%D1%81%D0%B5%D0%BC-%D0%BC%D0%B5%D1%81%D0%B5%D1%86%D0%B0-news695757.html", "text": "Най-малко осем месеца нелегално е кметувал в село Галиче скандалният подсъдим Ценко Чоков, съобщава Конкурент. Доскорошният кмет на село Галиче е в затвора по обвинение, че е тартор на банда рекетьори, но въпреки това остана на поста си като кмет повече от година. Чоков не само че е получавал заплата, докато бе разследван и задържан, но бе повишен за председател на комисията по земите в Галиче с пълно съгласие на общинските съветници. Така продължи да разписва документи и от затвора, докато се водеше първо в платен, а след това в неплатен отпуск по болест. През май Общинската избирателна комисия се позова на правото на Чоков да ползва неплатен отпуск и остави скандалния кмет на поста му. Четири месеца след това върховните магистрати наредиха Чоков да бъде отстранен незабавно от поста. Решението на ВАС е окончателно. На практика това решение потвърждава постановлението на административния съд във Враца от юни тази година. Тогава врачанският съд изказа категоричното си становище, че правомощията на Ценко Чоков като кмет на село Галиче трябва да бъдат прекратени. Съдът постанови, че решението на ОИК в Бяла Слатина, да остави на поста Чоков е незаконосъобразно, и го отмени. Основната причина, посочена от съда за предсрочно прекратяване на правомощията на кмета, е, че Чоков незаконосъобразно е ползвал неплатен отпуск. След това в съда бе пратена касационна жалба от Чоков срещу решението, с което съдът отменя като незаконосъобразно решението на ОИК в Бяла Слатина. В нея е застъпено становище, че решението на врачанския административен съд е неправилно и е отправено искане към върховните магистрати да го отменят. Вместо него трябваше да постановят друго, с което да потвърдят решението на общинската избирателна комисия, която остави на поста Чоков. В писмен отговор от ОИК в Бяла Слатина, споделиха изцяло мотивите в касационната жалба. Делото бе изпратено по компетентност на Върховния административен съд за разглеждане и произнасяне. Решението на върховните магистрати се позовава на факта, че пряко избраните от електората длъжностни лица имат право на платен, но не и на неплатен отпуск. В последните над 8 месеца Ценко Чоков се води на работа, но всъщност е в ареста. Постановлението на ВАС е окончателно и не подлежи на обжалване. Вече бившият кмет на Галиче Ценко Чоков е в ареста от края на май миналата година и срещу него е в ход наказателен процес в специализирания съд. Той е обвинен като ръководител на банда за рекет, лихварство, побоища и палежи. След като стана ясно, че Чоков е заемал противозаконно поста си, започна и проверка на делата му, вършени от килията в Софийския затвор. Според местни жители Чоков е разписвал документи, докато е бил нелегален кмет, и сега те ще трябва да бъдат анулирани. Очаква се и пълен одит на кметството в Галиче, за да се установи каква част от дейността на кмета е била нерегламентирана и дали има злоупотреба със служебно положение.", "date": "2017.10.07", "title": "Скандално! Ценко Чоков кметувал нелегално в село Галиче осем месеца"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B7%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D0%BF%D0%B5%D1%82%D1%80%D0%BE%D0%B2-%D1%81-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%B8-news695734.html", "text": "Здравният министър проф. Николай Петров заяви, че към момента не се предвижда вариант болницата във Враца да бъде затворена. Напрежението около лечебното заведение ескалира през седмицата, след като като лекари, сестри и граждани излязоха на протести в северозападния град с призив да не се стига до затваряне на лечебното заведение въпреки натрупаните дългове. „Вариант със затваряне на болницата не се предвижда – каза министър Петров в ефира на предаването „Тази събота“ по Би Ти Ви. -  Търсим решение, включително имахме среща с кметовете, областните управители. Почти ежедневно разговаряме с директора на болницата. От ръководството на министерството решихме да отпуснем средства, но ще трябва да се поеме на ръчно управление тази болница, както направихме с Ловеч“. Общинският съвет във Враца вече даде отсрочка от година за изплащане на дълга на здравното заведение от половин милион лева. Проф. Николай Петров изрази надежда, че ще бъде търсена отговорност за лошото управление на МБАЛ-Враца, но подчерта, че и там и другаде „години наред са се надували едни балони, които започват да се пукат“. „Нали не си представяте, че за 4 месеца, откакто е това правителство, са се натрупали 20 млн.?”, риторично попита министърът. Той разкри, че дълговете на болниците към момента са за над 500 милиона лева, а 4-5 от лечебните заведения са в особено лошо състояние. „Най-проблематични са болниците в Бургас, в Стара Загора е много критично положението, Видин и Враца“, обясни здравният министър. Проф. Петров посочи няколко причини, поради които болниците задлъжняват извън злоупотребите, които в последно време са били намалени – лечебните заведения нямат право да връщат пациенти, а надлимитната дейност не се плаща, не е малък броят на неосигурените, стойността на клиничните пътеки не е променяна от 2006 г. („Ако средната заплата тогава е била 600 лв., сега е 8-900 лв., но приходът е същият”). Така в крайна сметка не остават пари за нищо. Сред  „най-деликатните места в здравеопазването” министърът посочи спешната помощ. „Системата е претоварена, обслужва страшно много пациенти, страшно много обаждания, включително и такива, които не са от спешен характер – коментира ситуацията в спешната помощ министър Петров. - Все още не са кой знае какви заплатите там, средата, апаратурата и транспортните средства – всичко това е зле. Не е достатъчен броят на екипите”. Министърът изрази убеденост, че с подобряване на средата и вдигане на заплатите работата в „Спешна помощ” ще стане по-атрактивна. Във връзка с починалия между няколко болници мъж в София той сподели, че се е почувствал неприятно от писмото на вдовицата на Спас Добрев и е поел пред нея ангажимента за коректна проверка, санкции и мерки с цел това да не се повтори. Във връзка с уволнения екип на „Пирогов”, проф. Петров каза, че като директор на ВМА за подобна ситуация се е разделял със свои подчинени даже без да е имало официална жалба. По отношение на бюрокрацията в здравеопазването, той анонсира, че през първото полугодие на следващата година у нас може да започне да действа здравната карта. Тя ще представлява пластика, чрез която джипита, специалисти и фармацевти ще имат достъп до информация за всеки пациент – напр. в аптеката веднага ще става ясно какъв медикамент е изписан. Картата ще е безплатна. Министър Петров потвърди, и че във ведомството му се работи по идеята „Данък вредни храни“.", "date": "2017.10.07", "title": "НАПРЕЖЕНИЕ! Здравният министър проф. Николай Петров с нови разкрития за скандала във Враца и дълговете на болниците"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BE%D1%82%D1%80%D1%8F%D0%B4-%D0%BE%D1%82-60-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%BD%D0%B0%D0%B5%D0%BC%D0%BD%D0%B8%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B5-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD-%D0%BA%D1%80%D0%B0%D0%B9-%D0%B4%D0%B5%D0%B9%D1%80-%D0%B5%D0%B7-news695747.html", "text": "Прессекретарят на министерството на отбраната на Русия генерал-майор Игор Конашенков съобщи, че руската авиация е ликвидирала в Сирия, южно от град Деир ез-Зор отряд от чуждестранни наемници, наброяващ повече от 60 души с терористи от египетски, тунизийски, египетски и централноазиатски произход, предаде РИА Новости, цитирани от Фокус. „Южно от Деир ез-Зор в долината на Ефрат при въздушен удар бе ликвидиран отряд от чуждестранни наемници, наброяващ повече от 60 души с произход от ОНД, Тунис и Египет. Също така са унищожени 12 джипа с едрокалибрено въоръжение“, посочи генерал-майор Конешенков.", "date": "2017.10.07", "title": "Операция! Отряд от 60 чуждестранни наемници на „Ислямска държава“ е ликвидиран край Дейр ез-Зор"}
{"url": "http://pik.bg/%D0%BF%D1%83%D1%82%D0%B8%D0%BD-%D1%81%D1%82%D0%B0%D0%B2%D0%B0-%D0%BD%D0%B0-65-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BC%D0%B0%D1%80%D0%BA%D0%B0-%D0%BF%D1%83%D1%81%D0%BD%D0%B0-%D0%B7%D0%B0-%D1%8E%D0%B1%D0%B8%D0%BB%D1%8F%D1%80%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-putin-style-%D1%81%D0%BD%D0%B8%D0%BC%D0%BA%D0%B0-news695766.html", "text": "Британският бранд Matchless пусна за юбилея на Владимир Путин колекция, която според дизайнерите отразява стила и характера на руския президент. Модната линия ще бъде представена през януари 2018 г. в Лондон, но дизайнерите вече представиха Putin Jacket - в чест на 65-годишния рожден ден на Владимир Путин, който той празнува днес, 7 октомври. Коженото яке има скромната цена от 1700 долара. Скъпата дреха може да издържи на 40-градусов студ благодарение на особената обработка на материала. На ръкава е изобразен номер «6595» - това е дължината на Русия в километри от най-западната до най-източната точка на страната. Според дизайнерите Putin Jacket идеално подхожда да бъде пресечена страната на мотоциклет, съобщава \"Блокнот.ру\". Управляващият директор на Matchless Мануел Маленоти отбелязва, че политикът често е ставал вдъхновение за дизайнерите. Например, фактът, че за своите 65 години той е в отлична форма, играе хокей, тренира джудо, плува, язди коне. \"Смятаме президента на Русия  Владимир Путин за съвременен супергерой и го уважаваме заради силния характер, мъжествения имидж, чувството за хумор и невъзмутимостта - качества, които той проявява като световен лидер\", заявява Маленоти. В колекцията ще влизат кожено яке, пухено яке и палто в различни размери.", "date": "2017.10.07", "title": "Путин става на 65! Британска марка пусна за юбиляра колекция Putin Style (СНИМКА)"}
{"url": "http://pik.bg/%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%B1%D0%B5%D0%B6%D0%B0%D0%BD%D0%B5%D1%86-%D0%BD%D0%B0%D0%BF%D0%B0%D0%B4%D0%BD%D0%B0%D0%BB-%D1%81-%D0%BD%D0%BE%D0%B6-%D0%B4%D1%80%D1%83%D0%B3%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-news695819.html", "text": "Бежанец на 38 години от Шри Ланка бе застрелян и убит от швейцарската полиция, след като нападна други двама търсещи убежище, предава Ройтерс, цитиран от Фокус. Полицията в градчето Брисаго, което се намира в кантона Тицино заяви, че е била извикана в бежански център по сигнал за насилие. Полицаите са ескортирали двама бежанци в сградата, където те са били нападнати от трети с нож. „За да гарантират сигурността на всички присъстващи, от кантонната полиция са застреляли и ранили агресора“, заявиха властите. По-късно мъжът е починал от раните си.", "date": "2017.10.07", "title": "Швейцарската полиция застреля бежанец, нападнал с нож други мигранти "}
{"url": "http://pik.bg/%D0%B3%D1%80%D0%B8%D1%88%D0%BE-%D1%81-%D0%BA%D0%BB%D1%8E%D1%87%D0%BE%D0%B2%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-news695821.html", "text": "Родният тенис ас Гришо Димитров призна, че е имал сериозни проблеми да свикне с изключително замърсения въздух в Пекин по време на турнира от сериите АТР 500 в китайската столица. По-рано днес Григор загуби от световния номер 1 Рафаел Надал с 1:2 сета в полуфиналите на надпреварата. \"Когато идваш от Европа, първите три дни са най-тежки. Но какво можеш да направиш? Като се замислиш, няма какво да направиш. Чувството за всички през първите три дни е ужасно, имах главоболие и кашлица. Първият ми двубой бе тест да видя как ще се справя с условията\", коментира Гришо. На старта на турнира Димитров победи трудно с 2:1 сета Дамир Джумхур. В момента Китай води \"война с мръсния въздух\". В страната са решени да подобрят качеството на въздуха в Пекин и другите големи градове, които често потъват в тежък смог.", "date": "2017.10.07", "title": "Гришо с ключова изповед!"}
{"url": "http://pik.bg/%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%BE%D1%82%D0%BB%D0%B0%D0%B3%D0%B0-%D0%BB%D0%B8-%D1%81%D0%B5-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B1%D0%BE%D1%80%D0%B8%D1%81%D0%BE%D0%B2---%D1%80%D0%B0%D0%B4%D0%B5%D0%B2-news695783.html", "text": "Конкуренцията между президентa Румен Радев и премиерa Бойко Борисов ще продължи. Това прогнозира пред „Фокус“ политологът Първан Симеонов. Той определи отношенията между двамата като Втора камара на политическия живот у нас, докато за останалите политици е отредена ролята на „беквокали“. „В близките седмици и месеци би трябвало да има известно отлагане на напрежението. Още повече, че така наречените беквокали малко намалиха децибелите: Цветан Цветанов се извини, а пък Антон Тодоров беше тежко дискредитиран. Но в дългосрочен план конкуренцията между Борисов и Радев ще остане, дори и отношенията между тях да са топли. Това, което може да се каже със сигурност от днешна гледка точка е, че и президент, и премиер ще се опитат да намалят напрежението, което се създаде. Борисов в случая, осъзнавайки конкуренцията с Радев и че той е опасен за него, ще се опита да поддържа добрите отношения там“, коментира Първан Симеонов. Той уточни, че и президентът, и премиерът се намират в една и съща геополитическа позиция – балансирана, която се харесва на гражданите.", "date": "2017.10.07", "title": "Първан Симеонов коментира: Отлага ли се напрежението Борисов - Радев "}
{"url": "http://pik.bg/%D0%BC%D0%B0%D0%BB%D0%BA%D0%BE-%D1%81%D0%BD%D1%8F%D0%B3-%D0%B8-%D1%81%D0%B5-%D0%BF%D0%BE%D1%87%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BC%D0%B5%D0%BB%D0%B5%D1%82%D0%B0-%D0%BD%D0%B0-%D1%82%D1%80%D0%B0%D0%BA%D0%B8%D1%8F---%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D1%81%D1%82%D0%B0%D0%BD%D0%B0-%D1%81%D1%82%D1%80%D0%B0%D1%88%D0%BD%D0%BE-news695805.html", "text": "През днешния ден в участъка при 66-ти километър на автомагистрала „Тракия“ са станали четири пътнотранспортни произшествия като при едното от тях е пострадала и жена, която е транспортирана с травми и наранявания в болница. Това съобщи за Фокус говорителят на ОД на МВР Мирослав Стоянов. Той апелира към водачите да шофират с повишено внимание и разумна скорост предвид метеорологичните условия в региона. „Особено внимателни трябва да бъдат шофьорите при движение по автомагистрала „Тракия“ в района на 66-ти километър в платното по посока за София. Поради конструктивните особености на трасето там при обилен валеж от дъжд се събира вода и при движение с висока скорост се получава ефектът аквапланинг“, коментира Стоянов. Той допълни, че трябва да се шофира разумно и с технически изправни автомобили.", "date": "2017.10.07", "title": "МАЛКО СНЯГ И СЕ ПОЧНА! Четири мелета на \"Тракия\" - по пътищата стана страшно "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D1%87%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D1%8F%D0%B2%D0%BD%D0%BE-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0-%D0%B5%D0%B4%D0%B8%D0%BD-%D1%82%D0%B8%D0%BF-news695827.html", "text": "До края на годината ще стартира модернизацията и ремонтът на старите ни бойни самолети МиГ-29, съобщи в предаването \"Ексклузивно\" по телевизия Европа министърът на отбраната Красимир Каракачанов. Този процес ще върви успоредно с преговорите по закупуване на нов изтребител. „Основно тук трябва да се ремонтират. Разбира се, ако се наложи да се внасят резервни части и двигатели ще бъдат внесени от Русия, от самия производител, разбира се. Тук тънкостта е в това, че моето желание и намерение е в тази сделка по ремонта и модернизацията на МиГ-овете да няма посредници. Директно министерството на отбраната с фирмата производител”, каза Красимир Каракачанов. Освен това България ще се стреми към максимално дълго разсрочване на плащанията за новите бойни самолети за най-малко от 10 години. „Знам със сигурност, че поне един от тримата участници до сега в конкурс имат подобна готовност и са я заявили. Не е коректно да се говори с имена, но един от тримата участници е заявил, че не е проблем новите условия, които са поставени за по-дълъг период на плащане. Това е добра предпоставка и това, както се казва, би стимулирало и останалите участници да правят по изгодни предложения”, допълни още той. Министърът на отбраната коментира и обвиненията на Антон Тодоров от ПГ на ГЕРБ срещу президента, че е лобирал в полза на един от изтребителите. „Честно казано не вярвам, в този смисъл, в който се влага в нещата. Но че изразяваше и изразява явно своите предпочетания като държавен глава, е факт. Издава предпочетание за един от трите варианта, за които се преговаря”, каза още Каракачанов. Красимир Каракачанов определи като опит за печелене на дивиденти, атаките на БСП срещу ГЕРБ и обвиненията за роднински назначения. „Аз разбирам желанието на БСП да атакува най-голямата партия в бъглария и това е практика на опозицията, но в края на крайщата ако те кажат че при тях практиката е била по-различна аз мога да потвърдя, че не е така, но попринцип такова нещо аз мисля, че трябва да се избягва. Семейство в политиката не е добър знак за обществото”, заяви още министърът. Увеличение на заплатите на военните от 2018 година ще има, увери Каракачанов. „Надявам се да стигнем до разумна сума, каза още той. В момента в армията ни недостигат близо 5000 военнослужещи.", "date": "2017.10.07", "title": "ИЗВЪНРЕДНО В ПИК! Красимир Каракачанов разкри, че президентът Радев \"явно предпочита един тип самолети\""}
{"url": "http://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news695815.html", "text": "Помощник треньорът в ЦСКА Стефан Генов разкри, че отборът има възможност да заиграе с двама нападатели. Досега през сезона \"червените\" разчитат на схема с един изявен централен нападател. От \"Армията\" обаче не изключват тактически изненади. \"В зависимост от развоя на двубоите имаме готовност да играем с двама централни нападатели. Именно в контролите опитваме различни варианти. Меркадо беше ляв бек принудително. Доколкото е възможно се справя и на тази позиция, макар да не е неговата. Той има синхрон с Кулма. Що се отнася до дисциплината на Густаво Кулма - щом е в отбора, значи се е променил\", заяви Генов след проверката на \"червените\" с Монтана. ЦСКА победи с 3:1. \"Изключително добро включване на Антов в контролата. Момчето тренира с нас, много добре се представя в двустранните игри и в тренировъчния процес, нека така да продължава. Барт пък е доказан футболист с опит, рутина, интелект - изключителен играч. На Лое му трябва още малко кондиционна подготовка, дълго не е имал официални мачове. Ще му се даде време, но вече навлиза във форма и това е очевидно\", коментира още Стефан Генов. Към момента ЦСКА е на второ място в класирането на шампионата. Не е изключено в скоро време Фернандо Каранга и Кевин Кубемба да се появят заедно на терена за \"армейците\". Както е известно те са водещите тарани в селекцията на \"червените\" като треньорът Стамен Белчев се изказва ласкаво и за двамата. А на \"Армията\" са готови да преминат към тактическа мини-революция в името на повече точки за клуба.", "date": "2017.10.07", "title": "Революция на \"Армията\"!? \"Червените\"..."}
