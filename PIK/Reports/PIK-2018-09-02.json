{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D0%B5%D1%82%D1%8A%D1%80-%D1%81%D1%82%D0%BE%D1%8F%D0%BD%D0%BE%D0%B2-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0-%D0%BD%D0%B0-%D0%B4%D0%B6%D0%B0%D0%B7-%D1%81%D0%BD%D0%B8%D0%BC%D0%BA%D0%B0-news777581.html", "text": "Експрезидент Петър Стоянов се оказа почитател на джаз музиката. Бившият държавен глава бе сред ВИП гостите на безплатния джаз фестивал в Банско, където се забавляваше в близост до сцената в компанията на свои приятели. Политикът умишлено съчетал почивката си във възрожденския град с музикалното мероприятие, защото отдавна искал да слуша на живо една от любимите си джаз банди – британците „Мат Бианко“. Банско е сред любимите дестинации за отдих на властта, като някои от родните политици като Росен Плевнелиев разполагат дори с имоти в околността. Петър Стоянов обаче за момента нямал такъв и нощувал в един от 4-звездните хотелски комплекси в града. Сподели:", "date": "2018.09.02", "title": "ЕКСКЛУЗИВНО В ПИК! Петър Стоянов купонясва на джаз (СНИМКА)"}
{"url": "https://pik.bg/%D0%B8%D1%80%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D1%80%D1%85%D0%BE%D0%B2%D0%B5%D0%BD-%D0%BB%D0%B8%D0%B4%D0%B5%D1%80-%D0%BC%D0%B0%D0%BB%D0%BA%D0%BE-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5-%D0%B4%D0%B0-%D0%B8%D0%BC%D0%B0-%D0%B2%D0%BE%D0%B9%D0%BD%D0%B0-news777879.html", "text": "Иранският върховен лидер аятолах Али Хаменей заяви днес, че е малко вероятно да има война, но призова иранските въоръжени сили да повишат способностите си за отбрана, предаде Ройтерс. Вчера Иран обяви намерения да повиши капацитета си в областта на балистичните и крилатите ракети и да придобие съвременни изтребители и подводници, за да подобри отбраната си. Това стана на фона на засиленото напрежение със САЩ, след като Вашингтон се оттегли от споразумението за иранската ядрена програма, отбелязва Ройтерс. \"Аятолах Хаменей подчерта, че, въз основа на политическите оценки, няма вероятност да има война, но добави, че въоръжените сили трябва да бъдат бдителни и да повишат способностите на личния си състав и техника\", гласи съобщение на официалната му страница. Иранският върховен лидер е казал това пред командването на противовъздушната отбрана на страната. В петък Иран отхвърли призив на Франция да преговаря по бъдещите си планове в ядрената сфера, своя арсенал от балистични ракети и ролята си във войните в Сирия и Йемен. Миналия месец иранският президент Хасан Рохани заяви, че военната мощ на страната е онова, което спира САЩ да я нападнат. Сподели:", "date": "2018.09.02", "title": "Иранският върховен лидер: Малко вероятно е да има война"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D0%BF%D1%80%D0%B8%D0%B7%D0%BE%D0%B2%D0%B0-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D1%82-%D0%BE%D0%B3%D1%8A%D0%BD%D1%8F-news777863.html", "text": "Най-дълго служилият командващ силите на НАТО в Афганистан - американския генерал Джон Никълсън, сдаде днес поста в Кабул с маслинова клонка към талибаните: На талибаните казвам: „Не е нужно да продължавате да избивате сънародниците си - авганистанци и мюсюлмани като вас. Сега е време за мир. Целият свят ви зове да приемете предложението за прекратяване на огъня и да започнат мирни преговори“ След 2 години и 3 месеца на поста десантчикът Никълсън предаде командването на мисията на НАТО в Афганистан на генерала от спецчастите Скот Милър, който има нелеката задача да изпълнява новата стратегия на президента Доналд Тръмп за прекратяване на вече 17-годишната война с талибаните. Тя предвижда увеличаване на натиска върху тях с интензивни въздушни удари, но засега няма индикации дори за частичен успех. Сподели:", "date": "2018.09.02", "title": "Американски генерал призова талибаните в Афганистан да прекратят огъня"}
{"url": "https://pik.bg/%D1%8F%D0%BF%D0%BE%D0%BD%D1%86%D0%B8%D1%82%D0%B5-%D0%B8%D0%B7%D0%BC%D0%B8%D1%81%D0%BB%D0%B8%D1%85%D0%B0-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D1%8A%D1%82%D1%83%D0%B2%D0%B0-%D0%B1%D0%B5%D0%B7-%D0%B1%D0%B0%D0%B3%D0%B0%D0%B6-news777866.html", "text": "Японският предприемач Шимпеи Уатанабе организирал съобществото Locarry, в рамките на което пътешествениците може да заемат необходимите им вещи от местни жители. Lonely Planet цитира думите на мъжа: „Идеята ми хрумна, когато пътешествах из Китай. Наложими се да влача със себе си огромен куфар с костюми и други дрехи за работа. Моите приятели ми казаха, че не е имало нужда, защото щели да ми дадат всичко, което ми потрябва“. Уатанабе анализирал приложенията и сайтовете, които предлагат даване под наем и продаване на вещи втора ръка. Като резултат се родило приложението Locarry – то позволява на пътешествениците на заемат дрехи, костюми, хавлии, спортни стоки, бинокли и палатки, предава Профит. Собствениците на вещите публикуват списък от предмети, които могат да дадат под наем. Задължително е да ги опишат и снимат. Така потребителят може да филтрира търсенето по размер и телосложение. Желаещите да се възползват от предметите просто изпращат заявка. В момента услугата работи в Япония, САЩ, Канада, Сингапур, Виетнам, Тайланд, Хонконг и Тайван. Сподели:", "date": "2018.09.02", "title": "Японците измислиха как да се пътува без багаж"}
{"url": "https://pik.bg/%D1%82%D0%B5%D1%88%D0%B8%D0%BC-%D0%BC%D1%8A%D0%BA%D0%B0%D1%82%D0%B0-%D1%81-%D0%B3%D1%80%D0%BE%D0%B7%D0%B4%D0%BE%D0%B2%D0%B0-%D0%B8-%D1%81%D0%BB%D0%B8%D0%B2%D0%BE%D0%B2%D0%B0-news777896.html", "text": "Чудесен летен ден. Крача по луксозните плочки на най-красивия площад на страната. И от нищото пред мен застава чаровна млада дама с микрофон в ръката от популярна телевизия. Явно е видяла нещо в „узрялата ми физиономия“. Задава въпрос: „Извинете, вие ползвате ли наркотици?“... Щях да си загубя чехъла, но реших да се пошегувам с това Божие създание. - Да - отговорих. И започвам: - Използвам домашна гроздова, сливова, плодова, троянска сливова, кайлъшка гроздова, дюлева, карнобатска, пещерска, кортенска и всички шотландки, ирландки, френски коняци и др. превъзходни напитки. Вина от юг, изток, запад и всички краища на Земята. Няма по-добър наркотик от пиенето с приятели и забравата за нерадостното ни положение. Мъката е, че управниците са доволни от наркотичната зависимост от цялото население, което, вместо да ги изрине, потъва в зависимост от различна дрога. Сподели:", "date": "2018.09.02", "title": "Тешим мъката с гроздова и сливова"}
{"url": "https://pik.bg/%D0%B2-%D1%80%D1%83%D1%81%D0%B5-%D1%82%D1%80%D1%8A%D0%B3%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BE%D0%B1%D1%83%D1%87%D0%B5%D0%BD%D0%B8%D1%8F-%D0%B7%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B0-news777865.html", "text": "Безплатни обучения за дигитализация на бизнеса организират Русенската търговско-индустриална камара /РТИК/ и Бизнес иновационен център \"Инобридж\". Това съобщават от РТИК в крайдунавския град. Обучението е пилотно и е по проекта \"DiTEM - дигитална трансформация на европейските малки и микропредприятия\". Курсът ще се състои чрез иновативна обучителна система, която има за цел да помогне на малките предприемачи да поемат по пътя на дигиталната трансформация на своя настоящ или бъдещ бизнес. Фокусът в обучението пада върху шест основни технологии, сред които мобилни и мрежови технологии, социални мрежи, киберсигурност. Предвижда се в курса да бъдат включени 10 участници, като началото му ще бъде поставено в средата на месеца. Сподели:", "date": "2018.09.02", "title": "В Русе тръгват безплатни обучения за дигитализация на бизнеса"}
{"url": "https://pik.bg/%D0%BC%D0%B0%D0%B0%D1%81-%D1%89%D0%B5-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D0%B5%D1%81-news777860.html", "text": "Германският външен министър Хайко Маас настоява за промяна в начина, по който ЕС приема решения за външната си политика. По думите му, след изборите за ЕП през май трябва да се промени начина, по който се гласуват решенията в съюза. „Важно е в бъдеще да не приемаме всичко с единодушие, защото има опасност, външни сили да блокират ЕС, като влияят върху гласуването на отделни страни-членки“, аргументира се Маас в интервю за таблоида „Билд ам зонтаг“. По повод спора между отделните страни в ЕС за разпределянето на бежанците Маас смята, че този казус не бива да се решава чрез „диктата на мнозинството“. „Който не иска да приема бежанци, ще трябва да се ангажира по-сериозно в друга област, например борбата с причините за миграция в Африка“, смята германският външен министър. Така той се противопостави на френския си колега Жан-Ив льо Дриян, който смята, че ЕС трябва да бъде по-суров със страни като Полша и Унгария, които не желаят да приемат бежанци на територията си. Сподели:", "date": "2018.09.02", "title": "Маас ще работи за промяна в гласуването в ЕС"}
{"url": "https://pik.bg/%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B3%D1%80%D1%8A%D1%86%D0%BA%D0%B8%D1%82%D0%B5-%D1%84%D0%B5%D1%80%D0%B8%D0%B1%D0%BE%D1%82%D0%B8-%D1%89%D0%B5-%D1%81%D1%82%D0%B0%D1%87%D0%BA%D1%83%D0%B2%D0%B0%D1%82-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news777878.html", "text": "Работниците в гръцките фериботни линии обявиха 24-часова стачка за утре, предаде ДПА, като се позова на съобщение на Гръцката моряшка федерация. В него се посочва, че няма да се движат фериботите в Егейско и Йонийско море. В сряда синдикатите подновиха искането си за увеличение на възнагражденията на фериботните работници с 5 процента след 8-годишното замразяване на заплатите в сектора. Работодателите предлагат само 1 процент увеличение. Сподели:", "date": "2018.09.02", "title": "Работниците на гръцките фериботи ще стачкуват в понеделник"}
{"url": "https://pik.bg/%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D1%89%D0%B5-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BD%D0%B0%D1%84%D1%82%D0%B0-news777831.html", "text": "Представители на министерствата на търговията на САЩ и Канада планират да възобновят преговорите си в сряда с цел да се подпише нова сделка за НАФТА. След четири дни интензивни разговори във Вашингтон, между Америка и Канада не беше постигнато споразумение. Най-големите проблеми между преговарящите страни са свързани с: исканията на САЩ за по-голям достъп до затворения пазар на канадски млечни продукти и канадското настояване, че системата за уреждане на търговски спорове трябва да бъде запазена в настоящия й вид. \"За Канада акцентът е върху постигането на добра сделка и след като видим, че е такава, ще бъдем готови да подпишем\", заяви на пресконференция външният министър на страната Кристия Фрийланд. И трите държави Америка, Канада и Мексико подчертават важността на споразумението NAFTA, което осигурява повече от трилион долара търговия в региона. Двустранният пакт, обявенот Съединените щати и Мексико в понеделник, остави отворена врата за Канада да се присъедини отново към преговорите през седмицата. Но до петък настроението се промени, отчасти заради изнесена информация за думи на президента Доналд Тръмп, казани неофициално пред Bloomberg, че всяка търговска сделка с Канада ще бъде \"напълно според американските условия\". По-късно стана ясно, че този цитат не е бил съвсем точен, но вече беше публикуван в канадската преса и успя да повлияе на преговорите. Самият Тръмп прие спокойно изтичането на информация: ”Поне Канада знае къде стоя\", написа той в Twitter. При своя изява в Северна Каролина президентът заяви публично: \"Обичам Канада, но те се възползваха от нашата страна в продължение на много години\". Тръмп съобщи на Конгреса, че възнамерява да подпише търговския договор до края на ноември. Текстът на сделката ще бъде публикуван около 1 октомври. Сподели:", "date": "2018.09.02", "title": "САЩ и Канада ще възобновят преговорите за сделката за НАФТА"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0%D1%82%D0%B0-%D0%B2%D0%B5%D1%87%D0%B5%D1%80%D1%8F-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0--news777899.html", "text": "Започна официалната вечеря на премиера на България Бойко Борисов с министър-председателя на Черна гора Душко Маркович. Утре предстои да обсъдим напредъка по европейската перспектива на страните от Западните Балкани. По рано днес Борисов бе посрещнат с почести в Черна гора. В Подгорица премиерът ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъкът по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава. Сподели:", "date": "2018.09.02", "title": "ОТ ПОСЛЕДНИТЕ МИНУТИ! Започна официалната вечеря на Бойко Борисов с премиера на Черна гора (СНИМКИ)"}
{"url": "https://pik.bg/%D1%85%D0%B0%D0%BC%D0%B8%D0%BB%D1%82%D1%8A%D0%BD-%D0%B8%D0%B7%D0%BC%D1%8A%D0%BA%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B2-%D0%B4%D0%BE%D0%BC%D0%B0-%D0%BD%D0%B0-%D1%84%D0%B5%D1%80%D0%B0%D1%80%D0%B8-%D1%81%D0%BB%D0%B5%D0%B4-%D1%83%D0%B4%D0%B0%D1%80-%D1%81-%D1%84%D0%B5%D1%82%D0%B5%D0%BB-news777870.html", "text": "Последният световен шампион за отбора на Ферари Кими Райконен изненада двамата фаворити за титлата през тази година Люис Хамилтън от Мерцедес и съотборника си Себастиан Фетел с рекордна обиколка. Така в днешната Гран При на Италия финландецът стартира от полпозишън, а до него втори бе Фетел, а трети Хамилтън, информира Спортал. На старта Кими Райконен успя да запази лидерството си с късно спиране за първи завой, след като се защити от атака от външната страна на съотборника си Фетел. От трета позиция Хамилтън се опита да се възползва от тази ситуация и получи възможност за атака в шикана. Люис спря по-късно от Себастиан, за германеца не остана достатъчно място и се завъртя след контакт с болида на Мерцедес. Този инцидент прати Фетел на последно място в колоната, и то със счупено предно крило. Германецът скоро след това мина през бокса, откъдето отново се върна на последна позиция при водене на колоната от колата на сигурността. При прибирането на сейфтикара и рестартирането на състезанието веднага последва атака в края на правата на Хамилтън срещу Райконен. Първият опит бе неуспешен, но малко след това британецът успя да изпревари Кими. Айсмен обаче не бе готов да сдаде лидерството си и с атрактивна контраатака си върна първото място за огромна радост на тифозите на Ферари по трибуните на \"Монца\". В 10-ата обиколка, последната в кариерата Гран При на Италия, приключи за звездата на Макларън Фернандо Алонсо. Испанецът се прибра в бокса, след като получи поредния технически проблем в болида си, оказал се този път повреда в двигателя. В края на тази година двукратният световен шампион обяви официално, че прекратява кариерата си на пилот във Формула 1. До 22-рата обиколка след много силно пилотиране и много изпреварвания Фетел успя да си пробие път от последен до пети в колоната. В 26-ата обиколка краят на състезанието в Италия дойде за Даниел Рикардо. Австралийският пилот получи повреда в новата спецификация на двигателя Рено, което бе очаквано от отбора и френския производител, и спря встрани от пистата, оставяйки гъст пушек зад себе си. В 30-ата обиколка Себастиан реши да влезе за втори път в бокса и сложи супермеките сликове на Пирели. Така четирикратният световен шампион ще опита да догони лидерите до финала, след като се върна на трасето десети. В 36-ата обиколка Валтери Ботас си свърши работата със забавянето на Кими Райконен и влезе за първа смяна на гуми. Така Кими отново поведе колоната, плътно следван от втория Хамилтън, който се намира в зоната за атака с помощта на системата DRS. Десет обиколки преди финала Фетел отново си проби път до петото място, но се намира на 13 секунди зад четвъртия Валтери Ботас от Мерцедес. Лидер продължава да бъде Райконен, следван плътно от Хамилтън, а трети е Макс Верстапен от Ред Бул. В 44-ата обиколка Валтери се доближи максимално и предприе атака срещу третия Верстапен. Холандецът в свой стил не отстъпи и сантиметър, стигна се до контакт, след който Ботас излезе от пистата и се върна на трасето през зоната на сигурността. В следващата обиколка дойде атаката на Хамилтън срещу лидера Райконен. Британският пилот на Ферари завърши успешно маневрата си от външната страна на втори завой и поведе колоната осем обиколки до финала. Верстапен получи наказание от пет секунди, които ще му бъдат добавени към общото време след финала. Стюардите на ФИА решиха това, след като прецениха, че той е бил виновен за инцидента с Ботас. Сподели:", "date": "2018.09.02", "title": "Хамилтън измъкна победата в дома на Ферари след удар с Фетел"}
{"url": "https://pik.bg/%D0%BA%D0%B8%D1%82%D0%B0%D0%B9-%D0%B2%D1%81%D0%B5-%D0%BE%D1%89%D0%B5-%D0%B5-%D1%80%D0%B5%D1%88%D0%B5%D0%BD-%D0%B4%D0%B0-%D1%81%D0%B5-%D1%80%D0%B5%D1%84%D0%BE%D1%80%D0%BC%D0%B8%D1%80%D0%B0-%D0%B8-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D1%81-%D0%B2%D1%81%D0%B8%D1%87%D0%BA%D0%B8-news777871.html", "text": "Китай все още е решен да се реформира и иска да работи с всички, за да изгради отворена към света икономика. Това заяви днес китайският президент Си Цзинпин, цитиран от Ройтерс. Той отново изрази това послание на Китай на фона на търговската война със САЩ. Двете страни си наложиха взаимно поредица мита върху вноса, отбелязва Ройтерс. Китай критикува САЩ, че прибягват до протекционистки и едностранни мерки, и е заявявал, че ще продължи да отваря икономиката си и ще осигури честна и прозрачна среда за чуждите компании. На среща в Пекин с генералния секретар на ООН Антониу Гутериш преди започващия утре китайско-африкански форум на върха Си не спомена изрично напрежението в търговията със Съединените щати. \"Едностранният подход и протекционизъмът надигат глава\", каза обаче той, цитиран от китайското министерство на външните работи. \"Решимостта на Китай да задълбочи напълно реформите си няма да се промени\", увери Си пред Гутериш. \"Готови сме да използваме практически действия, за да накараме всички заедно да се придържаме към либерализирането и улесняването на търговията и да изградим отворена към света икономика\", добави китайският президент. Сподели:", "date": "2018.09.02", "title": "Китай все още е решен да се реформира и да работи с всички"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D1%84%D1%81%D0%B1-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0--news777895.html", "text": "\"Не може, когато някаква група от хора иска оставки, кръв и уволнения, ти да гониш професионалисти. Министър Николай Нанков няма никаква вина за трагедияята край Своге. Още повече, че пътят не е правен по негово време\", това каза пред ПИК вицепремиерът Красимир Каракачанов в коментар на декларацията на НФСБ за бъдещето им в управлението. На утрешното заседание при премиера Борисов той щял да каже, че Николай Нанков е най-работливият министър в кабинета и по никакъв начин не заслужава да бъде отстранен. \"Още никой не знае какво точно се случило, а вече му се иска оставката. А какво да прави Валентин Радев? Да сложи ли във всеки автобус полицай? Да следи спазва ли скоростта шофьорът или си говори с някого\", попита Каракачанов. Дали ВМРО ще подкрепи НФСБ като да гласува против оставките на министрите Нанков, Радев и Московски, Каракачанов отговори така: \"След утрешните разговори при премиера ще видим как ще се развият нещата и ще преценим.\" Каракачанов увери, че днес не се е виждал със Валери Симеонов. Сподели:", "date": "2018.09.02", "title": "САМО В ПИК! Красимир Каракачанов с първи коментар след декларацията на НФСБ за бъдещето на кабинета"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%BC%D1%8F%D1%80%D0%BA%D0%B0-%D0%BD%D0%B0%D0%BB%D0%BE%D0%B6%D0%B8-%D1%81%D1%8A%D0%B4%D1%8A%D1%82-%D0%BD%D0%B0-%D0%B2%D1%8A%D0%BB%D1%87%D0%BE-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2-news777900.html", "text": "Съдът пусна под парична гаранция от по 20 000 лева синът на хотелиерската фамилия АрабаджиЕви - Вълчо Арабаджиев, който бе задържан след акция на спецпрокуратурата в хотелите \"Маринела\" и \"Марица\". Прокуратурата ще протестира мярката и ще настоява за арест, съобщиха за ПИК от разследването. Не е изяснено, че Арабаджиев е бил наясно, че откритите при него в каса 2,5 млн. евро са придобити от родителите му чрез евентуална пресъпта дейност, според съда. 21-годишният Вълчо е живял първо  в Швейцария, където е учил в колеж, а понастоящем учи в Лондон. Поради тази причина не можело да е сигурно, че знаел дейностите на родителите си. Както ПИК писа, делото за мярката срещу Вълчо Арабаджиев е засекретено заради СРС-та. Към наказателна отговорност са привлечени 6 лица, 5 от тях за участие в организирана престъпна група, а шестото е с обвинение за пране на пари. Това каза на брифинг ръководителят на Специализираната прокуратура прокурор Иван Гешев за вчерашната акция в хотел \"Маринела\" в София и хотел \"Марица\" в Пловдив. Вълчо Арабаджиев е обвинен в \"пране на пари\", заяви зам.-главният прокурор Гешев. Той е задържан за 72 часа.  Баща му Ветко Арабаджиев и майка му Маринела са обявени за общодържавно издирване, по европейската заповед за Шенгенската система и Интерпол. Има данни, че те са в момента във Франция. Има данни за 3 лица от семейството на собственика на хотел \"Маринела\", които са извършили престъпления, поясни Гешев. Сподели:", "date": "2018.09.02", "title": "ИЗВЪНРЕДНО В ПИК! Ето каква мярка наложи съдът на Вълчо Арабаджиев"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%83%D1%87%D0%B5%D0%BD%D0%B8-%D0%B4%D0%BE%D0%BA%D0%B0%D0%B7%D0%B0%D1%85%D0%B0-%D0%BA%D0%B0%D0%BA%D0%B2%D0%B0-%D0%B5-%D1%81%D0%BA%D0%BE%D1%80%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0-news777862.html", "text": "Измиpaнeтo нa ĸлeтĸитe в чoвeшĸия opгaнизъм e вepижнa peaĸция. Cмъpттa им ce пpидвижвa c 1,8 милимeтpa в чac, дoĸaзaxa yчeни oт yнивepcитeтa Cтaндфopд, цитиpaни cп. „Ѕсіеnсе“. Cпeциaлиcтитe ycтaнoвили, чe cмъpттa нa eднa ĸлeтĸa вoди дo yмиpaнeтo нa cлeдвaщaтa. Πъpвичнoтo yвpeждaнe пpeдизвиĸвa ocвoбoждaвaнeтo нa xимичecĸи вeщecтвa – т.нap. cигнaли нa cмъpттa. Гибeлтa нa ĸлeтĸитe мoжe дa бъдe пpoгpaмиpaнa ĸaтo cлeдcтвиe пpи лeчeниeтo нa зaбoлявaния oт тyмopи или виpycи. Πpoцecът пpoтичa пoд фopмaтa нa вepижнa peaĸция. Πo дaнни нa yчeнитe, ĸлeтъчнaтa cмъpт пpoдължaвa дoтoгaвa, дoĸaтo cъщecтвyвa „гopивo“ – в дaдeния cлyчaй xимичecĸитe вeщecтвa и бeлтъцитe, нapeчeни „cигнaли нa cмъpттa“. Teзи cъcтaвĸи ce изчepпвaт пpи пълнaтa гибeл нa opгaнизмa. Изcлeдвaнeтo e ycтaнoвилo, чe мнoгo дpyги биoлoгични cигнaли мoгaт дa ce paзпpocтpaнявaт пo cъщия нaчин. Toвa нoвo oтĸpитиe щe бъдe в гoлямa пoмoщ нa yчeнитe дa зacтaвят paĸoвитe ĸлeтĸи дa yбивaт caмитe ceбe cи и дa пpeдoтвpaтявaт ĸлeтъчнaтa cмъpт пpи мycĸyлнa диcтpoфия или бoлecттa нa Aлцxaймep Сподели:", "date": "2018.09.02", "title": "НЕВЕРОЯТНО! Учени доказаха каква е скоростта на смъртта"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BE%D1%81%D1%80%D0%B5%D1%89%D0%B0%D1%82-%D1%81-%D0%BF%D0%BE%D1%87%D0%B5%D1%81%D1%82%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%81%D0%BD%D0%B8%D0%BC%D0%BA%D0%B0-news777883.html", "text": "С почести беше посрещнат Бойко БорисоввЧерна гора. В Подгорица премиерът Борисов ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъкът по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава. Сподели:", "date": "2018.09.02", "title": "ПЪРВО В ПИК! Посрещат с почести Бойко Борисов в Черна гора (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D0%BA%D1%83%D1%80%D1%81%D0%B0%D0%BD%D1%82-%D1%81%D0%B5-%D0%B4%D0%B8%D0%BF%D0%BB%D0%BE%D0%BC%D0%B8%D1%80%D0%B0-%D0%BE%D1%82-%D1%82%D1%83%D1%80%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-news777840.html", "text": "20-годишният Батухан Караоглан получи дипломата си за успешно завършване на Средното сержантско военномузикално училище в Анкара, предава CNNTurk. Особеното в случая е фактът, че Караоглан е единственият завършил випускник от своя курс, предава БГНЕС. Военномузикалното сержантско училище беше закрито след опита за преврат в Турция от 15 юли 2016 година, а всички кадети изключени. Караоглан обаче е гражданин на самопровъзгласилата се Севернокипърска турска република и затова му е било позволено да продължи обучението си. При закриването на Военномузикалното сержантско училище след опита за преврат през 2016 година в него се обучават четирима граждани на Северен Кипър. Останалите трима се дипломираха на специална церемония през 2017 година. Сподели:", "date": "2018.09.02", "title": "Само един курсант се дипломира от турско военно училище"}
{"url": "https://pik.bg/%D0%B7%D0%B0%D0%BF%D0%BB%D0%B0%D1%88%D0%B8%D1%85%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%81%D1%8A%D1%81-%D1%81%D0%BC%D1%8A%D1%80%D1%82-news777841.html", "text": "Премиерът на Черна гора Душко Маркович е получил смъртни заплахи на профила на правителството в социалната мрежа „Фейсбук“, предава македонското електронно издание „Курир“. Заплахите са направени в коментар към официално заявление, в което се посочва, че министър-председателят е изпратил съболезнования по повод смъртта на американския сенатор Джон Маккейн, съобщава Фокус. Неофициално полицията съобщава, че работи по идентификацията на лицето, което заплашва Маркович. Под снимката на министър-председателя е изпратена закана, че той „скоро ще легне на смъртен одър“. Според местните медии Маркович е получил заплахата за живота си от гражданин на Черна гора, който живее в САЩ. Сподели:", "date": "2018.09.02", "title": "Заплашиха премиера на Черна гора със смърт"}
{"url": "https://pik.bg/%D1%81%D0%BC%D0%B5%D0%BD%D0%B8%D1%85%D0%B0-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D0%B0-%D0%BD%D0%B0-%D1%81%D1%8A%D1%8E%D0%B7%D0%BD%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news777842.html", "text": "Stars and Stripes, цитиран от \"Фокус\". Армейски генерал Остин Скот Милър, който е назначен за нов командващ на силите на САЩ и НАТО в Афганистан заяви по време на церемонията по смята на командването, че ще направи всичко по силите си азиатската държава да не стане безопасно място за терористите, пише официалното издание на армията на САЩ Милър пое контрола от армейски генерал Джон Никълсън, който след две години служба бе най-дълго служилият американски командир в 17-годишната война. „Трябва да сме сигурни, че терористите никога няма да използват Афганистан като безопасен пристан“, заяви Милър пред служители от НАТО и правителството на страната по време на церемонията. Той поема контрола над силите на НАТО в Афганистан, който е изстрадал от войната, от опустошителни засушавания и притеснен от настъпващите парламентарни и президентски избори. „Няма да ви гарантирам краен срок“, заяви той по-рано тази година пред сената и допълни, че изтеглянето от Афганистан ще позволи на екстремистите като „Ислямска държава“ да засилят способността си да извършват нападения на американска земя. Генералът е имал боен опит в Афганистан, Ирак, Сомалия и Босна и Херцеговина. Като капитан е водил контингента на елитните специални части „Делта форс“ по време на битката за Могадишу от 1993 г. Сподели:", "date": "2018.09.02", "title": "Смениха командира на съюзническото командване в Афганистан"}
{"url": "https://pik.bg/%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%81%D0%B8%D1%80%D0%B8%D1%8F-news777844.html", "text": "Папа Франциск призова днес за преговори за избягване на \"хуманитарна катастрофа\" в Сирия, където се очаква правителствените сили да започнат офанзива в северозападната провинция Идлиб - последния голям бунтовнически бастион в страната, предаде Асошиейтед прес. Главата на Римокатолическата църква прикани международната общност \"и всички замесени играчи\" да използват дипломация, диалог и преговори \"от уважение към международното хуманитарно право и да пазят живота на цивилните\". \"Все още духат ветровете на войната и пристигат обезпокоителни вести за риск от възможна хуманитарна катастрофа\" в сирийската провинция Идлиб, каза Франциск в посланието си пред събралите се на площад \"Свети Петър\" във Ватикана. В Идлиб сирийските опозиционни сили са изкопали окопи около базите си и очакват сухопътна офанзива срещу последната си голяма крепост. Битката за Идлиб може да бъде последната в продължаващата от седем години гражданска война, отбелязва Асошиейтед прес. Стотици хиляди цивилни в района на Идлиб нямат къде да избягат. Сподели:", "date": "2018.09.02", "title": "Папата призова за преговори за избягване на \"катастрофа\" в Сирия"}
{"url": "https://pik.bg/%D0%B4%D0%BC%D0%B8%D1%82%D1%80%D0%B8%D0%B9-%D0%BF%D0%B5%D1%81%D0%BA%D0%BE%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE-%D1%89%D0%B5-%D0%B8%D0%BC%D0%B0-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-news777851.html", "text": "РИА Новости, цитирана от \"Фокус\". Прессекретарят на Кремъл Дмитрий Песков заяви, че убийството на лидера на самопровъзгласилата се Донецка Народна Република Александър Захарченко ще има неизбежни последствия, предава „Убийството е трагично събитие. От живота си отиде мъжествен човек, който бе предателски убит, последствията ще бъдат неизбежни“, заяви Песков. „Въпросът не е в мъстта, работата е там, че продължава практиката на терористичните актове. Може само да се предполага кой седи зад него, но може с увереност да се каже, че подобна терористична практика не способства за осъществяването на Минските договорености, тя не помага за налагането на атмосфера на взаимно доверие. Не способства за конструктивен подход в Донбас“, допълни той. Сподели:", "date": "2018.09.02", "title": "Дмитрий Песков: Убийството на Александър Захарченко ще има неизбежни последствия"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D1%82%D0%B0%D0%BD%D1%86%D1%83%D0%B2%D0%B0%D1%89%D0%B0-%D1%81%D0%BE%D1%84%D0%B8%D1%8F-news777869.html", "text": "София танцува в Борисовата градина София танцува в Борисовата градина. В рамките на „Танцуваща София 3х3\" столичани и гости на града взеха първите си уроци по 7 различни танцаС. „Днес темата е танци на народите. Посетителите могат да видят и усвоят танц от Бразилия, Африка, България, Индия, Египет, Америка и Ирландски танци. В края на програмата ни ще има и арменски хора“, заяви за БГНЕС Милена Виденова, която е ръководител на проекта за втора поредна година и ще води заниманията по ориенталски танци. Тя добави, че вечер на танците на народите се прави за втора година и подчерта, че стремежът им е да обхванат колкото се може повече страни с техните ритми, за да покажат многообразието на танците на хората в София. На въпрос защо отсъстват гръцките ритми от програмата, ръководителката каза, че към момента не разполагат с учители от такава школа. „Не са много съставите, които се занимават с гръцки танци у нас. Надявам се, че догодина ще има и такъв ансамбъл. Ако има такива хора, нека ни пишат“, добави Виденова. „Танцуваща София 3х3“ продължава на 16-ти септември до фонтаните в Южния парк, където посетителите ще усвоят стъпките на съвременния танц, а на 23-ти септември ще се впуснат във вихъра на уличните танци пред НДК. Началният час на безплатните танцувални уроци е 16 часа. Инициативата се реализира за трети път с финансовата подкрепа на програма „Европа“ на Столичната община. Сподели:", "date": "2018.09.02", "title": "Започна градската инициатива \"Танцуваща София\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B4%D0%BD%D1%80-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA-news777882.html", "text": "\"Не е за коментар\", това каза пред ПИК Александър Кофман, бивш външен министър на Донецката народна република (ДНР) по повод повод жестокото убийство на Александър Захарченко. Той беше един от най-приближените хора на екзекутирания лидер на самопровъзгласилата се република. Според Кофман убийството е трагедия, за която той няма коментар. \"Границите на ДНР са напълно затворени. Входът и изходът е забранен. Комендантският час настъпва в 23 ч. На улицата има патрули, спират и претърсват автомобилите. Има много полиция и въоръжени войници от различни ведомства. Иначе всичко е спокойно. Събщава се, че границата с Русия е отворена. Границата с Украйна е затворена\", твърди шефът на Регионалната обществена организация \"За демокрация и права на народите\" в Москва Владимир Фьодоров. Александър Захарченко бе убит при атентат в петък. Той събрал свои приближени да пийнат в памет на Йосиф Кобзон. По първоначална информация взривът бил сложен в лампа в заведението. Захарченко днес бе погребан с военни почести в Донецк. Хиляди хора го изпратиха в последния му път. На лобното му място поставяха цветя. Руският президент Владимир Путин нарече атентата Сподели:", "date": "2018.09.02", "title": "САМО В ПИК! Екс външният министър на ДНР с тежки думи за убийството на Александър Захарченко (СНИМКИ)"}
{"url": "https://pik.bg/%D0%B2-%D1%86%D1%8F%D0%BB%D0%B0-%D1%80%D1%83%D1%81%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-news777847.html", "text": "В населени места из цяла Русия днес се провеждат протести срещу плановете на правителството да повиши пенсионната възраст, предадоха Асошиейтед прес и ТАСС. В центъра на столицата Москва се събраха около 7500 човека по призива на Комунистическата партия. Демонстрации имаше също във Владивосток, в Далечния изток, и в сибирските градове Барнаул и Новосибирск. Процедурата за въвеждане на пенсионната реформа започна през юни, когато тя бе одобрена на първо четене в Държавната дума, долната парламентарна камера. Протестите срещу нея обаче се засилваха и рейтингът на президента Владимир Путин спадна значително. Миналата седмица Путин направи обръщение по телевизията, в което предложи жените да се пенсионират на 60 вместо на 63 години, както предвижда правителственият план. Понастоящем пенсионната възраст за жените в Русия е 55 години. Руският президент предложи също санкции срещу работодатели, които уволняват или отказват да назначат хора в предпенсионна възраст, а също и двукратно увеличаване на размера на помощите за безработни в предпенсионна възраст, както и бонуси за многодетни майки, пенсионирали се на възраст от 50 до 57 навършени години. Предложенията на Путин ще бъдат обсъдени и гласувани на второто четене, което трябва да се състои на 24 септември. Сподели:", "date": "2018.09.02", "title": "В цяла Русия отново протестират срещу пенсионната реформа"}
{"url": "https://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D0%BE%D1%82%D0%B8%D0%B2-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-news777859.html", "text": "Бившият министър за Брекзит Дейвид Дейвис заяви, че ще гласува в парламента против сделка с ЕС в предлагания в момента вариант от премиера Тереза Мей. По-рано тя заяви категорично, че няма да приеме никакви компромиси по плана от Чекърс, които не са в интерес на Великобритания. Според Дейвис обаче този план всъщност оставя вратата широко отворена за копромиси. Дейвид Дейвис подаде оставка, защото не пожела да подкрепи предложението на Тереза Мей за бъдещите отношения с ЕС, които кабинетът като цяло одобри на извънредното си заседание в резиденцията Чекърс в началото на лятото. Днес по Би Би Си Дейвис заяви, че ще гласува в парламента срещу постигната сделка с ЕС, ако тя е на базата на тези планове на премиера:: „Ще бъде доста странно да подавам оставка за нещо и след това да гласувам за одобряването му, когата му дойде времето\". Според Дейвис, постигнатото в Чекърс е предложение, а не сделка. „Бялата книга“ на Тереза Мей, според Дейвис, запазва контрола на ЕС върху британските дела, а това не е добра сделка. Според него Тераза Мей ще продължава да прави отстъпки, за да постигне сделка, въпреки думите й по-рано, че няма да прави компромиси отвъд договореното в Чекърс, просто защото ЕС няма да приеме предложението в този вид. Сподели:", "date": "2018.09.02", "title": "Бившият министър за Брекзит ще гласува против предложението на Тереза Мей"}
{"url": "https://pik.bg/%D0%BA%D0%BB%D1%8E%D1%87%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%B8%D0%BA%D0%B2%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B8-%D0%B3%D0%B5%D1%80%D0%B1-%D0%BD%D0%B0-%D1%81%D1%8A%D0%B2%D0%B5%D1%82---%D1%80%D0%B5%D1%88%D0%B0%D0%B2%D0%B0%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-news777886.html", "text": "Бъдещето на кабинета и коалицията се решава утре. Премиерът Бойко Борисов е свикал за 18:00 часа съвета на коалицията между ГЕРБ и Обединени патриоти, пише \"Труд\". Той ще се появи в Министерски съвет директно от летището след завръщането си от визита в Черна гора. Очакват се трудни и тежки преговори за наследници на вътрешния министър Валентин Радев, на транспортния – Ивайло Московски и на министъра на регионалното развитие Николай Нанков, които в петък подадоха оставки по искане на министър-председателя. Сподели:", "date": "2018.09.02", "title": "Ключова среща! Борисов свиква Патриотите и ГЕРБ на съвет - решават бъдещето на коалицията"}
{"url": "https://pik.bg/%D1%82%D0%B0%D1%87%D0%B8-%D0%B2%D1%80%D0%B5%D0%BC%D0%B5-%D0%B5-%D0%B7%D0%B0-%D0%B3%D0%BE%D0%BB%D1%8F%D0%BC%D0%BE-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-news777854.html", "text": "Президентът на Косово Хашим Тачи заяви, че е време за \"голямо историческо споразумение със Сърбия\", предаде БТА. Според Тачи пълното нормализиране на отношенията означава официално взаимно признаване между държавата Сърбия и държавата Косово. То може да бъде съпроводено и от взаимно споразумение за корекция на границите\", заяви Хашим Тачи на среща с посланиците на САЩ и на страните от ЕС в Прищина. За уреждане на разногласията се изказа напоследък и сръбският президент Александър Вучич, но той все още не обявил конкретни предложения. Очаква се президентите на Косово и на Сърбия да разговарят идния петък в Брюксел с посредничесвото на върховния представител на ЕС за външната политика Федерика Могерини. Сподели:", "date": "2018.09.02", "title": "Тачи: Време е за голямо историческо споразумение със Сърбия"}
{"url": "https://pik.bg/%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%B3%D0%BD%D0%B5%D0%B2%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-%D1%81%D0%BA%D0%BE%D1%87%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B8%D0%B7%D0%B0-%D0%B2%D1%8A%D0%B2-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-news777909.html", "text": "\"Няма да влизам във ВИП брадър, колкото й да ми се иска\", каза скандалната певица. Говори се дори, че тя ще участва заедно с майка си и своя баща Орхан Мурад и вече е посписала договор, пише български ежедневник, цитираан от Слава. Непълнолетната певица и тази година се разминава с Къщата. Тя призна, че ходи на участия с майка си. \"Тя ми е придружителят, тъй като нямам 18 години\", разкри Сузанита. Скандалната певица сподели, че преди да се залюби с гаджето си, то работело за родителите й. \"Пламна любовта ни и нищо не може да я раздели\", добави Сузанита. Сподели:", "date": "2018.09.02", "title": "СУЗАНИТА ГНЕВНА! Скандалната певица скочи: Няма да влиза във ВИП Брадър"}
{"url": "https://pik.bg/%D0%B7%D0%B5%D1%85%D1%82%D0%B8%D0%BD%D1%8A%D1%82-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE-%D0%B4%D0%BE%D0%B1%D1%8A%D1%80-%D0%BE%D1%82-%D0%B2%D0%B8%D0%B0%D0%B3%D1%80%D0%B0%D1%82%D0%B0-news777875.html", "text": "Зехтинът може да засили представянето на мъжете в спалнята не по-зле от виаграта, съобщи в. \"Индипендънт\", позовавайки се на гръцки учени. Девет супени лъжици зехтин седмично са достатъчни, за да намалее импотентността с 40 процента, твърдят учените от университета на Атина. Зехтинът е много полезен за здравето, той поддържа кръвоносните съдове и кръвообращението. Гръцките учени наблюдавали 660 мъже на средна възраст 67 години. Те установили, че хранещите се по средиземноморски - с много плодове и зеленчуци, риба, ядки и зехтин, са с много по-малко проблеми между чаршафите и дори подобряват показателите си в леглото. Зехтинът увеличава също нивата на тестостерона и това намалява риска от еректилна дисфункция, предава Новини.бг. Здравословният начин на хранене и тренировките са особено важни за подобряване на сексуалните възможности при мъжете на средна и по-напреднала възраст, каза ръководителят на екипа д-р Кристина Крисохо. Виаграта помага на милиони мъже, но сред страничните ѝ ефекти са главоболие, болки в гърба, нарушено зрение. Сподели:", "date": "2018.09.02", "title": "Зехтинът се оказа по-добър от виаграта"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%80%D1%83%D1%81%D0%B8%D1%8F-%D0%B8%D0%B7%D0%BF%D1%80%D0%B0%D1%82%D0%B8-%D0%B9%D0%BE%D1%81%D0%B8%D1%84-%D0%BA%D0%BE%D0%B1%D0%B7%D0%BE%D0%BD-%D1%81-%D0%B0%D0%BF%D0%BB%D0%BE%D0%B4%D0%B8%D1%81%D0%BC%D0%B5%D0%BD%D1%82%D0%B8-%D0%BA%D0%BE%D0%BB%D0%B8%D1%82%D0%B5-%D0%B2-%D0%BC%D0%BE%D1%81%D0%BA%D0%B2%D0%B0-%D1%81%D0%BF%D1%80%D1%8F%D1%85%D0%B0-%D0%B4%D0%B0-%D1%81%D0%B5-%D0%B4-news777833.html", "text": "Русия се прости с легендарния певец Йосиф Кобзон. Синът му Андрей призова всички присъстващи да изпратят големия артист с аплодисменти, съобщи ТАСС. \"Баща ми преживя живота си безупречно и съвършено. На първо място той беше артист, голям артист. И президентът, и премиерът, и кметът са тук. Но най-важното за баща ми винаги беше любовта на публиката, аплодисментите и виковете \"Браво!\", каза Андрей Кобзон. Гражанската панихида се състоя в Концертана зала \"Чайковски\" в Москва. Просъстващите в продължение на няколко минути ръкопляскаха под звуците на песента \"Моят път\" на Йосиф Кобзон. Панихидата продължи пет часа. Хората стояха на огромни опашки, за да се простят с големия певец. По предварителни изчисления, да си вземат последно сбогом с Кобзон са били над 6000 души. Сътрудниците в залата няколко пъти трябваше да изнасят цветята от сцената. На улиците, където мина катафалката, хората спираха. А на Садовое колцо, което е един от най-натоварените пътни възли в Москва, автомобилите спряха в знак на уважение. Да се прости с Кобзон пристигна и президентът Владимир Путин. На панихидата беше и Дмитрий Мадведев, какво и много политици и действащи министри. Сподели:", "date": "2018.09.02", "title": "ЕКСКЛУЗИВНО В ПИК! Русия изпрати Йосиф Кобзон с аплодисменти, колите в Москва спряха да се движат (СНИМКИ/ВИДЕО)"}
{"url": "https://pik.bg/%D1%81%D1%8A%D1%81-%D0%B7%D0%B0%D0%BB%D0%BF-%D0%BD%D0%B0%D0%B4-%D0%BF%D0%B8%D1%80%D0%B8%D0%BD-%D0%B8-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%BA%D0%BB%D0%B5%D1%82%D0%B2%D0%B0-%D0%BD%D0%B0-%D0%BD%D0%BE%D0%B2%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%B2%D0%BC%D1%80%D0%BE-%D0%BF%D0%BE%D1%87%D0%B5%D1%82%D0%B5-%D1%82%D0%BE%D0%B4%D0%BE%D1%80-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D1%81%D0%BD%D0%B8%D0%BC-news777816.html", "text": "По традиция ВМРО отбеляза годишнина от смъртта на легендарния водач на Организацията Тодор Александров над с. Сугарево в Пирин планина. Тази година се навършват 94 г. от убийството на войводата. На паметното събитие присъстваха много членове и симпатизанти на ВМРО, българи от Македония, политици от България и Македония. Там бяха лидерът на ВМРО Красимир Каракачанов, евродепутатът Ангел Джамбазки, министърът на околната среда Нено Димов, народните представители от ВМРО Атанас Стоянов, Александър Сиди, Калин Поповски. Сред официалните гости бяха и евродепутатът Андрей Ковачев, и кметът на Сандански Кирил Котев. Мероприятието започна с българския национален химн, последван от химна на ВМРО „Изгрей зора на свободата“. 50 нови членове се заклеха във вярност към Организацията, целувайки камата, Евангелието и револвера, като по този начин изпълниха дългогодишен, запазен във времето ритуал. Към хората, събрали се да почетат паметта на Тодор Александров, се присъединиха и участниците в тазгодишния едноседмичен поход „По стъпките на Тодор Александров“. Всяка година членове на ВМРО преминават из Пирин, покоряват върхове и ходят по маршрутите на некоронования цар на планината, както са наричали Александров. На участниците в тазгодишния поход грамоти връчи заместник-председателят на ВМРО Ангел Джамбазки. До параклиса „Свети Илия“ на гроба на Тодор Александров бе отслужена заупокойна молитва. Преди седмица районът бе изчистен, а табелите по пътеката до мястото бяха обновени от членове на ВМРО. Акцията на патриотите бе част от „Зеленото е родолюбие“ и „Чиста памет“ – начинания които целят опазването на българската природа и на паметниците и историческите места. Тържествен залп проехтя като почит към Тодор Александров, отдал живота си на борбата за свобода на българите в Македония. Всяка година се събираме на това място да почетем паметта на великия Тодор Александров. Роден е в Щип в семейство на българи. Самият той, като други свои връстници, избират нелекия път на борбата. Изучава се и става български учител, разказа пред събралите се хора председателят на ВМРО, вицепремиер и министър на отбраната Красимир Каракачанов. Той допълни, че и в трудните години Тодор Александров не отстъпва от борбата. Когато всички смятат, че борбата е изгубена, Тодор Александров възражда Организацията. Даже енциклопедия „Британика“ го нарича некоронования цар на Македония, допълни Каракачанов. Вицепремиерът категорично заяви, че днес България води политика, с която подкрепя братята ни от другата страна на границата. Не винаги ние от ВМРО сме срещали разбиране в политиката си. Години наред назад във времето в Македония бившите управляващи от ДМПНЕ надграждаха мита за македонската нация, фалшифицираха историята и всеки, чувстващ се българин в Македония, не можеше свободно да го заяви. Не мислете, че сега, като има договор за добросъседство, нещата просто ще си останат по старому, а ще провеждаме заедно само общи чествания. Ако управниците в Македония си мислят, че като имат подкрепа за ЕС, то може да върнат старата политика, да знаят, че няма да стане, каза още военният министър. Ние искаме Македония да бъде свободна, нормална държава и хората от Македония и България да общуват нормално и спокойно. Да няма граници между Македония и България! Това е националният ни интерес, това са и заветите на Тодор Александров и Даме Груев, допълни той. В заключение Красимир Каракачанов посочи, че днес на това паметно място са българи от двете страни на границата, което е показателно, че бъдещето на двата народа е общо. Сподели:", "date": "2018.09.02", "title": "Със залп над Пирин и тържествена клетва на нови членове ВМРО почете Тодор Александров (СНИМКИ)"}
{"url": "https://pik.bg/%D0%B0%D1%82%D0%B5%D0%BD%D1%82%D0%B0%D1%82-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81%D0%BE%D0%BC%D0%B0%D0%BB%D0%B8%D1%8F-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news777813.html", "text": "Най-малко трима души са загинали, включително дете, при самоубийствен атентат, извършен с кола бомба в сомалийската столица Могадишу, предаде Асошиейтед прес. Агенцията се позовава на полицията. По-рано бе съобщено за осем жертви. Терористът се е опитал да мине с висока скорост през контролен пункт пред административна сграда, но е бил спрян от силите за сигурност и тогава се е взривил. Отговорност за нападението по своето радио пое ислямистката групировка \"Аш Шабаб\", която воюва срещу сомалийското правителство, предаде ДПА. Сподели:", "date": "2018.09.02", "title": "Атентат разтърси Сомалия, има загинали"}
{"url": "https://pik.bg/%D1%83%D0%B6%D0%B0%D1%81-%D0%BA%D0%BE%D0%BD-%D0%BF%D1%80%D0%B0%D1%82%D0%B8-%D0%B4%D0%B5%D1%82%D0%B5-%D0%B2-%D0%BA%D0%BE%D0%BC%D0%B0-news777812.html", "text": "Осмокласник е в кома и с опасност за живота в болница, след като получи тежък ритник от конско копито в главата. Инцидентът станал докато момчето било на гости при баба си и дядо си на село, съобщава  Монитор. Там то редовно яздело коня на дядото и било доста добро на седлото. Във фаталния ден обаче, момчето внезапно изгубило равновесие и паднало от седлото, а конят го ритнал в главата. То е откарано и настанено в отделението по реанимация на областната болница във Велико Търново. Направена му е тежка животоспасяваща операция заради хлътнала при удара кост, която притискала мозъка. Сега момчето е в изкуствено поддържана медикаментозна кома, като състоянието му се усложнява от претърпяна допълнителна инфекция. Сподели:", "date": "2018.09.02", "title": "УЖАС! Кон прати дете в кома"}
{"url": "https://pik.bg/%D0%BC%D0%BE%D1%89%D0%BD%D0%BE-%D1%82%D0%BE%D1%80%D0%BD%D0%B0%D0%B4%D0%BE-%D1%83%D0%B4%D0%B0%D1%80%D0%B8-%D0%BC%D0%B8%D1%87%D0%B8%D0%B3%D0%B0%D0%BD-%D0%B2%D0%B8%D0%B4%D0%B5%D0%BE-news777814.html", "text": "Не се съобщава за пострадали хора, но са нанесени материални щети. Хората с в ужас и се притесняват да не ги сполети отново бедствието, преди да са успели да се възстановят. Торнадо премина през американския щат Мичиган, съобщават американски медии. Сподели:", "date": "2018.09.02", "title": "Мощно торнадо удари Мичиган (ВИДЕО)"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BB%D0%B5%D1%81%D0%B1%D0%BE%D1%81-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%B1%D1%83%D0%BD%D1%82-news777780.html", "text": "Върховният комисариат на ООН за бежанците (ВКБООН) предупреди, че ситуацията в препълнения приемен център в Лесбос „достига точка на кипене“, предава базираният в САЩ портал Greek Reporter, цитиран от „Фокус“. Чарли Яксли, представител на ВКБООН, призова гръцките власти да ускорят прехвърлянето на отговарящите на изискванията за получаване на убежище мигранти на материка. Повече от 7 000 мигранти и бежанци са натъпкани в лагера „Мория“, който има капацитет за 2 000 души. Една четвърт от тях са деца, отбелязва порталът. „При все повече хора се забелязват проблеми с психичното здраве, а мерките и лечението са абсолютно неадекватни“, добавя Яксли. ВКБООН предупреждава, че децата, включително стотици момчета и момичета без придружител, са поставени под сериозен риск, както и десетки бременни жени, новородени бебета, оцелели от сексуално насилие и други много уязвими лица. По-рано от британската медия BBC описаха „Мория“ като „най-лошият лагер на света“ и дори излязоха с твърдение, че десетгодишни деца опитват да се самоубият, припомня Greek Reporter. Сподели:", "date": "2018.09.02", "title": "НАПРЕЖЕНИЕ! Мигрантите на остров Лесбос се готвят за бунт"}
{"url": "https://pik.bg/%D0%BD%D0%B0-%D1%82%D1%80%D1%83%D0%BF%D1%87%D0%B5%D1%82%D0%B0-%D0%B0%D0%BF%D0%B0%D1%88%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%B3%D1%83%D0%BC%D0%B8%D1%82%D0%B5-%D1%81-%D0%B4%D0%B6%D0%B0%D0%BD%D1%82%D0%B8%D1%82%D0%B5-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news777799.html", "text": "Апаши отмъкнали гумите с джантите на автомобил, оставен на неохраняем паркинг във Враца, съобщиха от полицията в града, цитирани от „Булнюз“. Според информацията, около 10:30 часа на 1 септември (събота) на телефон 112 бил подаден сигнал от жител на Враца за извършена кражба за времето от 20:00 часа на 31 август до 10:00 часа на 1 септември. Липсвали четирите гуми с джантите от лек автомобил „Ауди А4”. По случая е образувано досъдебно производство. Сподели:", "date": "2018.09.02", "title": "На трупчета! Апаши задигнаха гумите с джантите от автомобил на паркинг във Враца"}
{"url": "https://pik.bg/%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-3-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-news777804.html", "text": "„Софийска вода” временно ще прекъсне водоснабдяването в някои части на столицата на 3 септември (понеделник) заради ремонти, съобщиха от пресцентъра на дружеството, цитирани от  „Фокус“. Във връзка с изпълнение на инвестиционен проект за реконструкция на уличен водопровод на ул. „Народно хоро“ кв. „Овча купел“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. „Народно хоро“ от ул. „Буземска“ до ул.“ Крушовски връх“; по ул. „Брезовица“ от ул. „Народно хоро“ до ул. „Буземска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Брезов рид“. След възстановяване на водоснабдяването е възможно временно повишаване мътността на водата. Във връзка с монтаж на спирателен кран на бул. „Сливница“, с. Кътина , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Сливница“, ул. „Сини вир“, ул. „Пирамидите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“, ъгъла с ул. „Сини вир“. Във връзка с подмяна на сградно водопроводно отклонение на ул. „Егреците“, вилна зона „Беловодски път“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:  ул. „Стар Беловодски път“ от ул. „Беловодски път“ до ул. „Егреците“, ул. „Малкото копито“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар Беловодски път “ ъгъла с ул. „Малкото копито“. Засегнатите от прекъсването на водата, могат да получат повече информация от телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Сподели:", "date": "2018.09.02", "title": "На сухо! Ето кои части на столицата ще останат без вода на 3 септември заради ремонти"}
{"url": "https://pik.bg/%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%B1%D0%B5%D1%81%D0%B5%D0%BD-%D0%BE%D1%82-%D0%B3%D0%BE%D0%BB%D0%BE%D0%B2%D0%B0%D1%82%D0%B0-%D1%81%D0%B8-%D1%81%D1%83%D1%88%D0%B0-%D0%B2-%D1%81%D0%B5%D1%80%D0%B8%D1%8F-%D0%B0-news777848.html", "text": "Португалската мегазвезда на Ювентус Кристиано Роналдо вече изпитвал известно раздразнение, че в трети кръг на Серия А не успява да се разпише. Номер 7 на Старата госпожа опита всичко при гостуването на Парма, включително и задна ножица, но все още няма гол в италианското първенство. “Кристиано Роналдо е велик играч. Головете му няма да избягат, всичко е пред него. Да, днес не му вървеше, но всички заедно ще му помогнем да започне да бележи. Има много време до края на сезона”, коментира френският халф Блес Матюиди, който вкара едно от попаденията за успеха с 2:1. Французинът изрази увереност, че Ювентус разполага с отличен състав, който може да е конкурентен на всички фронтове. Основна цел пред Ювентус през сезона остава Шампионската лига, като в клуба много разчитат на присъствието на голям шампион като Роналдо за постигането й. Сподели:", "date": "2018.09.02", "title": "Кристиано бесен от головата си суша в Серия \"А\""}
{"url": "https://pik.bg/%D1%8F%D1%80%D0%BE%D1%81%D0%BB%D0%B0%D0%B2-%D0%BA%D0%B0%D1%87%D0%B8%D0%BD%D1%81%D0%BA%D0%B8-%D0%B7%D0%B0%D1%8F%D0%B2%D0%B8-%D1%87%D0%B5-%D0%BF%D0%BE%D0%BB%D1%88%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%B1%D0%BE%D0%BB%D0%B5%D1%81%D1%82%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-news777881.html", "text": "Reuters, цитиран от \"Фокус\". Председателят на управляващата в Полша партия „Право и справедливост“ Ярослав Качински заяви, че страната му принадлежи на Европейския съюз, но трябва да внимава „да не се зарази със социалните заболявания на организацията, предава Говорейки по време на конгрес на партията Качински заяви, че тя е демократична и обвини критиците, че „служат на мощни интереси и сключват сделки със силните на света“, по този начин атакувайки либералната опозиция в Полша, която има силни връзки с Брюксел. „Водим важна битка и срещу нас мятат камъни. Ние постоянно сме атакувани отвън по начин, който е откъснат от реалността и цели да очерни Полша“, убеден е той. Подчертавайки нуждата Полша да остане в ЕС, Качински заяви, че ЕС кара насила членовете си да спазват определени стандарти, които са противни на традиционните семейни ценности. „Членството в ЕС е най-прекия път за Полша да постигне равенство със западните си партньори по отношение на жизнения стандарт, но това не значи, че трябва да повтаряме грешките на Запада и да се заразим с върлуващите в него социални заболявания“, убеден е той. Сподели:", "date": "2018.09.02", "title": "Ярослав Качински заяви, че Полша трябва да избягва \"социалните болести\" на Европейския съюз"}
{"url": "https://pik.bg/%D1%8F%D0%B4%D1%80%D0%B5%D0%BD%D0%B0-%D0%B1%D0%BE%D0%BC%D0%B1%D0%B0-%D1%83%D0%BD%D0%B8%D0%B6%D0%BE%D1%89%D0%B8%D0%BB%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BC%D0%B0%D1%80%D1%81-news777807.html", "text": "В далечното минало на Марс е имало развита цивилизация, чийто край е бил сложен от ядрена война, твърдят редица любители на конспиративните теории. Според тях доказателство за това е снимка, на която ясно се различава облак, който удивително напомня ядрената гъба, която се издига след взрив. Въпросната сателитна снимка е направена от Индийската асоциация за изследване на Космоса. Фотосът е на част от района на Валес Маринър на Марс, който е с дължина близо 4000 км. Спътник на Индийската асоциация отдавна обикаля около Марс . Съоръжението е направило десетки снимки на Червената планета, но една от тях успя да предизвика истински фурор – снимката на ядрена гъба, надвиснала над гигантския каньон Валес Маринър. Според учени може да се спекулира дали облакът е вследствие на ядрена или метанова експлозия, или става дума просто за рядък пясъчен облак, причинен от вятъра. Интересна подробност е, че кадрите са направени по същото време, когато покрай Марс е преминавала кометата Сайдинг Спринг. Непосредствено преди кометата да приближи и да премине покрай Марс, от НАСА са прекъснали директната връзка със Земята, без да дават разумно обяснение. Но на 1200 метра от остров Тенерифе д-р Фриц Хелмут Хемерих все пак успява да остане свързан със сателита около Марс и именно той успява да заснеме необикновеното явление. По неговите думи на повърхността на Марс избухва експлозия в мига, в който кометата минава оттам. Официалните власти отричат откритието на Хемерих. Те определят заснетото на снимката като облак, оптична илюзия, която се дължи на ъгъла на заснемане и на близкостоящия кратер. От години се спекулира с възможността на Марс да е имало развита, високотехнологична цивилизация, която да е унищожена вследствие на ядрена война с друга развита извънземна цивилизация. Според един от авторите на тази теория, Джон Бранденбург, древните марсианци, наричани от него сидонци или утопиянци, са били избити до крак при атака. Сподели:", "date": "2018.09.02", "title": "Ядрена бомба унижощила живота на Марс"}
{"url": "https://pik.bg/%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%B4%D1%83%D0%B8%D1%81%D0%B1%D1%83%D1%80%D0%B3-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%82%D1%80%D0%B5%D0%BD%D1%8C%D0%BE%D1%80%D0%B0-%D0%B8%D0%BB%D0%B8%D1%8F-%D0%B3%D1%80%D1%83%D0%B5%D0%B2-news777803.html", "text": "Фенове на Дуисбург поискаха оставката на треньора на тима, бългрският специалист Илия Груев, съобщава „Спортал“. Това стана след четвъртата поредна загуба на тима във Втора Бунделсига от началото на кампанията. Дуисбург загуби у дома от Гройтер Фюрт с 0:1. Поредната загуба на отбора, който е на дъното в класирането, разгневи сериозно част от феновете на тима, които изпратиха след двубоя играчите с освирквания, като се чуха и викове: „Груев вън“. Българинът се бе превърнал в любимец на феновмете на Дуисбург, след като през миналата кампания отборът бе близо до влизане в елита. \"Това са същите хора, с които преди няколко седмици празнувахме заедно – коментира ситуацията бългтаринът. - Така е във футбола. Неприятно е, но разбирам нашите фенове. Започнахме плахо срещу Гройтер Фюрт, през първото полувреме липсваше организация в играта ни. След почивката се представихме по-добре, но отново направихме пропуски пред вратата на съперника. Нуждаем се от повече смелост и самочувствие\". Сподели:", "date": "2018.09.02", "title": "Фенове на Дуисбург поискаха оставката на треньора Илия Груев"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D1%80%D0%B5%D1%87%D0%B5-%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8%D1%82%D0%B5-%D0%B2-%D0%BA%D0%B5%D0%BC%D0%BD%D0%B8%D1%86-%D1%88%D0%BE%D0%BA%D0%B8%D1%80%D0%B0%D1%89%D0%B8-news777822.html", "text": "Германският министър на външните работи Хайко Маас заяви в интервю за вестник \"Билд\", че безредиците в Кемниц са шокиращи, а нацистките поздрави по улиците на германски градове са позор за Германия, предаде ТАСС. \"На срещата в четвъртък на министрите на външните работи във Виена моите европейски колеги доста често повдигаха тази тема\", заяви Маас. Министърът каза, че \"както жестокото убийство (на 35-годишния германец), така и отвратителните нападения срещу случайни минувачи шокират\". \"Всички престъпници трябва да усетят строгостта на правовата държава\", заяви Маас. \"Това, което, разбира се, ясно давам да се разбере, е, че мнозинството от германските граждани смятат подобни нападения за неприемливи, те са отворени към света и толерантни\", добави той. Министърът посочи, че \"когато става дума за ксенофобия, десен екстремизъм и расизъм, на Германия с основание се гледа особено критично\". \"Ако по нашите улици днес отново се показват нацистки поздрави, това е позор за страната ни\", заяви министърът. Маас призова германците \"да не извръщат поглед\", а \"да застанат с лице срещу неонацистите и антисемитите\". Сподели:", "date": "2018.09.02", "title": "Германският външен министър нарече безредиците в Кемниц шокиращи"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B1%D0%B0%D0%B1%D1%85-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D0%BF%D1%80%D0%B0%D1%81%D0%B5%D1%82%D0%B0%D1%82%D0%B0-news777817.html", "text": "\"Националната референтна лаборатория потвърди наличието на вируса в стопанство тип \"заден двор\" в с. Тутраканци, община Провадия. През последните две години се опитахме да направим така, че чумата да не влезе в България. Но за съжаление това е един изключително агресивен и устойчив вирус и въпреки засилените мерки, които взехме, не успяхме. След като установихме огнището на заразата веднага взехме спешни и незабавни мерки - наложихме 3-километровата предпазна зона на с. Тутраканци и с. Бозвелийско“, коментира д-р Илиев. По думите му инспекторите са работили от петък вечерта до снощи без почивка и са евтаназирали. \"Загробихме 83 прасета в с. Тутраканци. Повече са от първоначално обявените 30, защото се оказа че има голям брой домашни прасета, които не са регистрирани, както е изискването по закон. Вече сме дезинфекцирали района и обезопасили. Ограничителните мерки остават за 3 км и 10-километровата зона около огнището на болестта. Продължава взимане на проби от домашните животни“, допълни той и уточни, че след като имат резултат от пробите, ще решат как да процедират. \"Ако са положителни, предприемаме незабавни мерки за ограничаване на заразата и разпространението на болестта. Но докато излязат пробите няма да се умъртвяват животни, хората да са спокойни“, успокои Илиев. Той увери, че действат по правилата. \"Ветеринарните власти във всички останали страни, в които са открити огнища, действат по същия начин като нас. Целта ни е България да не допусне разпространение на заразата – както в други части на страната, така и извън страната ни. Затова и ще продължи забраната за движение в 3 км и 10-километровата зона. Най-важното да ограничим заразата да не стигне до индустриалните ферми и да не я допуснем в някоя от големите свинеферми. Изключително важно е стопаните да не предприемат сами мерки за лечение, ако видят че прасето им болно, а да викат веднага официалните ветеринарни власти\", обясни д-р Илиев. \"Както е станало в с. Тутраканци. Смятам, че именно информационната кампания на БАБХ за африканската чума по свинете е предизвикала стопанина на 7-те болни животни да извика ветеринарния лекар, а от там и нас. Защото, ако стопаните решат да заколят болното прасе и да го сложат във фризера – това е най-сигурният начин за разпространение на заразата. Много е важно и ако хората намерят и трупове на умрели животни и то не само диви прасета, а и други – лисици, чакали, кучета, да ни алармират веднага, защото те също могат да са преносители на зарази“, обясни още Дамян Илиев. Българската агенция по безопасност на храните (БАБХ) предприема всички необходими мерки за разпространението на африканската чума по свинете. Това обяви изпълнителният директор на БАБХ д-р Дамян Илиев в интервю за \"Фокус\", след като по-рано през седмицата бе открито огнище на заразата във варненското село Тутраканци, вследствие на което се наложи да бъдат умъртвени всички домашни прасета в селото. Сподели:", "date": "2018.09.02", "title": "Шефът на БАБХ с последни подробности за чумата по прасетата"}
{"url": "https://pik.bg/%D1%82%D0%B8%D1%80-%D1%80%D0%B0%D0%B7%D0%BB%D1%8F-%D0%B3%D0%BE%D0%BB%D1%8F%D0%BC%D0%BE-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%BE-%D0%BD%D0%B0%D1%84%D1%82%D0%B0-%D0%BF%D0%BE-%D1%83%D0%BB%D0%B8%D1%86%D0%B0-%D0%B2-%D0%BB%D0%BE%D0%BC-news777808.html", "text": "Река от дизелово гориво е потекла в съботните следобедни часове по улица „Александър Стамболийски” в Лом., съобщава „Конкурент“. Според информация на полицията в Монтана, нафтата се изляла от резервоар на ТИР. Инцидентът е станал около 15:30 часа. Пострадали хора няма. Сигналът е подаден на телефон 112. От там незабавно са изпратени екипи на пожарната. Момчетата са почистили шосето. Те са установили, че разливът се е случил след разхерметизиране на резервоара на тежкия камион. Сподели:", "date": "2018.09.02", "title": "ТИР разля голямо количество нафта по улица в Лом"}
{"url": "https://pik.bg/%D0%B2%D0%BE%D0%B5%D0%BD%D0%B5%D0%BD-%D0%B5%D0%BA%D1%81%D0%BF%D0%B5%D1%80%D1%82-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D1%80%D1%83%D1%81%D0%BA%D0%B8%D1%82%D0%B5-%D1%80%D0%B0%D0%B4%D0%B0%D1%80%D0%B8-%D0%B7%D0%B0%D1%81%D0%B8%D1%87%D0%B0%D1%82-f-22-%D0%B8-f-35-news777821.html", "text": "Американските изтребители, построени с използване на стелт-технология, могат да бъдат засечени от руските радиолокационни станции за противовъздушна отбрана (РЛС ПВО), съобщава на страниците на ежеседмичника „Звезда“ военният експерт на списанието „Арсенал Отечества“ Алексей Леонков, цитиран от електронното издание „Лента“ и „Фокус“. „Съвременните руски РЛС ПВО и самолетите се снабдяват с радари АФАР (активни фазировани антенни решетки). Те не само позволяват да се увеличи мощността на излъчвателя, но засичат едновременно по няколко цели, използват цифрова обработка на сигналите и премахват всякакви смущения“, отбелязва специалистът. По неговите думи, „най-главното свойство на радарите с АФАР е това, че те могат едновременно да сканират пространството в различни честотни диапазони“, в резултат от което стелт самолетите остават невидими единствено за своите радари. Експертът пояснява, че стелт технологиите на САЩ са разчетени за радиовълни от X-диапазон (сантиметрова дълбочина на вълната), с които работят повечето от съвременните радари на ПВО и БРЛС (бордови РЛС) на самолетите. „По-старите радиолокационни системи на ПВО (такива, като на С-125) използват честоти от L-диапазон (дециметрови вълни) и затова американските стелт технологии не им влияят изобщо; станциите виждат и невидимите самолети“. Леонков пише, че в Русия е създадена цяла линия РЛС с L-диапазон. Освен това, отбелязва експертът, в състава на руските системи за засичане на цели са добавени оптико-електронни системи, които допълват възможностите на РЛС да разпознават цели във видимия оптически диапазон, както и в ИК- и УФ- спектър. „Информацията за това, че руснаците без проблем засичат в небето техните стелт самолети, хвана американците неподготвени. Те вече успяха да създадат 195 самолета F-22 Raptor, 21 бомбардировача B-2 Spirit и 305 единици F-35 Lightning II, изразходвайки всичко на всичко, включвайки и разработката, повече от 170 милиарда долара“, заключва експертът. По неговите думи, руските системи също са способни да откриват американски кораби и танкове, създадени с използване на стелт технология. „За огорчение на американците съобщавам, че прицелите на руските ПТРК (противотанкови ракетни комплекси), работещи в оптически и ИК- режими, в скоро време ще разширят спектъра на засичане. Това ще се случи благодарение на най-новите електронно-оптически преобразуватели (ЕОП) от 3-о поколение“, твърди Леонков. Сподели:", "date": "2018.09.02", "title": "Военен експерт обясни, защо руските радари засичат F-22 и F-35"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B2%D0%B5%D0%BA%D1%8A%D1%80%D0%B2%D0%B0-%D1%81%D0%B8-news777580.html", "text": "Гала нямала и минута спокойствие, защото от години водела тиха война с майката на мъжа си Стефан. Свекървата на тв водещата така и не я приела и още я обвинявала, че навремето разбила семейството му, шантажирала го и го заставила да зареже първата си жена и дъщеричката си, когато момиченцето било още бебе. В началото блондинката и възрастната дама непрекъснато влизали в словесни двубои, но с годините майката на Стефан решила да накаже него и любимата му с мълчание. Тя отказвала да разговаря с тях дори по поводи, не им се обаждала за рождените дни и най-светите християнски семейни празници. Жената тежко преживявала и клюките, които съседите ѝ в провинцията, където с бащата на Стефан още живеели, разнасяли за него и водещата на „На кафе“. Майка му не одобрявала Гала не само защото ѝ се носела слава на мъжемелачка, а и защото не си падала къщовница и добра домакиня, каквото била първата му жена. Хапливата блондинка неведнъж е признавала, че не ѝ остава абсолютно никакво време да се грижи за дома си, но и не ползва професионалните услуги на чистачки, защото се притеснявала да не я оберат и да не изнасят тайни от дома ѝ. В ролята на прислужница влизала нейната майка, която преди няколко години дошла да живее в апартамента на водещата, за да го чисти, да приготвя вечери и да се грижи за внучката си Мари. Все пак тя не остава при Гала и Стефан целогодишно, а с брата на водещата, който от дълго време е емигрант в Америка, си я разделяли за по няколко месеца. Все пак отношенията на журналистката с роднините на мъжа ѝ търпели развитие. Първоначално и татко му не щял да чуе за нея, но с годините успял да прости на сина си предателството и развода. Въпреки това гледал да спазва дистанция и се срещал с наследника си насаме, без телевизионерката да го придружава. Самият Стефан тежко преживявал разпада на фамилията си, негативните чувства и думи, които видял и чул от най-близките си роднини, но когато те му поставили ултиматум да избира, той предпочел да продължи съжителството си с Гала. Покрай семейния им бизнес с отглеждането на пчели и производството на натурален мед успял да стопи ледовете с татко си. „Впечатляващо е как с годините - след множество отчуждения и сближавания - връзката син-баща се задълбочава и имаш все повече неща, които да си кажеш, надграждайки семейната свързаност - в приятелска...“, написа Стефан под снимка с баща си отпреди няколко седмици. Сподели:", "date": "2018.09.02", "title": "ДРАМА В ПИК И \"РЕТРО\"! Гала във война със свекърва си"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D1%8A%D0%B4%D0%B5-%D0%BF%D1%80%D0%B5%D1%81%D1%8A%D1%85%D0%B2%D0%B0-%D0%BA%D1%80%D0%B0%D0%BD%D1%87%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B0%D0%B2%D0%B0%D1%80%D0%B8%D0%B8-%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-news777811.html", "text": "На 03 септември 2018 г. (понеделник), във връзка с изпълнение на инвестиционен проект за реконструкция на уличен водопровод на ул. „Народно хоро“ кв. „Овча купел“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по ул. „Народно хоро“ от ул. „Буземска“ до ул.“ Крушовски връх“; по ул. „Брезовица“ от ул. „Народно хоро“ до ул. „Буземска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро “ ъгъла с ул. „Брезов рид“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. На 03 септември 2018 г. (понеделник), във връзка с монтаж на спирателен кран на бул. „Сливница“, с. Кътина , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: бул. „Сливница“, ул. „Сини вир“, ул. „Пирамидите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“, ъгъла с ул. „Сини вир“. На 03 септември 2018 г. (понеделник), във връзка с подмяна на сградно водопроводно отклонение на ул. „Егреците“, вилна зона „Беловодски път“ , се налага спиране на водоподаването от 10:00  до 17:00 часа на клиентите на „Софийска вода”, живеещи в района на: по ул. „Стар Беловодски път“ от ул. „Беловодски път“ до ул. „Егреците“, ул. „Малкото копито“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар Беловодски път “ ъгъла с ул. „Малкото копито“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Сподели:", "date": "2018.09.02", "title": "ВАЖНО! Ето къде пресъхва кранчето в София, аварии и ремонти спират водата"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D1%81-400-news777776.html", "text": "Президентът на Турция Реджеп Таийп Ердоган заяви, че страната му няма намерение да иска разрешение от който и да е по въпроса за придобиването на системите за противовъздушна отбрана С-400 от Русия. Както съобщава вестник „Милиет“, държавният глава е казал това на бизнес форум в столицата на Киргизстан – Бишкек, предава ТАСС, цитирани от \"Фокус\". „Сключихме споразумение за С-400 с Русия и някои се безпокоят от това. Извинете ни, но ние няма да искаме разрешение от никого“, цитира думите на Ердоган изданието. На 31 август турският президент заяви, че Анкара разчита да „получи С-400 в максимално кратки срокове“. ТАСС припомня, че Вашингтон предупреди Турция, че ако закупи С-400 от Русия, САЩ могат да откажат да й продадат изтребители F-35. Сподели:", "date": "2018.09.02", "title": "Ердоган няма да се откаже да купува С-400"}
{"url": "https://pik.bg/%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%BF%D1%80%D0%B5%D0%B1%D1%80%D0%BE%D0%B8%D1%85%D0%B0-235-%D0%B3%D0%BD%D0%B8%D0%B5%D1%89%D0%B8-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D1%81%D1%82%D0%B0%D1%80%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-news777768.html", "text": "235 моторни превозни средства с преустановена регистрация гният по улиците на Монтана, съобщава „Конкурент“. Те са били преброени от специално създаден за целта отряд и по сигнали на граждани, уточни кметът Златко Живков. 69 от колите вече са вдигнати от собствениците им. В началото на август окръжна прокуратура даде на общинската власт в Монтана месец срок да преброи и премахне от улиците старите коли. Кметът Живков обяви, че в понеделник ще поиска от държавното обвинение удължаване на този срок с още един месец. При първоначалния оглед са били описани 34 моторни превозни средства  без регистрационни номера, неизползвани с години в шест от градските зони. Оказва се обаче, че поставените  на трупчета коли са много повече. През последните 30 дни в общината са подадени сигнали за 235 автомобила в различните райони на Монтана. „Необходимо е да бъде удължен срокът, за да дадем възможност на собствениците сами  да преместят старите си коли, или ги предадат за скрап”, разясни  кметът. Той благодари на  гражданите на Монтана, че  съдействат на властите. Пример за това е кампанията по премахването на незаконните постройки и гаражи. Всички над 1 000 ламаринени клетки са бутнати от тези, които са ги построили. Само в шест случая е било необходимо да намесят общинските екипи. „На телефон 096 305674 гражданите могат да подават сигнали за изоставени коли, както и за проблеми с уличното осветление“, обяви още Златко Живков. Сподели:", "date": "2018.09.02", "title": "В Монтана преброиха 235 гниещи на улицата стари автомобили"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2%D0%B8-%D0%BF%D1%80%D0%B5%D0%B4%D0%B0%D0%B4%D0%B5%D0%BD%D0%B8-%D0%BE%D1%82-%D1%81%D0%B2%D0%BE%D0%B8-%D0%B4%D1%80%D1%83%D0%B3%D0%BE-%D0%B8%D0%B7%D0%B2%D0%B5%D1%81%D1%82%D0%BD%D0%BE-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%87%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BF%D0%B8%D1%88%D0%B5%D0%BB%D0%BE-%D0%B4%D0%BE%D0%BD%D0%BE%D1%81-news777781.html", "text": "Мултимилионерите Ветко и Маринела Арабаджиеви са били \"изпържени\" от хора от най-близкия им роднински кръг, поясниха неофициално пред ПИК разследващи. Сигналът за грандиозната сума пари от 10 милиона лева, натъпкани в скривалища в хотел \"Маринела\", е бил подаден непосредствено преди акцията. Очевидно е, че информация по този въпрос биха могли да имат само доверени хора. Ветко Арабаджиев е трябвало да бъде задържан още преди година по същите обвинения - пране на пари и укриване на ДДС. Схемите му са били известни на правораздавателните органи. Арестът обаче е бил осуетен в последния момент след намеса \"отгоре\" - каквото и да означава това. Причината да го спасят е била, че е имал необслужени кредитни задължения към известна банка с позиции във властта. А банката държала да си върне парите. Това нямало как да се случи, ако Ветко попаднел зад решетките. Този път обаче нямало прошка за Арабаджиеви. ПИК научи, че до службите за сигурност са постъпили няколко сигнала срещу фамилията. Един от тях бил подаден от членове на друго известно олигархично семейство, което в определен период от време е имало близък досег с Арабаджиеви. След това обаче отношенията им се смразили по лични причини. Сподели:", "date": "2018.09.02", "title": "САМО В ПИК: Арабаджиеви предадени от свои! Друго известно олигархично семейство пишело доноси срещу тях"}
{"url": "https://pik.bg/%D1%8E%D0%BC%D1%80%D1%83%D1%87%D0%BD%D0%BE-%D0%BF%D1%80%D0%B0%D0%B2%D0%BE-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA%D0%BB%D0%B8%D1%8F-%D0%BF%D1%80%D0%B5%D0%B1%D0%B8-%D0%BF%D0%B8%D1%8F%D0%BD-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%B2-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%B8-%D0%BF%D0%BE%D0%BB%D1%83%D1%87%D0%B8-%D0%BE%D1%81%D0%B5%D0%BC-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD-news777765.html", "text": "Млад мъж от Пазарджик преби пиян пловдивчанин в култова дискотека в Пловдив, съобщава „Трафикнюз“. Според информацията, пострадалият бил с избит зъб и разцепена устна. Екшънът се разиграл пред погледите на стотици посетители на нощния клуб. За побоя, нападателят отнесъл осем месеца условна присъда. Екшънът се разиграл в края на миналата година в изестен клуб. Пазарджиклии решили да се забавляват и посетили чалготеката. В разгара на купона едно от момчетата отишло до тоалетната. Там се засякъл с пиян мъж, който го прегърнал и му казал, че няма да го пусне и дали това е проблем. Пазарджиклията избутал ръката, като му отвърнал, че не му е любовница, за да го прегръща, след което влязъл в тоалетната. И двамата се върнали при компаниите им и продължили да се забавляват. Малко по-късно пазарджиклията видял свой познат на бара и отишъл да го поздрави. Там бил и видимо нетрезвият мъж от тоалетната. Последният се доближил до него и му казал „Изчезни, майка ти ****!“ . От тези думи пазарджиклията се вбесил и забил юмрук в лицето на провокатора си. Причината за яростта била, че нападателят нямал баща и бил силно привързан към майка си. Приятелката на пострадалия го извела навън и повикала полиция. Гаджето й бил с избит зъб, а от устната му течало кръв. След като пристигнали униформените, излязъл и нападателя. Вече успокоен той опитал да се извини на пловдивчанина, както и дал обяснения на полицията. Жертвата обаче единствено повтаряла: „Ще те съдя”. Потърпевшият посетил Спешен кабинет и си извадил медицинско за травмите. С документите и свидетелите той подал жалба в полицията и започнало производство. Пазарджиклията се сдобил с обвинение и година след инцидента се изправил пред съда. По време на заседанието били разпитани всички свидетели, представени са били съдебно-медицински експертизи, заключения от стоматолог, както и записи от камерите. Преди седмица пазарджиклията чу присъдата си. Той бе наказан с осем месеца условно с три години изпитателен срок. Момчето трябва да заплати и лечението при стоматолог на пловдивчанина в размер на 1 050 лева, както и 1 000 лева неимуществени вреди. Сподели:", "date": "2018.09.02", "title": "Юмручно право! Пазарджиклия преби пиян пловдивчанин в дискотека и получи осем месеца условно"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BC%D0%B8%D0%BB%D0%B5%D0%BD%D0%B5-%D0%B0%D0%BD%D0%B8-%D0%B7%D0%B0%D1%89%D0%BE-%D0%BC%D1%8A%D0%BB%D1%87%D0%B8%D1%82%D0%B5-news775525.html", "text": "Драмите в Търговския регистър, електронната катастрофа на постевропредседателска България, ужилените от \"Олимпик\", кадровите недомислия в Комисията по финансов надзор отново доказаха по безспорен начин, че август е най-непредсказуемият, опасен и коварен месец в политическия календар на стената. Държавата би трябвало да тъне в отпускарско безвремие, а винаги се случва нещо, което да ни докаже, че всяка стабилност е измамна, самоуспокоенията – просто медиативна илюзия, и всичко, което вярваме, че е трайно, може да се скапе само за няколко дни. Но тези големи скандали запушиха един друг, който също се промъкна до медиите, но бързо остана назад, защото лавината от събития мелодраматично го повлече. От Нова телевизия официално обявиха, че спират предаването на Милен Цветков в съобщение до медиите. От текста им се разбра, че някакви техни проучвания показвали, че зрителите предпочитали в тази част от денонощието да гледат забавни и развлекателни предавания и заради това шефовете решили да дръпнат шалтера на шоуто. Те били предложили на Цветков друго предаване и длъжност, но той предпочел да напусне. Всъщност това е единственото достойно нещо в такава ситуация. Не карам никого да харесва насила Милен Цветков. Самият аз не мога да се определя като редовен зрител на неговото шоу, защото часовият му пояс беше безумен, а и Лудия му репортер ми идваше в повече. Но е факт и друго – Цветков има разпознаваем стил, знае как да бъде интелигентен и забавен едновременно и не се боеше (почти единствен в големите български медии) да поставя остри теми и да ги разнищва, без да се съобразява с политическия климат или интересите на властта. Всъщност това стана причина и за изгнанието му в безумните късни часове. Понеже преди не можеха веднага да го уволнят, решиха да го натирят в девета глуха и във време, когато пред телевизора стоят основно хора, които търсят розовите канали, а не разговор за политическите проблеми на деня. Всъщност, ако проследим кариерата на Милен Цветков, можем да видим през нея тоталния срив на свободата на словото у нас. Той беше водещ на сутрешен блок, след това му дадоха следобедно предаване, а най-накрая го натикаха късно през нощта, за да не смущава никого с неудобни въпроси и ехидна ирония. Неговото предаване въпреки многобройните си кусури остана единственото място в голяма медия, където можеха да се обсъждат свободно парливи теми с остър и дискусионен тон. Точно заради това само преди два месеца епизод от него бе спрян от Нова телевизия, защото имал наглостта да се занимава с писание, че Бойко Борисов имал остров в Гърция. При това анонсът изобщо не беше, че те ще разглеждат тази информация като нещо реално и сериозно. Това можеше да бъде предаване за фалшивите новини, за механизмите на тяхното пускане, за политическата им употреба, за това как да имунизираме едно общество срещу тях. Но никога няма да узнаем какво точно са казали неговите събеседници. Предаването беше демонстративно спряно, а очевидно Цветков стана повече от неудобен. Вероятно ръководството на медията е имало дълги и тежки телефонни разговори с политическа окраска и резултатът е, че един популярен журналист бе натирен с обичайните пожелания за \"бъдещо сътрудничество\". Всички знаем, че такова няма да има. Това е елегантният начин да изритат един неудобен телевизионен водещ, за да могат мениджърите костюмари да докладват, че задачата е изпълнена успешно. Нека да си припомним, че когато и Ана Цолова бе свалена от екран, нейните началници анонсираха, че тя щяла да води магазинно предаване. Това се случи преди година. На хоризонта никакво предаване не се задава, а и няма да се зададе. Във вълната от събития някъде се прокрадна информацията, че тя даже щяла да напуска Нова телевизия. Може и да е вярно, едва ли престоят й там е особено приятен. Изритването на Цветков обаче е събитие с дългосрочна цел. Големите телевизии ясно показват, че нямат никаква нужда от журналисти с позиция, памет и опит. Те са неудобни, защото не могат да бъдат контролирани докрай. Не могат да бъдат вместени в схемите, трудно се вписват в лакираната реалност, която телевизиите ни поднасят като луксозна отрова всяка вечер. Хората от Нова телевизия ясно са го казали – те искат да забавляват своята аудитория до смърт, защо им е да пълнят главата й с размисли и разговор за това какво се случва край нас. Вземи тази \"Черешка на тортата\" и спри да мрънкаш за справедливост. Изобщо саморазправата с качествената журналистика тече на много нива и виждаме, че победата срещу нея е пълен триумф. Част от проблемите са в самата журналистика. Залитането към развлекателното и скандалното вероятно носи читатели, но обезценява повечето опити за постигането на някаква истина за състоянието на обществото. Самото ни общество се раздира от тежки политически противопоставяния, безкрайно делене, безкрайни виртуални крясъци и в такава обществена атмосфера наистина е много трудно да откриеш хладния тон на обективността и здравия разум. Но голямата драма на българските медии е в това, че те се поддадоха на политическия натиск, не успяха да усетят примката около врата си, а когато стана ясно, че не остава въздух, беше твърде късно. И днес се намираме в ситуация, в която Нова телевизия уволнява безогледно журналисти емблеми, защото знае, че подобно нещо ще им се размине. За тях най-важното е да са в мир с властта и да пробутват нейната гледна точка за обществото. Но не са само те. Понякога рано сутрин е кошмар да имаш дистанционно в ръката – във всички телевизии подред се изреждат министри, които ядосано обясняват какви успехи има властта и какви големи постижения жъне. Хората обаче не са идиоти. Те винаги усещат кога някой се опитва да им пробутва фалшива реалност и политическа пропаганда, макар и прикрита под формата на \"обективно отразяване\". Те имат сетива, за да усещат кога ги манипулират и кога си играят с тях. И всъщност това води след себе си смразяващ процес – никой не вярва на медиите. Това е нещо, което започна още преди Доналд Тръмп, днес просто виждаме неговия пик. Казват, че фалшивите новини избуяли и те били продукт на кремълската пропаганда. Пълна глупост. Всъщност хората разпространяват фалшиви новини и се хващат за тях, защото са изпълнени с дълбоко недоверие към това, което големите медии им показват. Защото те (големите медии) бяха прочистени от качествена журналистика и журналисти, за да останат единствено истеричните сутрешни блокове, където рано сутрин едни и същи лица да ги бомбардират с пародия на репортерство и анализи. И заради това проблемът с Милен Цветков отива далеч отвъд него. Това е проблемът за бъдещето на българската журналистика и дали нейната окончателна катастрофа е предотвратима. Както и за това колко дълго още ще се правим, че в нея няма политическа намеса. Защото отстраняването винаги тече по тази линия. В тази драма от слагачество, слугинаж, изкривени от поклони гръбнаци и любовна медийна слюнка има и един друг проблем. Защо жертвите на тази секира и тъпчене с кубинки мълчат? Защо Милен Цветков не се реши да говори, и то в своя стил? Защо Ана Цолова реши да си мълчи и да отпадне от медийния живот безмълвно като удавник? Защо много други, които напуснаха журналистиката отвратени, ударени, а и вероятно ужасени, се оттеглиха от битката мълчаливо? Свободата на словото не е само отговорност на репортерите, но тяхната безсловесност не помага по никакъв начин. Само там, където има мълчание, може да има цензура. Само там, където всички се отказват от битката, силите на злото триумфират, отварят шампанско и се поздравяват, че операцията по запушване на уста е протекла успешно. И да, знам, че да говориш много често означава проблеми, драми, липса на всякакви други възможности в спарения въздух на олигархична България, но това е последната възможност за съпротива. А без нея сме просто загубени. Защото страна с такива медии е обречена на постоянен неуспех. Сподели:", "date": "2018.09.02", "title": "САМО В ПИК И \"РЕТРО\"! Александър Симов с горещ коментар: Милене, Ани, защо мълчите?"}
{"url": "https://pik.bg/%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D1%81%D1%8A%D1%89%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BA%D0%BE%D1%8F%D1%82%D0%BE-%D0%B8%D0%B7%D0%B1%D1%80%D0%B0-%D0%BF%D1%80%D0%B5%D0%B7-%D0%B2%D1%82%D0%BE%D1%80%D0%B0%D1%82%D0%B0--news777769.html", "text": "Министърът на отбраната на Сърбия Александър Вулин заяви в събота, че Хърватия е показала, „че остава на същата страна, която избра през Втората световна война“, предава белградското радио „Б92“. Думите на Вулин бяха изказани по случай 79-ата годишнина от избухването на Втората световна война, отбелязва сръбската медия. „На този ден преди 79 години започна Втората световна война. Войната свърши за целия свят и истината за нея е добре известна и не се променя. Освен за Хърватия, която се опитва да промени историята и да скрие истината за извършения геноцид срещу сърбите в тогавашната независима държава Хърватия“, отбеляза министърът пред журналистите. По неговите думи, последният опит да се представи концлагерът Ясеновац като „трудов лагер“ е бил тежка обида не само към децата, убити в Ясеновац, но и към здравия разум и антифашистите навсякъде по света“. „За съжаление, Хърватия отново потвърди, че продължава да е на страната, която избра през Втората световна война“, заяви Вулин. „Б92“ припомня, че хърватския новинарски портал Index.hr е написал за скорошните промени в страницата за концлагера Ясеновац в хърватската уикипедия. Сега там той се описва като „събирателен лагер“ и „трудов лагер“ и се дават препратки към множество десни автори, като Игор Вукич и най-вече книгата му „Трудовия лагер Ясеновац“, организацията на консервативния активист Зелка Маркич Narod.hr, Hrvatski tjednik и Maxportal, отбелязва сръбската медия. Сподели:", "date": "2018.09.02", "title": "Сръбският министър на отбраната: Хърватия остава на същата страна, която избра през Втората световна война"}
{"url": "https://pik.bg/%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D1%81-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BF%D1%80%D0%B5%D0%B4-%D0%BF%D0%B8%D0%BA-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%B5-%D0%BE%D1%81%D1%82%D0%B0%D0%B2%D0%BA%D0%B8-%D0%B8-%D0%BD%D0%B0-%D0%B4%D1%80%D1%83%D0%B3%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BF%D1%80%D0%B5%D0%B4%D1%81%D1%80-news777704.html", "text": "- Да, очаквах ги. И те се получиха. Нямаше как. Това е една съвършено нормална демократична процедура. - Популузмът не е нищо лошо. Това, че се заговори за лошите пътища, прикрива факта, че 3,5 млн. българи караме по най-безобразния начин. Шофираме много ниско интелигентно. Ние караме тъпанарски. Наскоро се върнах от Канада. Там хората си шофират спокойно и не се придвижват по-бавно от нас. Въпросното каране с 53 км/ч при разрешени 40 км/ч е изключително неправилно. - Правила има. Но ние не спазваме закона. Защо? Не знаем ли, че нарушавайки закона, ние убиваме себе си?! Караме като кретени. А още утре всеки може да реши да шофира нормално. Но не го правим. Това е особеност на българския шофьор. Като във филмите \"Особености на руския лов\", \"Особености на руския риболов\", така сега говорим за особености на българския шофьор. Той е кретен. Това е. Може ли да излезеш на пътя с автобус, който не е минал технически преглед?! Искрено съжалявам за този човек - шофьора. Животът му е съсипан. Да не дава господ никому такова нещо да му дойде на главата. - Ние имаме около два пъти по-нисък доход от европейците и се избиваме два пъти повече. Всеки може да си даде сметка, че не бива да се страхува само от глобите, а да мисли за собствения си живот. - Обсъждат се и други министри, които не работят достатъчно добре. Този месец може би ще станем свидетели на ремонт на кабинета. - Все още за правителствена криза не може да се говори. Тя ще стане факт, ако се тръгне на избори. - Ако това стане, ще бъде голяма глупост. Защото те ще дойдат в края на тази или началото на следващата година. А на нас ни предстоят още два вота. Ще стане много голям проблем. Но, ако им се правят избори, поне да ги съчетаят с някой от другите два вота. Правили сме го вече. - Не знам какво си мислят колегите от БСП. Но аз съм сигурен, че те не могат да управляват. А за смяната на министри в сегашното правителство - няма страшно. Има кандидати, които спокойно могат  да влязат в управлението и да се справят добре. Сподели:", "date": "2018.09.02", "title": "Проф. Михаил Константинов с прогноза пред ПИК: Очакват се оставки и на други министри, предсрочни избори са глупост"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%B6%D0%B5%D0%BD%D0%B0-%D0%B1%D0%B5-%D0%BF%D1%80%D0%B5%D0%B1%D0%B8%D1%82%D0%B0-%D0%B4%D0%BE-%D1%81%D0%BC%D1%8A%D1%80%D1%82-%D0%BE%D1%82-%D0%BC%D1%8A%D0%B6%D0%B0-%D1%81%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news777792.html", "text": "Мъж преби до смърт жената, с която живеел на семейни начала, съобщава „Конкурент“, като се позаовава на информация от ОД на МВР Враца. Според информацията, драмата се разиграла в петък във врачанското село Върбица. 31-годишната З.Т. от село Говедаре била откарана с линейка в спешно приемно отделение, където към 15:00 часа издъхнала въпреки усилията на докторите. При извършената аутопсия вчера патоанатомите установили, че смъртта е причинена от мозъчен кръвоизлив и тежка гръдна травма, които са нанесени при побой. Разследващите бързо стигнали до извършителя на зверството – това е 48-годишният И.Илиев, с когото претрепаната жена приживе живеела на семейни начала. Побойникът е задържан с мярка за 72 часа с постановление на окръжната прокуратура във Враца. Очаква се когато тя изтече, да му бъдат повдигнати и обвинения за причиняване на смърт. Сподели:", "date": "2018.09.02", "title": "Брутално: Жена бе пребита до смърт от мъжа си във врачанско село"}
{"url": "https://pik.bg/%D1%81%D0%BC%D1%8F%D0%BD%D0%B0-%D0%BD%D0%B0-%D1%80%D0%BE%D0%BB%D0%B8%D1%82%D0%B5-%D0%B4-%D1%80-%D1%82%D0%B0%D1%81%D0%B5%D0%B2-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BD%D0%B0%D0%BF%D1%83%D1%81%D0%BA%D0%B0-%D1%81%D0%B2%D0%B5%D1%82%D0%B8-%D0%BA%D0%B8%D1%80%D0%B8%D0%BB-%D0%BD%D0%B0%D1%83%D0%BC-%D1%88%D0%BE%D0%BF%D0%BE%D0%B2-%D1%89%D0%B5-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0-%D1%81-news776544.html", "text": "Секссимволът на \"Откраднат живот\" Наум Шопов ще се повдизава в екранната болница \"Свети Кирил\" до края на годината, а след това постъпва в \"Пирогов\". Екранният д-р Тасев няма да се вихри със скалпела в нова роля, а този път ще борави с него наистина - за да специализира пластична хирургия, научи ПИК. По време на паузата между петия и шестия сезон на докторската сага Наум Шопов завърши медицина и за ужас на почитателките си, въпреки успеха, който жъне в \"Откраднат живот\", плановете му са да стане лекар, а не да затвърди името си като актьор. \"Планирам специализация по пластична хирургия в \"Пирогов\". Живот и здраве, към края на годината би трябвало да започна. Изборът ми на специалност е следствие на комбинация от много фактори. Основната ми мотивация е в това, че пластичната хирургия е изключително разнообразна и интересна, без да има такава драматична смъртност, както някои от другите специалности, към които се бях насочил\", разкри младият Шопов в интервю пред седмичник. Той все пак успокои със закачливо намигване фенките му, които отсега тъжат, че няма да го гледат още дълго в ефир: \"С някои от зрителките, които ме харесват, пак ще се виждаме, но по други въпроси. Университетската многопрофилна болница за активно лечение и спешна медицина заради Сподели:", "date": "2018.09.02", "title": "СМЯНА НА РОЛИТЕ! Д-р Тасев от \"Откраднат живот\" напуска \"Свети Кирил\"! Наум Шопов ще ремонтира силикон в \"Пирогов\""}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%81-%D0%B3%D0%BE%D1%80%D0%B5%D1%89-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%BA%D0%B8%D1%80%D0%B3%D0%B8%D0%B7%D1%81%D1%82%D0%B0%D0%BD-news777770.html", "text": "Засега Бишкек отхвърля подобни искания. В цяла Централна Азия от десетилетия съществува мрежа от училища и колежи, спонсорирани от намиращия се в САЩ духовник и негови последователи. След преврата от 2016 г. Анкара призова правителствата от региона да затворят тази мрежа, но някои показват нежелание да го направят. Тогавашният киргизстански президент Алмазбек Атамбаев отказа да затвори училищата и просто преименува образователната мрежа. Ердоган повдигна отново въпроса вчера на среща с новия киргизстански президент Сооронбай Жеенбеков. Турският президент увери, че мрежата на Гюлен е заплаха за сигурността. \"Не искаме нашият братски народ да се сблъска с подобни проблеми\", заяви той вчера на съвместна пресконференция с Жеенбеков. \"Те могат да проникнат във вътрешното министерство, във военни структури, подобен преврат може да се случи и в Киргизстан\", предупреди той. Президентът на Киргизстан не прие изрично исканията на Ердоган, но заяви, че сега мрежата от учебни заведения е под контрола на правителството. Съседен Казахстан също отказа да затвори спонсорираните от Гюлен училища и също ги преименува. Турският президент Реджеп Ердоган призова снощи Киргизстан да вземе мерки срещу групи, свързани с движението на проповедника Фетхуллах Гюлен, когото Анкара обвинява за провалилия се опит за преврат през 2016 г., съобщава Ройтерс. Сподели:", "date": "2018.09.02", "title": "Ердоган с горещ призив към Киргизстан"}
{"url": "https://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%82%D1%80%D0%B8-%D1%81%D0%B5%D0%BB%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D1%8A%D1%82%D1%8F-%D0%BB%D0%BE%D0%BC-%E2%80%93-%D0%B2%D0%B8%D0%B4%D0%B8%D0%BD-news777796.html", "text": "Недоволни жители на три ломски села блокираха рано тази сутрин пътя между Лом и Видин, съобщават „Конкурент“ и БТВ. Според информацията, протестът е стартирал в 10:00 часа. Един от организаторите Димитър Младенов е заявил пред „Конкурент“, че хората няма да пускат камиони и автомобили по трасето до 12:00 часа. Недоволството на хората е предизвикано от невъзможното шосе между селата Орсоя и Добри дол, по което придвижването става само с високопроходима техника. „Вече не сме в Северозпадна  България, а в Северозабравена България“, не крие възмущението си Димитър Младенов. Сподели:", "date": "2018.09.02", "title": "Недоволни жители на три села блокираха пътя Лом – Видин"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%B8-%D0%BE%D0%BF%D0%B0%D1%88%D0%BA%D0%B8-%D0%BE%D1%82-%D0%BA%D0%BE%D0%BB%D0%B8-%D0%B7%D0%B0%D1%82%D0%B0%D0%BF%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%BE-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news777824.html", "text": "Това сочат данни за трафика на българските гранични контролно-пропускателни пунктове към 14 часа. На българо-македонската граница трафикът е нормален на всички ГКПП-та. На българо-гръцката граница на ГКПП Кулата и ГКПП Маказа трафикът е интензивен на изход от леки автомобили. На българо-турската граница на ГКПП Капитан Андреево трафикът е интензивен на изход от товарни автомобили. На българо-румънската граница трафикът е интензивен на всички гранични контролно-пропускателни пунктове от леки автомобилина. На ГКПП Дунав мост-Видин трафикът е интензивен на изход от товарни автомобили. На българо-сръбската граница на ГКПП Калотина трафикът е интензивен и в двете посоки от леки автомобили. Сподели:", "date": "2018.09.02", "title": "Огромни опашки  от коли затапиха българо-сръбската граница"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%B5%D0%B6%D0%BA%D0%B8-%D0%B4%D0%B5%D0%B1%D0%B0%D1%82%D0%B8-%D0%B2-%D0%BD%D1%84%D1%81%D0%B1---%D1%85%D0%BE%D1%80%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D1%80%D0%B5%D1%89%D1%83-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B2%D0%BB%D0%B0%D1%81%D1%82%D1%82%D0%B0-news777790.html", "text": "Тежки дебати се вихрят сред хората на Валери Симеонов в НФСБ. Патриотите продължават да бистрят дали да останат във властта, като повечето от тях смятат, че не сега е моментът за подобна стъпка. Това научи ПИК от отлично информирани източници сред партийците на вицепремиера. Лидерът на патриотичния фронт събра ръководството на партията, за да се вземе решение как ще продължат занапред. Оказва се, че голяма част от тях са на мнение, че стабилността на държавата е по-важна и не е сега момента да се правят сътресения. \"Хората все пак са ни гласували доверие и са ни изпратили, за да свършим работа. Както често сме казвали, коалиционното споразумение не е нарушено. Грешка е на Бойко Борисов, че не е уведомил Валери Симеонов за оставките на министрите, но те и двамата са такива импулсивни. Трудно е когато си в такава голяма коалиция. Все пак е добре да се седне на една маса и да се решат тези проблеми\", споделят пред медията ни от НФСБ. За момента лидерът на партията и вицепремиер изслушва различните мнения, за да се стигне до общо решение. Тежки дебати се водят и за отношенията в малката коалиция между Обединените патриоти и най-вече за скандалите между Симеонов и Волен Сидеров. Днес дебатите продължават, след като вчера след 4 часово заседание партията не стигна до решение на политическите проблеми. Утре пък Бойко Борисов е поканил тримата лидери на патриотите Валери Симеонов, Красимир Каракачанов и Волен Сидеров, за да седнат и да обсъдят кандидатурите за овакантените министерски кресла. Премиерът заяви вчера от Варна, че те отново ще бъдат от квотата на ГЕРБ. Сподели:", "date": "2018.09.02", "title": "САМО В ПИК: Тежки дебати в НФСБ - хората на Валери Симеонов срещу излизане от властта"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%BF%D0%BE%D1%81%D0%B5%D1%82%D0%B8-%D0%B8%D1%80%D0%B0%D0%BD-news777771.html", "text": "Държавният министър за Близкия изток в британското външно министерство Алистър Бърт е посетил вчера Иран, съобщава \"Ройтерс\", цитирана от БНР. Иранският външен министър Мохамад Джавад Зариф заяви в интервю, че европейските страни трябва да предприемат действия, за да спасят ядреното споразумение след оттеглянето на САЩ от него, а не само да изказват политическа ангажираност. Великобритания и други европейски страни се опитват да запазят ядреното споразумение, въпреки че президентът на САЩ Доналд Тръмп наложи отново санкции на Техеран. Бърт се срещна и с иранския заместник външен министър Абас Арагчи, с когото е преговарял за достъпа до банкови ресурси и продажбата на петрол. Иран иска да запази достъпа си до западната банкова система и да продължи да продава петрол, въпреки санкциите на САЩ. Преди посещението си Бърт заяви, че \"докато Техеран изпълнява ангажиментите си по споразумението, Лондон ще продължи да държи на него, защото то е най-добрият начин да се гарантира безопасно бъдеще на региона\". Сподели:", "date": "2018.09.02", "title": "Британски дипломат посети Иран"}
{"url": "https://pik.bg/25-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%B5%D0%B3%D0%B8%D0%BF%D0%B5%D1%82-news777772.html", "text": "25 души са пострадали при катастрофа на автобус в Египет, съобщава изданието „Ал-Масри ал-Йоум“, цитирано от „Газета“. Според информацията, инцидентът е станал на шосето между Рас Гариб и Заафаран в провинция Червено море. Всички пострадали са били настанени в болница. От полицията са започнали разследване на обстоятелствата около случилото се. Сподели:", "date": "2018.09.02", "title": "25 пострадали при катастрофа на автобус в Египет"}
{"url": "https://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%B01-%D0%BF%D0%B0%D0%BA-%D1%81%D0%B5-%D1%81%D1%80%D0%B8%D0%BD%D0%B0-%D1%80%D0%BE%D1%83%D0%BC%D0%B8%D0%BD%D0%B3%D1%8A%D1%82-%D0%BE%D1%82%D0%BD%D0%BE%D0%B2%D0%BE-%D0%BD%D0%B5-%D1%80%D0%B0%D0%B1%D0%BE%D1%82%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news777793.html", "text": "Роуминг системата на мобилния оператор А1 отново се срина. Читатели на агенция ПИК сигнализираха, че повече от 12 часа не могат да ползват телефоните си в Гърция. \"Това е някакво безумие. Човек отива на почивка и разчита да има връзка с близките си, оказва се обаче, че от А1 не са на това мнение. Вчера в 18:00 часа ни спря роуминга. Опитахме да получим някакъв отговор, но такъв нямаше. Имали повреда някаква - поредната, и ни казаха да чакаме. Те обаче не чакат като дойде време да си плащаме сметката. Искат си парите и ако не платиш, ти спират телефона. Ние сега какво трябва да направим, те ще ни платят ли нервите и това, че не си вършат работата\", заявява пред медията ни гневен потребител. Припомням, че това поредният срив на роуминг услугата на мобилния оператор. Само преди дни абонаните им отново останаха без телефони, тъй като не могат нито да приемат, нито да получават обаждания. \"Добре, че не разчитаме само на тях, а имаме и други телефони\", споделят още абонатите на А1. От мобилната компания се свързаха с редакцията ни, за да заявят, че техническите причини, които са прекъснали услугата за извън мрежата на А1 България \"Наблюдават смущения в работата на мобилната гласова услуга и мобилния интернет в роуминг през мрежите на Vodafone. Ако клиентите се намират в Гърция, трябва да опитат да се свържат към някоя от трите налични мрежи – да ги изпробват една по една. В случай, че се намират в друга държава, трябва да изберат мрежа, различна от тази на Vodafone. Работата по пълното възстановяване на роуминг услугите продължава и се надяваме в най-кратък срок те да заработят нормално\", заявиха от компанията. Сподели:", "date": "2018.09.02", "title": "СИГНАЛ ДО ПИК! А1 пак се срина, роумингът отново не работи (ОБНОВЕНА)"}
{"url": "https://pik.bg/%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D0%BE%D0%BF%D0%B0%D1%81%D0%B2%D0%B0%D1%82-%D1%81%D0%B5%D0%BB%D0%B0%D1%82%D0%B0-%D0%BA%D1%80%D0%B0%D0%B9-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%B2-%D0%BA%D0%B0%D0%BC%D0%B5%D1%80%D0%B8-news777794.html", "text": "В община Горна Оряховица ще бъде изградена система за видеонаблюдение в селата, съобщава БНР. За повишаване на сигурността в населените места  ще бъдат инвестирани близо 40 000 лв от общинския бюджет. Според информацията, се предвижда  40 камери да бъдат разположени на входно-изходните артерии на всички селища в общината, която е втора по големина във Великотърновска област. Ще бъдат монтирани средно по 3 камери във всяко от тринайсетте селища. В момента се набират оферти от кандидатите за изпълнение на поръчката. Кметовете смятат, че видеонаблюдението ще намали битовата престъпност и ще подпомогне полицията при разкриването на престъпления. Сподели:", "date": "2018.09.02", "title": "Биг Брадър! Опасват селата край Горна Оряховица в камери"}
{"url": "https://pik.bg/%D1%81%D1%83%D0%B5%D1%82%D0%B0-%D0%B6%D0%B5%D0%BD%D0%B0-%D0%BE%D1%81%D0%BB%D0%B5%D0%BF%D1%8F-%D1%81%D0%BB%D0%B5%D0%B4-%D0%B4%D0%B5%D1%84%D0%B5%D0%BA%D1%82%D0%B5%D0%BD-%D1%84%D0%B8%D0%BB%D1%8A%D1%80-news777800.html", "text": "До какво ли не води жаждата за перфектен външен вид... Последната история трябва да служи като сигнална лампа за всички онези момичета, които прибягват до корекциите, без изобщо да имат нужда от тях. А освен това е повод за всички да се замислят, че при естетичните процедури на първо място трябва да стои безопасността. През последните дни медиите съобщиха за първия случай в Австралия на пациент, ослепял след инжектиране на дермален филър в лицето. През април жена е била закарана в офталмологичния отдел в болницата \"Принцът на Уелс\" в Сидни, където въпреки големите усилия на лекарите, зрението на едното ѝ око не е могло да бъде възстановено. Офталмологът от болница \"Принц на Уелс\" д-р Джон Дауни, който е провел лечението казва, че пациентът е ослепял от услуга, която се предлага като обикновена козметична процедура. \"Проблемът е, че хората възприемат инжектирането на дермален филър като козметичната процедура, при която няма риск, но това не е така\", каза д-р Дауни. Инжектирането на дермални филъри и ботокс често се извършва от козметици, които се обучават понякога само с кратка Скайп консултация с лекар. Те включват инжектиране в лицето на лекарство от Schedule 4, класифицирано по стандарта Poisons. Според д-р Дауни слепотата може да възникне, когато артерията се блокира от дермалния пълнител. В международен план има 98 документирани случаи на слепота, причинена от неправилно инжектирани дермални филъри. Сподели:", "date": "2018.09.02", "title": "СУЕТА! Жена ослепя след дефектен филър"}
{"url": "https://pik.bg/%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD-%E2%80%9E%D0%BB%D1%83%D0%B6%D0%BD%D0%B8%D0%BA%D0%B8%E2%80%9C-%D0%B2-%D0%BC%D0%BE%D1%81%D0%BA%D0%B2%D0%B0-%D0%B1%D0%B5-%D0%BE%D1%82%D0%BA%D1%80%D0%B8%D1%82-%D1%81%D0%BD%D0%B0%D1%80%D1%8F%D0%B4-%D0%BE%D1%82-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%BE%D1%82%D0%B5%D1%87%D0%B5%D1%81%D1%82%D0%B2%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-news777802.html", "text": "В центъра на Москва, в района на стадион „Лужники“ е бил открит снаряд от времето на Великата отечествена война, съобщава руската агенция за градски новини „Москва“, позовавайки се на източник от правоохранителните органи. „На улица „Лужники,“, дом №24, постройка №1 на стадиона е бил открит боен снаряд“, е съобщил източникът пред Агенцията. От пресслужбата на московското управление на Министерството на вътрешните работи на Русия потвърдиха факта, че е бил открит предмет, приличащ на снаряд от времето на Великата отечествена война, в сградата на улица „Лужники“ №24, където е разположен стадион „Лужники“. Стадион „Лужники“ бе открит на 31 юли 1956 година, след което съоръжението на три пъти е било реконструирано. Това лято на стадиона се изиграха мачове от Световното първенство по футбол. Сподели:", "date": "2018.09.02", "title": "На стадион „Лужники“ в Москва бе открит снаряд от Великата отечествена война"}
{"url": "https://pik.bg/%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B8%D0%B7%D0%BF%D1%80%D0%B0%D0%B2%D0%B8%D1%85%D0%B0-%D0%BD%D0%B0-%D0%BD%D0%BE%D0%BA%D1%82%D0%B8-%D1%8F%D0%BF%D0%BE%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D0%BB%D0%B8-news777782.html", "text": "Японски бойни самолети са били вдигнати във въздуха под тревога заради руски самолети, приближили се в близост до въздушното пространство на страната, обявиха от японското министрерство на отбраната на своята интернет-страница,.съобщава БНР Според информацията, четири изтребителя са били  вдигнати във въздуха в отговор на полет на два противокорабни самолета Ту-142 и един бомбардировач Су-24 над  Японско море. По информация на обединения щаб на силите за самоотбрана, единият самолет Ту-142 е извършил продължителен полет, обикаляйки почти целия японски архипелаг. Япония не за първи път придружава руските военни самолети, които според Москва извършват рутинни патрулиращи полети над Японско и Източнокитайско море. Сподели:", "date": "2018.09.02", "title": "Руски самолети изправиха на нокти японските противовъздушни сили"}
{"url": "https://pik.bg/%D0%B2-%D0%BA%D1%80%D0%B0%D1%8F-%D0%BD%D0%B0-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BB%D1%8F%D1%82%D0%BE-%D0%B5%D1%82%D0%BE-%D0%BD%D0%B0%D0%B9-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D0%BD%D0%B0%D1%85%D0%BE%D0%B4%D0%BA%D0%B8-%D0%BF%D1%80%D0%B5%D0%B7-%D0%B3%D0%BE%D1%80%D0%B5%D1%89%D0%B8%D1%8F-%D1%81%D0%B5%D0%B7%D0%BE%D0%BD-news777779.html", "text": "Активният сезон за българските археолози отдавна вече не свършва с края на лятото: от дълги години е традиция спецовете ни, разкриващи историята над и под нашите земи, да разкопават, реставрират, консервират ценни артефакти до трайното влошаване на метеорологичните условия през зимата или поне до първия сняг, съобщава „Монитор“. Така че в момента сезонът дори не може да се смята за преполовен, но модерните последователи на Индиана Джоунс вече го оценяват като щедър повсеместно. Успешен, със сериозни открития в различни сфери: в областта на праисторията, античността и средновековието, в проучването на големи градски, селищни центрове и крепости – така го определя заместник-директорът на Националния исторически музей проф. Иван Христов. „Археологията не е олимпийски стадион и ние не се състезаваме помежду си на пистата. В тоя смисъл пожелавам успех на всички колеги, които са на терен или предстои да работят. Радвам се за всеки, който е открил нещо значимо, защото в крайна сметка имаме обща кауза – да проучваме миналото и най-вече да го опазваме“, коментира той. Конкретно екипите на НИМ ще продължат дейността си през есенните месеци на крепостта Букелон (един от най-добре запазените средновековни замъци у нас) при с. Маточина край Хасково, на крепостта Лютица, Ивайловградско, на ранновизантийския град Хрисосотира до Черноморец и др. Историкът отчита засиления интерес на политиците към усилията на съсловието, след като лично премиерът Бойко Борисов и министърът на културата Боил Банов неколкократно посетиха емблематични обекти. „Очевидно властимащите разбират, че от труда на археолозите обществото би могло да получи дивиденти и е хубаво да се инвестира в обекти, които могат да имат принос за създаването на нови работни места, за развитието на туризма и инфраструктурата“, вярва Иван Христов. Неслучайно тази година правителството е отделило за археология 3 млн. лв. – почти двойно повече от преди. Лично за себе си професор Христов е сбъднал една мечта – да работи на остров, Св. Тома, където с хората си е направил цялостно проучване както на сушата, така и под вода. Доволен е и от обследването на римския кастел и крайпътната станция край крепостта Состра до троянското с. Ломец – добре запазена късноантична постройка, ненадейно дала ценен писмен паметник (част от римска военна диплома). Община Троян е отделила над 40 000 лв. по проекта за консервация и реставрация на комплекса. Проф. Николай Овчаров условно обявява тази година на проучвания за година на Средновековието. На Перперикон в Родопите той и сътрудниците му са намерили изключително голям брой и различни видове кръстове от този период, ала изваждането на бял свят на цял град е дълъг процес, който има малко общо с мигновените фойерверки на изровен от земята златен предмет, напомня той. Но пък в това бавно отвоюване на миналото камък по камък се достига до много повече информация за живота на предците ни. Националният археологически институт с музей към БАН получи от Министерски съвет и вече изхарчи по предназначение допълнителни 100 000 лв. за разкопките в античния град Хераклея Синтика край Рупите, за който може да се твърди, че е бил равен по значение с елинската Тесалоника (Солун). Ако скоро дойде и вторият транш от 60 000 лв., работата ще продължи най-малко до ноември, обяснява директорът на НАИМ доц. Людмил Вагалински. Там освен забележителната римска статуя, за която ще стане дума по-нататък, напоследък са намерени и 3 важни писмени паметника. В един от тях се споменава римският цезар Валериан, внук на императора със същото име, за когото тепърва ще се проучва какво е правил по тези земи. Доц. Вагалински се радва, че археологията става все по-популярна: в специализирания сайт Archeaologia Bulgarica, който предава онлайн какво се случва на разкопките у нас в реално време, има стотици хиляди влизания. Рано сутринта на 17 август в крепостта Калиакра, под подовото покритие на помещение, опожарено в края на XIV в., археолози се натъкват на малко глинено гърне със същинско съкровище: 957 предмета, от които 873 сребърни и 28 златни монети, 11 апликации и катарами, 28 сребърни и бронзови копчета, 11 златни обеци, 2 пръстена, от които 1 златен, и 4 мъниста от скъпоценни камъни и злато. Екипът се ръководи от директора на НИМ доц. д-р Бони Петрунова. Всички скъпоценности са били укрити в края на ХІV в., по време на някое от драматичните нападения над столицата на Добруджанското деспотство. Едно от тях е описано в хроники от онова време. През 1401 г. татарите на Актав, известен като Добруджанския татар, били разгромени и разселени в различни селища като Провадия, Русокастро и др. Възможно е някой от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена. Монетите са изключително ценни. От първоначалния преглед се разбира, че те не са само сребърни османски (около 60% от тях), а има и много български. Втората по големина група монети от находката съдържа български сребърни аспри, сечени от цар Иван Александър (1331-1371). Те попълват около 25% от проверената част. Запазени са добре, но тяхното качество е било влошено още при самото укриване. В съкровището се откриват най-малките по диаметър и грамаж български монети от този владетел – 0,6/0,5 г. Кризата във Второто българско царство се е усещала най-добре по техните разменни единици, отбелязва доц. Петрунова. Друг интересен факт е наличието на макар и малко екземпляри монети на видинския владетел Йоан Срацимир – 9, при които също се наблюдава този инфлационен ефект, изразяващ се в намаляване на диаметъра и грамажа. В този тип големи съкровища, откривани по крайбрежието, е логично да има парични знаци на византийската империя. В случая тя е представена с 20 хиперперона – едни от последните златни имперски монети. Те са толкова орязани и с намалено златно съдържание, че биват трудно идентифицирани, казва Бони Петрунова. Онези, които са разчетени, са на Йоан V и регент Ана Савойска, Йоан VI Кантакузин, Андроник II и Андроник III. Открити са и 8 златни венециански монети. Те тежат 3,5 г и са от изключително висококачествено злато 23,5 карата. Присъстват и влашки монети с кирилски надписи и една татарска. Голяма „обезглавена“ мраморна статуя от Римския период – I-II в., откриха археолози в античния град Хераклея Синтика край Рупите. Тя вероятно е на благодетеля на града Тиберий Клавдий Бакхий, живял около стотната година, предполага шефът на екипа доц. Вагалински. Изработката е изключително качествена и изящна, но въпреки това главата се е отчупила – навярно при някой от катаклизмите, сполетели града, като силното земетресение през IV в. Археолозите не губят надежда да намерят и нея. Скулптурата може да се види на самия обект – изложена е в късноримската гражданска базилика (съдебната и търговска палата на Хераклея Синтика). Патрицият, когото е изобразявала, е облечен в тога и е в цял ръст, по-висок от реалния – около 2,40 м. За изваждането на грамадната находка от земята са били нужни кран и 2 дни усилия. Една от хипотезите е, че това е агонетът (патрон и меценат на спортни и артистични състезения) Тиберий Клавдий Бакхий, тъй като на изровения в близост до статуята надпис от същия период се споменава името на знатния римлянин. Евентуалното откриване на главата обаче може да наклони везните дори в полза на самоличността на някой римски император – стилът и качеството на изработката са много близки до онези, с които са увековечавани самите владетели. Основаната от македонските царе Хераклея Синтика е обект без аналог на наша територия, тъй като районът на Сандански и Петрич е попаднал много рано в центъра на гръко-римската цивилизация – завладян е от римляните още през II в. пр. Хр. и там се е създала етнически разнородна, но силно елинизирана и романизирана култура. Това вероятно обяснява присъствието на артефакт от подобна класа в недрата на родната земя. В началото на август уникална късноантична гробница със стенописи беше разкрита във висша степен случайно при ремонт на тротоара на централната столична улица „Московска”. По първоначални данни тя датира от ІV-V в. По време на разкопките излязоха хиляди сребърни монети, декорирана дървена дръжка за меч, глинени съдове, както и стрида от Бяло море, която за археолозите е знак за охолния живот на гражданите на Сердика, похапвали редки деликатеси. При ремонта работниците попадат първо на върха на свода на гробницата – една от многото подобни, намирани през годините. Изключително рядък феномен за антична Сердика обаче са красивите стенописи, каквито в онази епоха са стрували цяло състояние, тъй като са били по силите на малцина чуждоземни майстори. Според експертите римската гробница е правена по тракийски маниер. На 30 м от нея се намира друга гробница със стенописи, която е единствената в цяла Сердика, разкриваща с надпис името на погребания в нея – Хонорий. Кръстовете в изображенията в двете гробници са идентични, което говори, че вероятно един и същ майстор е работил по няколко съседни обекта в непосредствена близост до базиликата „Св. София”, предполага зам.-кметът на столицата Тодор Чобанов. Акцент в стенописите са типичните за епохата големи кръстове, изографисани в червено по стените на гробницата, както и флоралните мотиви – цветя, вероятно символизиращи Райската градина. Според решението на кмета Йорданка Фандъкова гробницата ще бъде експонирана на място, а стенописите ще се реставрират. На главния архитект на София е възложено да подготви проект за това, като културно-историческата ценност се съчетае хармонично с пешеходното пространство. Идеята е идното лято реликвата вече да е достъпна за посещения. Огромна тракийска гробница под могилата Малтепе край пловдивското с. Маноле бе разкрита в края на юли. Финансова подкрепа за разработването на комплекса обещаха при посещението си там премиерът Бойко Борисов и министърът на културата Боил Банов. Според ръководителя на археологическия екип доц. Костадин Кисьов гробницата „Малтепе“ може да се окаже сензационно научно откритие от световен мащаб. Тя е уникална дори само с височината си: „Най-високата гробница в България е Поморийската – 5,50 м. Най-висока се води гробницата в Микена, Гърция – 14 м. Няма гробна сграда в света, която да е 20 м висока като тази, със статуя отгоре“, изтъква Кисьов. Засега тя е датирана от ІІІ в., но с навлизането на разкопките в дълбочина може и да се установи, че е доста по-стара. Според него под Малтепе лежи или римски император, или някой от последните тракийски царе. Най-вероятно там почива висш одриски аристократ – владетел на Филипополис, за което подсказват 5-те бронзови монети около покрива на гробницата. Тракийските племена, подобно на елините, вярвали, че трябва да платят на митичния лодкар Харон, превозващ душите на мъртвите през река Стикс в подземните селения... Малтепе е най-голямата могила на Балканския полуостров и разкриването на цялата конструкция ще изиска на първо време извозването на 89 000 кубика пръст. Гробницата е точно копие на тази на император Марк Аврелий Карин в римския град Виминациум, днешна Сърбия. Археолозите тепърва ще трябва да разкрият вътрешността на гробницата край Маноле. Преди тях до покрива й, който не е куполен, а квадратен, са стигнали иманяри, прокопали 40-метров тунел в могилата... Археологическото лято се оказва много плодотворно и за изследователите на старините край Варна. В развалините на раннохристиянския комплекс „Джанавара“ бе намерена малка керамична плочка, част от лицето на мъж, съобщава един от ръководителите на експедицията, д-р Васил Тенекеджиев от Регионалния исторически музей в морската столица. „Не знаем кой е изобразен, дали става въпрос за лице на император или светец. Датировката на откритието е от края на V или VI век“, казва Тенекеджиев. Такъв тип предмети (керамични фигури) не са характерни за епохата, а за много по-ранен исторически период, и не са намирани не само у нас, но и в чужбина. Изображението е много ясно, с характерни черти: широки повдигнати вежди, големи широко отворени очи. Публикуването му ще предизвика голям интерес сред специалистите, които изследват периода на ранната Византийска империя между IV и началото на VII век, смята Тенекеджиев. Като цяло, в раннохристиянското изкуство преобладават двуизмерните изображения, а скулптурите, независимо от материала за изработка, са били рядкост. Това прави находката от „Джанавара“ наистина изключителна. Разкопки има и на средновековния манастир в местността Караач теке, където ръководители на обекта са проф. Казимир Попконстантинов и доц. Русина Костова. Манастирът е най-големият извънстоличен духовен център на България, строен в края на ІХ и просъществувал до ХІ в. Обхваща площ от около 10 дка, като в изграждането му са вложени огромни средства. За това свидетелстват украсата, както и откритият скрипториум – една от най-мащабните средновековни сгради в България през Х-ХІ в. Сред обектите, които се проучват през това лято е и късноантичната и средновековна крепост „Кастрици“ в северния край на варненския залив и на територията на резиденция „Евксиноград“. Tам това лято бе открита триъгълна оловна плочка с изобразен конник. „В България подобен конник не е намиран досега, затова се търсят паралели в Близкия Изток и в други части на Черноморското крайбрежие. Конникът е в параден ход, има всички характеристики на владетел, но няма нищо общо с изображенията от българското средновековие“, категоричен е директорът на РИМ-Варна, Игор Лазаренко. Снимки: Монитор.бг Сподели:", "date": "2018.09.02", "title": "В края на археологическото лято! Ето най-сериозните находки през горещия сезон"}
{"url": "https://pik.bg/%D0%BA%D0%BE%D0%B1%D1%80%D0%B0%D1%82%D0%B0-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D1%80%D0%B8%D0%BD%D0%B3%D0%B0-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8-news777723.html", "text": "Кубрат Пулев няма търпение да се завърне на ринга и да се бие за първи път от април 2017 година. Следващият съперник на Кобрата е братовчедът на Тайсън Фюри – Хюи, а сблъсъкът е на 27 октомври в „Арена Армеец“ в София. Двамата боксьори ще спорят за правото да се бият за световната титла в тежка категория на версия IBF (Международна боксова федерация), която в момента е притежание на Антъни Джошуа. „Фактът, че Хюи се нави да дойде в България, докато повечето отказаха да го сторят, говори много. Наясно съм, че той е много мотивиран, защото победата ще му даде шанс да се бие за световната титла. Но ще го посъветвам да спре да мечтае за това и да се подготви за истинска битка“, сподели българският боксьор пред изданието Boxing Scene. „Вече съм навлязъл в режим „чудовище“ и изгарям от жажда да се върна отново на професионалния ринг“, допълни Кобрата. Сподели:", "date": "2018.09.02", "title": "Кобрата отново на ринга през октомври"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2%D0%B0%D0%BD%D0%B3%D0%B0-%D1%88%D0%B5%D0%BF%D1%82%D0%B8-%D0%B2-%D1%80%D1%83%D0%BF%D0%B8%D1%82%D0%B5-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8-news777585.html", "text": "Стотици миряни, видели само добро от пророчицата Ванга, почетоха с присъствието си 22-годишнината от нейната кончина. Край гроба й на Рупите се стекоха не само българи, но и руснаци, гърци, сърби, французи специално за да почетат паметта на пророчицата. По традиция на този ден пред църквата „Света Петка Българска“ бяха наредени маси с постни ястия, с мастика за Бог да прости, защото леля Ванга обичаше всеки ден да отпива по глътка за здраве, разказа уредникът на музея. Местните са убедени, че в дните около годишнината от смъртта на Ванга на Рупите се случват необичайни неща. И тази година от дома й долитал странен шепот, а леглото, на което издъхнала, продължавало да вибрира, когато някой се молел в близост до него. За чудесата, които се случват около леглото на Ванга, разказва и поетът Румен Леонидов. „Помолих се до леглото на Ванга и то започна да се тресе и да вибрира” – споделя той. Според съседските баби часовниците в къщата и до днес били нагласени да звънят на всеки 15 минути, както Ванга приживе искала. Сподели:", "date": "2018.09.02", "title": "МИСТЕРИЯ! Ванга шепти в Рупите на годишнината от смъртта си"}
{"url": "https://pik.bg/%D0%BA%D1%80%D0%B8%D0%B7%D0%B0-%D1%81%D0%BA%D0%BE%D0%BA-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D1%8F%D1%82%D0%B0-%D1%81-14-%D0%B2-%D1%82%D1%83%D1%80%D1%86%D0%B8%D1%8F-news777717.html", "text": "в Турция, предаде \"Ройтерс\". Така икономическата криза през последните месеци в страната продължава да се задълбочава. Тази година курсът на турската лира се срина с 42% спрямо долара. Вчера турският президент Реджеп Ердоган видя спецоперация срещу Турция и турската лира. Той се зарече, че Турция ще се справи с атаката и че нестабилността на турската национална валута ще отмине. Държавният глава увери, че Турция предприема необходимите мерки в отговор на срива на лирата и че започвали да се виждат конкретни резултати от тези стъпки. Той обвини САЩ, че използват задържането на американския пастор Андрю Брънсън, за да ударят военния и икономическия сектор на Турция. \"Невъзможно е да се обясни опитът на САЩ да използват казуса с пастор Брънсън, за да \", изтъкна турският държавен глава. Турция беше засегната от криза с валутата си, след като американският президент Доналд Тръмп обяви, че САЩ ще наложат санкции срещу югоизточната ни съседка заради близо 2-годишното задържане на Брънсън. С 14% скачат цените на природния газ и електроенергията съборят Турция икономически и военно Сподели:", "date": "2018.09.02", "title": "КРИЗА! Скок на природния газ и електроенергията с 14% в Турция"}
{"url": "https://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B4%D0%B6%D0%BE%D0%BD-%D0%BC%D0%B0%D0%BA%D0%BA%D0%B5%D0%B9%D0%BD-%D0%BE%D1%82%D0%BF%D1%80%D0%B0%D0%B2%D0%B8-%D0%BA%D1%80%D0%B8%D1%82%D0%B8%D0%BA%D0%B8-%D0%BA%D1%8A%D0%BC-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news777721.html", "text": "Дъщерята на американския сенатор републиканец Джон Маккейн отдаде днес почит към покойния си баща чрез остра критика към президента Доналд Тръмп, когото, без да го назовава поименно, обвини в \"евтина реторика\" срещу човека, признат за военен герой и именит държавник, предаде Ройтерс. Меган Маккейн, която никога не е криела своето недоволство от атаките на Тръмп срещу нейния баща, откри възпоменателната служба в Националната катедрала във Вашингтон. На церемонията присъстваха лидери от Републиканската и Демократическата партия, дошли да се преклонят пред живота на бившия военнопленник от Виетнамската война и дългогодишен член на Конгреса. \"Той беше велик човек\", каза Меган Маккейн и продължи: \"Събрали сме се тук да скърбим за отминаването на американското величие, за нещо истинско, а не евтина реторика от хора, които никога не са се и доближавали до саможертвата, която той е отдал с такава готовност, нито за опортюнистично одобрение от онези, които са си живели живота в удобство и привилегии, докато той е страдал и служил\". Американският президент, който бе в открита вражда със сенатора и се изказваше пренебрежително за неговата военна служба, не присъства на тазсутрешната възпоменателна церемония. През това време той пускаше в \"Туитър\" текстове на други теми. Семейството на Джон Маккейн ясно бе заявило, че Тръмп не е желан гост на възпоменателните церемонии в Аризона и Вашингтон, нито на частното погребение утре във Военноморската академия в Анаполис, щата Мериленд. Джон Маккейн е завършил академията през 1958 г. Сенаторът почина от мозъчен тумор на 25 август - броени дни преди да навърши 82 години. На церемонията, бившият американски президент Барак Обама отдаде почит на сенатор Джон Маккейн, негов някогашен политически съперник, предаде Асошиейтед прес. Демократът Обама нарече републиканеца Маккейн \"изключителен човек, боец, държавник, патриот, олицетворявал най-доброто в Америка\". Обама, който говори след друг бивш президент на САЩ, Джордж У. Буш, също опонент на Маккейн, каза за сенатора от Аризона: \"Той ни направи по-добри президенти\". Обама подчерта, че Маккейн е бил консерватор, но е разбирал, че има принципи, които са над политиката, а някои ценности са над партийните интереси. В словото си Буш заяви, че Маккейн е съчетавал \"смелостта с почтеността\" и че е ненавиждал \"злоупотребата с власт\". Сподели:", "date": "2018.09.02", "title": "Дъщерята на Джон Маккейн отправи критики към президента Доналд Тръмп"}
{"url": "https://pik.bg/%D0%BA%D0%B0%D1%80%D1%82%D0%B8%D0%BD%D0%B0-%D1%81-%D0%BD%D0%BE%D0%B2%D0%B8-%D1%83%D0%BB%D0%B8%D0%BA%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%BE%D0%B9-%D0%B5-%D0%B4%D0%B6%D0%B0%D0%BA-%D0%B8%D0%B7%D0%BA%D0%BE%D1%80%D0%BC%D0%B2%D0%B0%D1%87%D0%B0-news777646.html", "text": "Улики, скрити в наскоро открита картина, може би доказват, че художникът, който я е рисувал, е известният сериен убиец Джак Изкормвача, пише в. \"Сън\", цитиран от БГНЕС. Писателят Пол Кристиан твърди в най-новата си книга, че творбата на викторианския художник и заподозрян по случая с убийствата – Уолтър Сикерт, вероятно ще се окаже ключова за разкриването на това кой е убиецът, хвърлил в ужас Източен Лондон през 1888 година. Картината е била изпратена на Кристиан през 2013 година от Алпер Хюсейн – колекционер от Есекс. На нея е нарисувана улица в Лондон, на която се виждат три силуета, за които се предполага, че са на Джак Изкормвача и на две от неговите жертви – Мери Кели и Марта Табрам. Проститутката Мери Кели официално е петата и последна жертва на серийния убиец, но мнозина изследователи на този период твърдят, че има и шеста убита жена, а именно Марта Табрам, която е намушкана с нож 39 пъти. На картината се вижда и годината 1888, в която серийният убиец извършва ужасяващото си деяние. На гърба на картината има скица, на която се вижда фигура, имаща огромна прилика с полицейския комисар сър Чарлс Уорън, който е разследвал убийствата. Мнозина обаче не вярват, че Сикерт е истинският Джак Изкормвача, въпреки че художникът сам твърди приживе, че е живял в квартирата на убиеца и дори рисува картина, озаглавена „Спалнята на Джак Изкормвача”, на която изобразява и себе си. През 1888 година Джак Изкормвача убива най-малко пет проститутки в района на Уайтчапъл. Убийствата са извършени по особено жесток начин и носят отличителния почерк на убиеца – той прерязва гърлата на жените и след това обезобразява до неузнаваемост телата и лицата им. Мнозина мъже по това време са заподозрени, но и до момента полицията със сигурност не може да посочи нито един от тях като Джак Изкормвача. Сподели:", "date": "2018.09.02", "title": "Картина с нови улики разкрива кой е Джак Изкормвача"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%B2%D1%8A%D1%80%D1%85%D0%BE%D0%B2%D0%BD%D0%B0%D1%82%D0%B0-%D1%80%D0%B0%D0%B4%D0%B0-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%BA%D0%B8%D0%B5%D0%B2-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0--news777775.html", "text": "Депутатът от Върховната Рада Игор Мозийчук призова в ефира на телевизионния канал „112“ украинските власти да поемат отговорността за убийството на лидера на Донецката народна република (ДНР) Александър Захарченко, предава РИА Новости. По думите на депутата, Киев е имал пълното право да се разправи със Захарченко, както и с други противници на украинския режим, които според Мозийчук са „терористи“. „Трябва да кажем открито, че „терористите“ не ги ликвидира ФСБ (Федералната служба за сигурност на Русия), а ние сами. Никъде по света с „терористите“ не водят преговори, няма да го направим и ние... Той беше ликвидиран от нашите спецслужби“, заяви депутатът. Той напомни, че по-рано срещу Захарченко е имало няколко покушения и, по неговите думи, на всички е известно, че те са подготвени в СБУ (Службата за сигурност на Украйна). При това Мозийчук обвини украинските власти в страхливост заради нежеланието им да признаят ролята си в убийството на лидера на ДНР. РИА Новости припомня, че Александър Захарченко загина на 31 август в резултат от взрив на бомба в ресторант „Сепар“, намиращ се в центъра на Донецк. Тежки наранявания получи и министъра на финансите Алекснадър Тимофеев. Генералната прокуратура на самопровъзгласената република възбуди наказателно дело по текста за „терористични актове“. МВнР на Русия също оцени убийството на Захарченко като терористичен акт. Сподели:", "date": "2018.09.02", "title": "НАПРЕЖЕНИЕТО РАСТЕ!  Върховната Рада призоваха Киев да поеме отговорността за убийството на Захарченко"}
{"url": "https://pik.bg/%D0%BA%D0%B8%D1%82%D0%BA%D0%B0-%D0%BE%D1%82-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%BD%D0%B8-%D1%84%D0%BE%D0%BB%D0%BA%D0%BB%D0%BE%D1%80%D0%BD%D0%B8-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D1%8F-%D0%B2%D0%B7%D1%80%D0%B8%D0%B2%D0%B8-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-news777728.html", "text": "Над 1 500 ще извият глас в НФП „Приморска перла 2018“, които се провеждат в този час в Приморско. „Фестивалът има за цел да съхрани и популяризира националния ни фолклор, но и да стимулира развитието на туризма в Приморско. Това са събития, с които се опитваме да удължим туристическия сезон и през месец септември. Фестивалът рефлектира положително в местния бизнес“, каза кметът на Приморско д-р Димитър Германов, цитиран от Флагман. 4-дневната фолклорна феерия започна с изпълнения на група „Палави ножинки“ от Гоце Делчев. Публиката на откритата лятна сцена прие изключително топло изпълнителите от Пиринска фолклорна област. Младите народни певици Ефи и Мария Стефанови от Варна изправиха на крака жители и гости на града с красивите си изпълнения. Известният ансамбъл „Дикани“ от пловдивското с. Царацово се представи с автентичен тракийски фолклор в сърцето на Странджа – Приморско. Безспорно едно от най-зрелищните, но и мистични изпълнения до момента е на кукерски състав. Участници от всички области на България ще се борят за награда в 4-те категории на фестивала. Най-младият изпълнител тази година е на три години и половина, а най-възрастният – на 84. 6-членно жури с председател Петър Аркалиев, зам.-директор на НУФИ „Филип Кутев“-Котел ще присъди 160 дипломи и 80 грамоти. Със стипендии ще бъда подпомогнати 4 талантливи деца. Сподели:", "date": "2018.09.02", "title": "Китка от автентични фолклорни изпълнения взриви Приморско"}
{"url": "https://pik.bg/%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B7%D0%B0%D1%8F%D0%B2%D0%B8%D1%85%D0%B0-%D1%87%D0%B5-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B4%D0%B0-%D1%81%D0%BF%D1%80%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%B7%D0%B0-%D1%82%D1%8F%D1%85-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-news777729.html", "text": "The Jerusalem Post, цитиран от \"Фокус\". Редица палестинци в събота силно осъдиха решението на президентската администрация на САЩ да съкрати целия американски бюджет за помощи към Агенцията на ООН за облекчение и помощ за палестинските бежанци (UNRWA) и предупредиха, че този ход ще насърчи тероризма и екстремизма, пише електронното издание на израелския вестник Те твърдят, че сега обмислят варианта да потърсят помощта на Общото събрание на ООН и Съвета за сигурност, за да се противопоставят на решението, което палестинските официални лица осъдиха като американска декларация за война по въпроса за палестинските бежанци в частност и палестинската кауза като цяло. В петък Държавният департамент на САЩ обяви, че Вашингтон е решил да прекрати всякакво финансиране на Агенцията и я определи като „непоправимо повредена“. Американската администрация „внимателно е разгледала“ въпроса и „няма да прави допълнителни контрибуции към „UNWRA““, заяви говорителят на департамента Хедър Науърт. Президентският говорител на палестинската автономия Набил Абу Рудайнех заяви, че решението на САЩ „не служи на мира; вместо това, то насърчава тероризма в региона“. Той добави: „Това е нападение над правата на палестинския народ и част от серията на антипалестински решения и политики на САЩ“. Решението за прекратяване на финансирането Абу Рудайнех определи като „нарушение на всички международни резолюции и изисква от ООН да предприеме твърда позиция и подходящ отговор, за да му се противопостави“. Палестинските власти към момента обмислят да се обърнат към Общото събрание на ООН и Съвета за сигурност, за да се противопоставят на решението на американската администрация, добави той. „Независимо от величината на заговорите, насочени към ликвидиране на палестинската кауза, това единствено ще увеличи решителността на нашия народ и нашите лидери да се стремим към осуетяването на тези планове“, поясни говорителят. Сподели:", "date": "2018.09.02", "title": "Палестинците заявиха, че решението на САЩ да спрат финансирането за тях насърчава тероризма"}
{"url": "https://pik.bg/14-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%8F-%D0%B0%D0%BA%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D0%B2-%D0%B3%D1%80%D0%B0%D0%B4-%D0%B1%D0%B5%D1%81%D0%BB%D0%B0%D0%BD-news777731.html", "text": "Днес се навършват 14 години от терористичния акт в училището в град Беслан, Северна Осетия. В първия учебен ден през 2004-а година в ръцете на терористите като заложници се оказаха над 1200 души, повечето от които деца. При атаката за спасяването им бяха убити 334 души, от тях - 186 деца. От рано тази сутрин в разрушеното училище пристигат хора, които носят цветя и палят свещи пред снимките на загиналите. Хората носят и вода, тъй като в продължение на три дни терористите не позволяваха на заложниците да пият вода. Церемонията се проведе в пълно мълчание в съпровод на траурна музика. Тридневното бдение ще приключи на 3 септември на мемориалното гробище, известно като Град на ангелите, където са погребани жертвите на терористичния акт. Траурни церемонии се провеждат също във Владикавказ, пред паметника на децата от Беслан в Москва, в Санкт Петербург и други градове, съобщава ТАСС. Сподели:", "date": "2018.09.02", "title": "14 години от терористичния акт в училището в град Беслан"}
{"url": "https://pik.bg/%D0%BD%D0%B5%D1%81%D1%82%D0%BE%D1%80-%D0%B5%D0%BB-%D0%BC%D0%B0%D0%B5%D1%81%D1%82%D1%80%D0%BE-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD-%D1%81%D1%8A%D0%BC-%D0%BE%D1%82-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B0-news777734.html", "text": "Старши-треньорът на ЦСКА Нестор Ел Маестро призна, че е разочарован след нулевото равенство с Ботев Пловдив в Коматево. \"Разочарован съм очевидно, защото ако искаме да постигнем целите си през сезона, трябва да печелим такива мачове. Това не е лесно място за игра, но ЦСКА трябва да печели такива мачове. Затова съм разочарован. Имаше повече битка и по-малко футбол. Можем повече от това, трябва да създаваме повече положения. Това не е лесно място за игра, както казах, но ни трябват повече положения. Трябва да бъдем по-креативни. Мисля, че докато разликата е един мач, три точки тук-там между топотборите, всичко може да се промени. Днес не бяхме по-добри от Ботев, имаме още много работа. Петима наши национали заради добрия ни старт? Мислех да се пошегувам, но няма да го направя. Не сме още перфектни, трябва да работим още. Нови играчи? Не знам. Имам добър отбор, ще работя всеки ден за по-добри резултати\", каза младият специалист. Сподели:", "date": "2018.09.02", "title": "Нестор Ел Маестро: Разочарован съм от резултата"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BC%D0%B5%D1%81%D0%B5%D1%86%D0%B0---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B2%D0%B8-%D0%B2%D0%B5%D1%89%D0%B0%D1%8F%D1%82-%D0%B7%D0%B2%D0%B5%D0%B7%D0%B4%D0%B8%D1%82%D0%B5-news777631.html", "text": "ОВЕН През септември сте настроени за работа, дейни и напористи, дразнещи околните със самомнението си за уникалност. Съветвам ви, въпреки невероятните ви идеи, професионални планове и силно желание да осъществите поне две от вашите цели, да не се заседявате продължително на едно място. Ще ви обземе странното усещане, че нещо ви липсва, а то е движението, което сте длъжни да си осигурявате през целия месец. Мислете за здравето си, разхождайте се, плувайте, спортувайте във фитнеса. Настроени сте заядливо. Не бива да прекалявате с критика за щяло и нещяло, нито да уволнявате ваши подчинени, ако сте на ръководна позиция, заради дреболии. След броени дни ще съжалявате за това ваше необмислено и импулсивно действие. Старанието ви да сте най-добрите нека бъде не само в делови, а и в личен план. Грижете се за вашите близки, не пропускайте да дарявате с внимание половинката си – брачна или интимна, ако искате удовлетворението от постигнатото и дори щастието да ви съпровождат през месеца. ТЕЛЕЦ Септември е поредният месец на неочаквани случки около вас. Устремът ви към материална стабилизация ще е досаден за мнозина. Печелите с лекота, но и много работите. Успехът ви е видим и е причина за завист и появата на използвачи, които се редят на опашка за заеми, може да е левче, но да е аванта, хич нищо да не купят с него, но да сте им го дали. След това, ако откажете такива заеми – „дарения“, ще говорят зад гърба ви колко сте стиснати и как на никого не помагате, но защо да го правите – такъв въпрос не съществува. В личните ви отношения не е изключено да си докарате проблеми, ако работите повече от обичайното и забравяте да се приберете за вечеря, а масата е сложена. Ще имате неприятности, ако неблагоразумно се хвалите с приходите си, купувате скъпи и ненужни вещи или задоволявате още по-скъпи капризи на близките си. По-добре откажете, ядът им бързо ще отшуми. БЛИЗНАЦИ Отново нерви и напрежение тормозят дните ви, защото след забраните през август, вместо да сте активни и доволни от себе си, нови препятствия вгорчават делника ви. Емоцията е водеща в мисли, думи и дела и ви зарежда с негативизъм към света, защото не допуска начинания, нито инвестиции, въпреки че сте ги планирали. Дори и да не искате, се налага да общувате и да се срещате с нови хора, които, осъзнавайки вашите умения да виждате невидимото за околните, за съжаление ще ви изнервят допълнително, като ви товарят с личните си проблеми, без да ви питат дали искате да ги изслушате. Депресията и здравословните проблеми може да ви споходят само защото не сте в състояние да им помогнете да се освободят от своите. Грижите се за здравето си. Ако прецените, че ви е нужно, си вземете седмица почивка и се отдайте на хобито си или пътувайте с вашите близки. Изневерите водят до раздяла и развод, а познанствата – до разочарования заради неподходящи партньорства. РАК През първата половина на септември имате възможност да направите ремонт, дори и само козметичен, за да сте спокойни за идващите зимни месеци и да зарадвате децата си, ако са ученици, с ново обзавеждате на тяхната стая. Ще оценят вашите грижи и ще ви радват с отлични оценки. Внимавайте, бъдете умерени, не бива да прекалявате с изискванията си, но и не бива да задоволявате капризите им при покупка на ученически пособия. Ако не са навършили 14 години, не е добре за тях да им осигурявате луксозни мобилни телефони, въпреки че те са на обратното мнение. Ще се стремите към начинания, които ще бъдат успешни, но и към нови и интересни запознанства, защото изпитвате потребност от нови хора около вас, които да ви разбират, а и вие тях. Планирайте така времето си, че да не се преуморявате и да имате достатъчно за приятели и за семейството си. Самотните и необвързаните да не чакат чудо, да не странят от запознанства, ако искат да се лишат от самотните дни и нощи. ЛЪВ Месецът е изпълнен с привидно спокойствие, но зад него съществуват отношения, готови всеки момент да изригнат в агресия и всепомитащ гняв, ако не сте затворили окончателно вратата пред хората, които не искате повече да присъстват в живота ви. Имахте достатъчно месеци зад себе си, за да забравите за тях, но явно в желанието да сте добронамерени и да не ги засегнете сте допуснали да си мислят, че са ви победили и ще продължат да ви използват. Сега е моментът, от който връщане назад няма. Забравете ги завинаги! Кажете им го директно, не чрез писма или посредници. Вгледайте се в себе си и осъзнайте какво трябва да промените в характера си, за да не затъвате повече в такива проблемни отношения. В брака сте готови на компромиси, но преди да ги направите, помислете си дали сте щастливи или е по-добре да го прекратите. Бъдете отговорни към дадените обещания. Намерете пътя към изясняване на недоразуменията с вашите колеги и близки, за да сте сигурни в добрия край на 2018-а без повече раздели и душевни страдания. ДЕВА През септември сте орисани на запознанства, на делови срещи и разговори. Съветвам ви внимателно да ги анализирате и да преценявате дали не ви мамят. Не ви е писано да сте губещи, не го допускайте сами. Имате време да се разтоварите от натрупаното напрежение, да подготвите децата си за училище, да се наслаждавате на тишината на своя дом след всички дни, изпълнени с разговори и усилена работа. Нека близките ви не се обиждат, че се стремите към усамотение, защото само така успявате да си съберете мислите и да осъзнаете постигнатото. Семейните да не си позволяват флирт на работното място, за да не се окаже, че са разбрани погрешно и някой се опитва да съсипе брака им. Несемейните да не бягат от запознанства и покани за гостуване у приятели. ВЕЗНИ Месецът ви подарява запознанства, желание да общувате, но нека е с мярка, за да не съжалявате, че сте попаднали в среда, която не ви допада, но измъкването ще ви коства много. Семейните да не потъват в мечтания, водещи към флиртове, които може да се задълбочат неочаквано. Тези от вас, които са самотни, без колебание да търсят познанства, дори и по време на пътуване или зад граница. Слънцето е във вашия знак във втората половина на месеца и не ви позволява да сте чувствителни, но безотговорни, нито да чакате пасивно да се случи чудото и да се изкачите на върха на успеха. Склонни сте да пропилеете в бездействие отлични възможности. Отнесени сте, мързеливи и отпуснати. Чакате някой да ви свърши неприятните задължения, но такъв наивник няма. Грижете се за здравето си, защото сте нервни и напрегнати. Палите се от нищо и все другите са ви виновни. СКОРПИОН През септември преодолявате трудностите с много усилия. Не се притеснявайте, ако не успявате да завършите или започнете планираното. В началото на месеца ще ви поднесат предложение за смяна на работата. Приемете го като опит да ви провалят и забравете за него. Склонни сте да се товарите с отговорности, които не са ви по силите, но ги поемате, защото вярвате, че ще издигнат авторитета ви и обществената ви позиция на нов връх. Това няма да се случи. Единствената ви печалба ще е преумората и разочарованието от интригите, които ще чуете за себе си. Когато се провалите, някой друг ще завърши започнатото и ще обере лаврите. В личните отношения ви грозят проблеми, ако допуснете намесата на вашите роднини, които се опитват да подреждат живота ви. СТРЕЛЕЦ През септември е време да поправите грешките си от миналия месец. Започнете промени само ако са наложителни. Не се впечатлявайте от интригите зад гърба ви заради завистта на колеги, които не могат да ви настигнат нито като интелект, нито като работохолизъм. От вас зависи да успеете да прекратите опитите им да ви съсипват дългогодишните делови и лични отношения, на които държите. Постарайте се да предприемете полезни и наситени със срещи и положителни емоции задгранични пътувания и да подпишете договорите за съвместна дейност. Промените в личен план да са внимателно обмислени, за да не съжалявате, че сте прекалили с претенциите си и сте допуснали отдалечаване на брачния ви партньор или интимната ви половинка. КОЗИРОГ Септември ще ви подтикне да помислите за образованието и квалификацията си. Започнете да усъвършенствате квалификацията си, ако сте избрали ново професионално поприще, където искате да докажете себе си и да блеснете с възможности. В случая трудностите и рутината не са пречка. Проблемите ви очакват, ако сте решили инатливо да поставите ново начало или да се включите в нови проекти, дори и ако са планирани. По-добре обмислете и обсъдете отново намеренията си, за да не се окаже, че нещо не сте разбрали или не сте прочели в детайли договорите. Не подписвайте нищо без юридическа консултация. Не се обвързвайте с неизпълними обещания, ще се провалите. Ако сте решили да изяснявате семейните си проблеми, няма как да го сторите през този месец, защото изобщо не сте готови на компромиси, а те са задължителни. Избягвайте скандалите с брачната си половинка, защото ще изречете думи, след които отношенията ви ще бъдат завинаги приключени. ВОДОЛЕЙ Промени, пътувания срещи и интересни изживявания ви очакват през септември, ако сте си дали поне през първата седмица почивка. Нужна ви е, за да се освободите от напрежението, натрупано през миналия месец, довело до умствена и физическа преумора. Не бива да разчитате на чудо организма ви да се възстанови без усилия от ваша страна, нито да си внушавате, че сте здрави, но да сте неразположени и отпаднали. След почивката, заредени с нови сили, се впуснете в работа, която ще ви донесе признание, пари и ще ви даде възможност да промените частично или изцяло обществената си позиция. Промените ви носят доволство. Новите делови договори за съдружие задоволяват ваши отдавнашни мечти и стремежи за задгранично сътрудничество и участие в глобални проекти. С тези договорености се пригответе да ви залеят с интриги и злостни думи заради бликналата завист и новия връх, на който сте се изкачили. Не се ядосвайте, а приемете завистниците като доказателство за вашата уникалност. РИБИ През септември осъществете амбициозните си планове. Докажете се като компетентни служители и ръководители, които знаят как да се справят с възникващите финансови проблеми. Месецът не позволява да уволнявате или назначавате служители, за да не се окажете в невъзможност да се справите с текущата работа. Напрежението през миналия месец ви напомня, че без почивка трудно ще възстановите силите си. Имате намерението да се включите в нови задачи. Направете го, ако сте сигурни, че няма да се натоварите с чужди задължения и ще избегнете провала на вашите планове. При най-малкото съмнение за възникване на ваши проблеми се заемете със занемарените си служебни задачи. Хармонията в отношенията и на работното място, и у дома е задължителна и ви е нужна. Сподели:", "date": "2018.09.02", "title": "САМО В ПИК! Топастроложката Алена с пълен хороскоп за месеца - ето какво ви вещаят звездите"}
{"url": "https://pik.bg/%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D1%81%D0%B5%D0%BA%D1%80%D0%B5%D1%82%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D1%81%D0%B0%D1%89-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D1%81%D1%81%D1%81%D1%80-%D0%B8-%D0%BA%D0%B8%D1%82%D0%B0%D0%B9-news777774.html", "text": "През 60-те години на миналия век САЩ са разработвали планове за тотално унищожаване на СССР и Китай като водещи индустриални държави. Това става ясно от публикуван специален обзор на страниците на уебсайта на организацията с нестопанска цел „Архив за национална сигурност“, цитиран от РИА Новости и „Фокус“. Според информацията, американските военни са разглеждали възможността за масово изтребление на гражданите на тези страни. Изследователите са публикували документи от Единния интегриран оперативен план (SIOP), датирани от 1964 година, в които се разглеждат въпроси за използване на ядрено оръжие. В тях, конкретно, се казва, че трябва да бъдат унищожени 70% от промишления потенциал на СССР. При това САЩ са допускали възможността за масова смърт на гражданското население. По оценките от 1961 година по плана на SIOP се предполага унищожаването на 71% от жителите на съветските градове, а по оценки от 1962 година – смъртта на около 70 милиона съветски граждани. Освен това Обединения комитет на началник щабовете на САЩ даже е разглеждал идеята за унищожаване на населението в качеството на главен критерий за победата над Съветския съюз. Single Integrated Operation Plan, или SIOP е строго секретен комплекс от оперативни документи, съставящи подробен регламент за бойно използване на ядрено оръжие от Въоръжените сили на САЩ, уточнява РИА Новости. През декември 2015 година Националното управление за архиви и документация на САЩ обнародва списък от потенциални цели на американски атомни бомбардировки през 1959 година, които включват стотици точки в СССР, Източна Европа и Китай. Сред тях са 179 цели в Москва, 145 в Ленинград и 95 в Източен Берлин, припомня още руската агенция. Като главен приоритет в разсекретените документи са военновъздушните сили, а главната цел е унищожаването на съветските бомбардировачи още преди те да излетят и да се отправят към Европа и извън нейните предели. Сподели:", "date": "2018.09.02", "title": "Публикуваха секретни планове  на САЩ за унищожение на бившата СССР и Китай"}
{"url": "https://pik.bg/%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%B2-%D0%B0%D0%BC%D1%81%D1%82%D0%B5%D1%80%D0%B4%D0%B0%D0%BC-%D0%B5-%D0%B1%D0%B8%D0%BB-%D0%B2%D0%BE%D0%B4%D0%B5%D0%BD-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%BC%D0%BE%D1%82%D0%B8%D0%B2-news777715.html", "text": "Нападателят в Амстердам, който вчера рани двама души на централната гара в холандската столица, е бил воден от \"терористичен мотив\", предаде Асошиейтед прес, като се позова на местните власти. Разследващите са стигнали до това заключение въз основа на първите показания на 19-годишния афганистанец пред полицията. Нападателят рани с нож двама американци, преди да бъде прострелян и задържан от полицаи. Тримата остават в болница. Афганистанецът, който е имал разрешително за пребиваване в Германия, бе идентифициран само като Джауед С., в съответствие с холандското законодателство. На нападателя ще бъдат повдигнати обвинения на съдебно заседание при закрити врата в понеделник. Сподели:", "date": "2018.09.02", "title": "Нападателят в Амстердам е бил воден от \"терористичен мотив\""}
{"url": "https://pik.bg/%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8%D0%B9%D1%81%D0%BA%D0%BE-%D0%BB%D1%8F%D1%82%D0%BE-%D0%B6%D0%B5%D0%B3%D0%B8%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-35-%D0%B3%D1%80%D0%B0%D0%B4%D1%83%D1%81%D0%B0-news777740.html", "text": "Максималните ще самежду 30° и 35°, в София около 30°. Това показва прогноза на Националния институт по метеорология и хидрология при БАН. Атмосферното налягане през деня слабо ще се понижи, но ще остане близко до средното за месеца. Горещините продължават и днес. Въпеки че смевече септември температурите продължават да се покачват. Над Черноморието ще бъде слънчево с до умерен североизточен вятър. Максималните температури ще са между 28° и 31°. Температурата на морската вода е 26-27°. Вълнението на морето ще бъде 2-3 бала. Над планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24°, на 2000 метра – около 17°. В началото на следващата седмица ще се задържи предимно слънчево и все още с високи температури. Ще се усили вятърът от изток-североизток. Късно привечер в понеделник над западните райони ще се развие купесто-дъждовна облачност и на отделни места ще превали и прегърми. От вторник със северозападен вятър ще захладнее и в сряда дневните температури ще остават под 30°, в отделни райони и под 25°. Отначало, главно в западната половина от страната, а към сряда и на изток ще има валежи от дъжд, след обяд придружени с гръмотевици. Сподели:", "date": "2018.09.02", "title": "СЕПТЕМВРИЙСКО ЛЯТО! Жегите продължават, температурите ще стигнат до 35 градуса"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D1%80%D0%B0%D0%B1%D0%BE%D1%82%D0%BD%D0%B8-%D0%B2%D0%B8%D0%B7%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D1%81%D0%B0-%D1%81%D0%B5-%D1%83%D0%B4%D0%B2%D0%BE%D0%B8%D0%BB%D0%B8-news777741.html", "text": "Германските консулства в страните от Западните Балкани не смогват да обработят молбите за работни визи, чийто брой се е удвоил в сравнение с 2015 г., предаде Танюг. Според германското сп. \"Шпигел\" през първите шест месеца на тази година в 6 страни от Западните Балкани са подадени 52 000 искания за работни възи във федералната република. Сподели:", "date": "2018.09.02", "title": "Кандидатите за работни визи в Германия в страните от Западните Балкани са се удвоили"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%B1%D0%B0%D1%80%D0%BD%D0%B8%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%81%D0%BC%D1%83%D1%89%D0%B5%D0%BD%D0%B8%D1%8F-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-news777736.html", "text": "Reuters, пише\"Фокус\". Споразумение с Великобритания за отношенията с ЕС след напускането на Съюза ще предотврати сериозни смущения в търговията, заяви главния преговарящ на Европейския съюз за Брекзит Мишел Барние пред германския вестника , цитиран от Компаниите ще бъдат изправени пред смущения във веригата си за доставки, ако Великобритания напусне Европейския съюз, без да осигури постоянен достъп до единния пазар на блока или до митническия съюз, заяви Мишел Барние пред германския вестник. \"Ако британското правителство реши в полза на митнически съюз с нас, което все още е възможно, нещата ще бъдат много по-лесни\", каза той в интервюто. \"Във всеки случай съветвам индустрията да съобрази веригата за доставки с евентуално напускане на Великобритания без споразумение\", каза той. Запитан за евентуално продължаване на преговорите след неофициалния краен срок през октомври, Барние каза: \"Не е нужно повече време. Необходими са политически решения. \" Сподели:", "date": "2018.09.02", "title": "Мишел Барние: Споразумение за Брекзит ще предотврати сериозни смущения в търговията"}
{"url": "https://pik.bg/%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-%D1%82%D1%8A%D0%BD%D0%B5-%D0%B2-%D0%BD%D0%B5%D1%8F%D1%81%D0%BD%D0%BE%D1%82%D0%B8-news777737.html", "text": "Не знаем дали Путин ще е в Париж, дали Тръмп ще е в Париж, затова \"засега е преждевременно и невъзможно\" да се говори за това, заяви пред журналисти говорителят на руския президент Дмитрий Песков. По-рано тази седмица Кремъл каза, че не е изключено Путин да разговаря с Тръмп на три срещи на високо равнище, които ще се състоят до края на годината - в Сингапур, Франция и Аржентина, припомня Ройтерс. Вчера Белият дом потвърди, че на 11 ноември американският президент ще бъде в Париж, за да участва в отбелязването на 100-годишнината от края на Първата световна война. Кремъл каза днес, че още е прекалено рано да се говори за евентуална среща между руския президент Владимир Путин и американския му колега Доналд Тръмп по време на тържествата през ноември в Париж по случай 100-годишнината от края на Първата световна война, предаде ТАСС. Сподели:", "date": "2018.09.02", "title": "Срещата между Тръмп и Путин през ноември тъне в неясноти"}
{"url": "https://pik.bg/%D0%BE%D0%B1%D1%80%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%81%D0%BF%D0%B8%D1%80%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%BF%D1%80%D0%B8-%D1%88%D0%B8%D0%BB%D0%BE%D1%82%D0%BE-news777727.html", "text": "Министерството на енергетиката (МЕ) се е отказало от процедурата по отнемане на концесията при връх „Шилото” край бургаския жилищен комплекс „Меден рудник”. През ноември 2017 г. от ведомството на Теменужка Петкова съобщиха, че са стартирали процедура по едностранно прекратяване на концесионния договор с концесионера „Автомагистрали - Черно море” АД. Причините бяха две – „констатирано неизпълнение на договорни задължения за заплащане на концесионно плащане и за предоставяне на гаранция, обезпечаваща изпълнението на задълженията по опазване на околната среда и рекултивация”. Проверка на „Флагман” обаче показа, че концесията продължава да действа и към момента и не е прекратена. Попитахме Министерството на енергетиката какво е развитието на случая. Оттам припомниха хронологията на събитията: „След извършена проверка на 27.02.2017 г. е изпратена покана за доброволно изпълнение, като е определен 14-дневен срок задълженията да бъдат изплатени. В този срок концесионерът не е изпълнил всички неизпълнения, описани в поканата. На това основание Министерството на енергетиката (МЕ) е предприело предвидените по закон действия и е спряло действието на концесионния договор.” Посочената процедура на спиране е нормативно установена предпоставка, предшестваща едностранното прекратяване на всеки концесионен договор. Защо обаче след това договорът с „Автомагистрали – Черно море” не е бил прекратен? От МЕ информират: „Впоследствие през м. ноември и декември 2017 г. концесионерът е заплатил всички дължими суми и е отстранил всички неизпълнения, описани подробно в писмото за спиране от МЕ. Към момента концесионерът няма дължими суми към МЕ и няма констатирани неизпълнения. Концесията не е прекратена към момента.” Както става ясно от отговора, „Автомагистрали – Черно море” са изплатили задълженията си. Нещо повече – те явно са предоставили и гаранция, обезпечаваща изпълнението на задълженията по опазване на околната среда и рекултивация. Именно в тази насока обаче са основните притеснения на общественици и граждани. Освен грозното изяждане на върха при находище „Върли бряг” (както е официалното наименование на района), се предполага, че там има и безценни археологически находки, които концесията унищожава. В това отношение отговорност носи Министерството на културата. „Към момента МЕ не разполага с информация, предоставена от компетентния орган (министърът на културата) относно увредените, унищожени културни ценности – археологически находки”, съобщиха пред „Флагман” миналата година. Предвид продължаваща концесия, явно ситуацията не е променена. От МЕ иначе съвсем наскоро са били на проверка в района. „В изпълнение на Правилника за прилагане на Закона за концесиите, специализираната администрация на Министерството на енергетиката осъществява контрол по изпълнение на концесионния договор за добив на подземни богатства от посоченото находище, като последната проверка е извършена на място на 21.08.2018 г. За проверявания период концесионерът е изпълнил своите парични и непарични задължения по концесионния договор. Установено е също, че за проверявания период концесионерът дължи лихва в размер на 63.00 лв. По време на проверката той е уведомил, че лихвата ще бъде платена незабавно. Сумата е постъпила по сметката на МЕ още на 21.08.2018 г.”, информират от ведомството на Теменужка Петкова. Според правилата половината от концесионните плащания постъпват по бюджета на съответната община. От Община Бургас съобщиха за „Флагман”, че това е изпълнено и че получават такива средства през Министерството на енергетиката веднъж годишно. Последната вноска е била на 23 април т.г. Сподели:", "date": "2018.09.02", "title": "Обрат: Държавата се отказа да спира концесията при \"Шилото\""}
{"url": "https://pik.bg/%D1%82%D0%B0%D0%B9%D0%BD%D0%B8%D1%82%D0%B5-%D0%B7%D0%B0-%D0%B2%D0%B5%D1%87%D0%BD%D0%B0-%D0%BC%D0%BB%D0%B0%D0%B4%D0%BE%D1%81%D1%82-%D0%BD%D0%B0-%D0%B4%D0%B6%D1%83%D0%BB%D0%B8%D1%8F-%D1%80%D0%BE%D0%B1%D1%8A%D1%80%D1%82%D1%81-news777673.html", "text": "Джулия Робъртс ще остане завинаги в Холивуд с прозвището Хубава жена не само заради ролята й в едноименния филм, но и заради чаровното излъчване и усмивката й. Актрисата полага всекидневни грижи за своята кожа, затова и 50-те години изобщо не й личат. Основното й правило е винаги да започваш и да завършваш деня с измиване и почистване на лицето. Друго правило, което актрисата спазва, е да не излиза, без да си е сложила крем със слънцезащитен фактор. Всеки ден холивудската знаменитост слага и крем за околоочния контур, а вечер завършва с регенериращ крем. Джулия Робъртс е привърженик на естественото излъчване, затова във всекидневието рядко ще я видите с много грим . Освен това актрисата твърди, че като майка на три деца няма време сутрин да се гримира, затова носи слънчеви очила, които да скрият торбичките под очите. Козметичният продукт, в който Джулия Робъртс инвестира най-много, е спиралата за мигли, защото смята, че 2 пласта върху миглите са достатъчни, за да те преобразят. Когато има възможност, нанася също светъл фондьотен и гланц за устни. Джулия Робъртс е почитателка на домашната козметика и природните средства за красота. Като всяка жена тя също има своите тайни. Например от дядо си е научила от време на време да мие зъбите си с четка, която предварително е поръсила със сода бикарбонат . По този начин запазва усмивката си бяла. Но основната съставка в домашната козметика на Джулия Робъртс е зехтинът. С него актрисата си прави маски за коса, благодарение на които гривата й става по-лъскава и здрава. Освен това нанася зехтина като олио за тяло, за да подхрани и хидратира кожата си. Поне веднъж в месеца си прави и маска за заздравяване на ноктите и подхранване на кутикулите. За целта Джулия кисне ръцете си в купичка със зехтин в продължение на 10минути. Джулия Робъртс се обявява против ботокса и пластичните операции с подмладяващ ефект. Според актрисата човек може да изглежда добре, ако е постигнал вътрешен мир и се усмихва всеки ден . Джулия твърди, че външният й вид на тази възраст се дължи на обичта и прегръдките на съпруга й. Едно от нещата, което обаче хубавата жена би променила сега, ако можеше, щеше да е дупето. Сподели:", "date": "2018.09.02", "title": "Тайните за вечна младост на Джулия Робъртс"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B5%D1%82%D0%BE-%D1%8F-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B0%D1%82%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-news777583.html", "text": "Есента вече наближава и организмът отново е изправен пред стреса от смяната на сезоните. По-хладното време, по-дългите нощи и липсата на достатъчно слънчева светлина помрачават настроението ни. За да се преборим със стреса от смяната на топлото лято с хладната есен, специалистите препоръчват да следваме няколко прости съвета, които значително ще подобрят тонуса и настроението ни. На първо място през есента е добре сутрин да се похапват 1-2 парченца натурален шоколад. Той съдържа микроелементи и витамин Е, които повишават настроението и физическата активност, както и полифеноли, които предпазват сърцето. Контрастният душ също е страхотна възможност да помогнем на тялото да реагира на промяната на температурата навън. Организмът, който е свикнал с късното ставане и лягане през лятото, „отговаря“ на смяната на часовника. Контрастният душ възвръща скоростта на обменните процеси, сутрин тонизира, а вечер прави съня по-спокоен. Освен това е добре всеки ден да се ходи по 2 километра. Ако искате да накарате организма си да изработва енергия, трябва да го накарате първо да я изразходва, казват специалистите. Масажът на стъпалата е вълшебна техника за тонизиране преди есента. Върху тях има стотици точки, които са свързани с вътрешните органи. Разтривайте краката всяка сутрин в продължение на 10-15 минути – това ще се отрази благотворно на настроението и работоспособността, казват лекарите. В периода на преход от лято към есен е добре да се употребява само йодирана сол. Тя помага на щитовидната жлеза, която пък е отговорна физическата и умствената активност да са на ниво. Сподели:", "date": "2018.09.02", "title": "УНИКАЛНО! Ето я най-евтината рецепта за здраве"}
{"url": "https://pik.bg/%D1%82%D1%8A%D1%80%D1%81%D1%8F%D1%82-%D1%81%D0%B5-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%BF%D0%BE%D0%BB%D0%B5%D1%82%D0%B8-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F%D1%82-%D0%B8-%D0%B1%D1%8A%D1%80%D0%B7%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D1%81%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%89%D0%B8-news777732.html", "text": "Ръководство въздушно движение търси кандидати за работа. Едно от условията е те да са под 30 години. Ръководителят на полети поема самолетите, които навлизат във въздушното ни пространство и има за задача безопасно да ги преведе и изведе от страната. И тъй като все повече самолети прелитат над България, все повече кадри се търсят, предава бТВ. \"До края на 2019 г. са ни необходими още петдесет нови ръководители на полети\", обяснява Георги Пеев, директор на РВД. \"Не е необходимо да си инженер или пилот. Тук работят и филолози, има и архитект\", посочва той. Жан Бенов, който е учил за архитект, кандидатства и го взимат на работа. Той започва се с теоретично обучение, което има продължителност три-четири месеца, след което има обучение на тренажор, което е симулирано въздушно пространство. После преминава през обучение на работно място с инструктор, обяснява самият той. От значение са английският, бързата реакция и готовността да носиш отговорност за тези двеста души пътници във всеки самолет. На денонощие над България прелитат 3000 самолета. При осем часов работен ден, една трета или около хиляда от тези самолети, минават на смяна. Нашите ръководители на полети са подбрани, обучени, тренирани по всички европейски правила, съответно условията, които имат, включително и заплащане, са съотносими със заплащане на европейските им колеги, посочва още Георги Пеев. Това е една желана работа, която не всеки може да работи. Кандидатства се с английски и диплома за бакалавър. Сподели:", "date": "2018.09.02", "title": "Търсят се \"Ръководител полети\", английският и бързата реакция са определящи"}
{"url": "https://pik.bg/%D0%B8%D1%80%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-%D0%B7%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0%D0%BA%D0%B0%D0%BD%D0%B8-%D1%81%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news777687.html", "text": "Европейските държави трябва да предприемат действия и да са готови да платят цената, за да се радват на ползите от ядреното споразумение с Иран, заяви иранският външен министър Мохамад Джавад Зариф в събота, цитиран от държавната агенция „IRNA“, предава Reuters. „Време е европейските държави да действат в допълнение с изразяването на политическия си ангажимент. Тези мерки може и да са скъпи, но ако държавите желаят да се радват на ползите и ако вярват, че ядреното споразумение е международно постижение, те трябва да бъдат готови да запазят това постижение“, заяви Зариф. Сподели:", "date": "2018.09.02", "title": "Ирански министър с остри думи за ядреното споразумение, закани се на Европа"}
{"url": "https://pik.bg/%D1%84%D1%83%D1%82%D0%B1%D0%BE%D0%BB-%D0%B1%D0%BE%D1%80%D0%B1%D0%B8-%D0%B8-%D1%8E%D1%84%D0%BA%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B1%D0%B5%D0%BB%D0%B8%D1%86%D0%B0-news777690.html", "text": "С културно-масова програма, демонстрации на местни занаяти, пехливански борби, детски футболен турнир и други мероприятия днес започна празника на малкото градче в полите на Рила планина - Белица. Традиционният празник на града е под мотото: \"С любов и вяра в общите ценности\", провежда се по повод обявяването на селището за град на 29 август 1969 г. Тазгодишният празник днес се провежда на Симеоновден. Днес имаше щандове от изложението на местни производители „Произведено в община Белица”, включващи базар на земеделска продукция, на млечни продукти, събирачи на билки и гъби, на сладка от горски плодове, пчелен и билков мед. Занаятчии представят продукти придобити и произведени в екологична среда, предава БГНЕС. Докато на сцената на площада течеше фолклорната и танцова програма, пред читалището четири жени от Белица представиха приготвянето на традиционните специалитети: точене на юфка и валяне на „траан”/трахана или кус-кус б.р./ Брашното замесваха, разточваха и валяха Елена Зотева, Митра Пръшева, Мария Чилева и Мария Делина. По-любопитно се оказа за гостите на празника „валянето на траан”, където тестото се валя върху обратната страна на ситото, за да се получат късове тесто, които след това както корите за юфка се сушат на слънце. „След като изсъхнат корите и траана на слънцето ги обръщаме и те се разпукват, довечера ще ги съберем, поставяме в къщи в стаята да се доизсушат. Преди да започнем да варим юфката или трааната, ги припичаме във фурната”, каза пред БГНЕС Елена Зотева. От вчера в Белица се провежда детски футболен турнир, днес в 14.30 на стадиона започнаха и пехливанските борби. За първи път тази година Кралство Мароко разположи в центъра на града своите щандове, в които представи богатото културно-историческо наследство, бита и традициите на страната си, за да провокира интересът на посетителите към тази африканска туристическа дестинация. Празникът на Белица продължава с концерт на любими изпълнители. Сподели:", "date": "2018.09.02", "title": "Футбол, борби и юфка за празника на Белица"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%B3%D0%B5%D0%BB%D0%BA%D0%BE%D0%B2%D0%B0-%D1%80%D0%BE%D0%B4%D0%BE%D0%BF%D1%81%D0%BA%D0%B0%D1%82%D0%B0-%D0%B1%D0%B0%D0%BB%D0%BD%D0%B5%D0%BE--%D0%B8-%D1%81%D0%BF%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F-%D0%B8%D0%BC%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB-news777691.html", "text": "Родопската балнео- и СПА дестнация е сред най-конкурентните в страната и има огромен потенциал да привлича хиляди туристи от страната и чужбина с висококачествен продукт. Тя е една от седемте СПА дестинации, които Министерството на туризма разработи за територията на страната и ги предложи за публично обсъждане. Целта на проекта е да се насърчи специализираният туризъм и да бъдат привлечени повече посетители през четирите сезона. Това заяви във Велинград министърът на туризма Николина Ангелкова при откриването на кръгла маса за обсъждане на инициативата. В дестинация „Родопска“ освен Велинград са включени още Белово, Варвара, Ракитово, Нареченски минерални бани, Беденски минерални бани, Девин, Михалково, Баните (Смолян). Министър Ангелкова благодари за партньорството на местната власт в община Велинград, която днес чества и троен празник - 70-годишнината от създаването на града, 10 години от обявяването му за СПА столица на Балканите и 100 години на организирания туризъм в региона. Това е четвъртата подобна дискусия за бъдещите СПА дестниации след срещите ни в Сандански, Стара Загора и Варна, припомни министър Ангелкова и допълни, че разработването на балнео- и СПА направленията е част от цялостната стратегия на министерството за утвърждаване на България като целогодишна дестинация. Велинград е национален курорт с международен престиж, който привлича целогодишно хиляди туристи от страната и чужбина. Термоминералното находище тук е най-голямото в страната ни. Плюсовете на балнео- и СПА туризма за икономиката са свързани преди всичко с предоставянето на комплексна услуга, привличане на по-платежоспособни гости, преодоляване на сезонността с оптимална запълняемост на базата и откриване на нови работни места, коментира министър Ангелкова. В подкрепа на тази политика бе приемането на първата специализирана наредба за дейността на специализираните балнео-, СПА и производните им центрове, които могат да се сертифицират, но на доброволен принцип. Създаден бе и регистър на сертифицираните центрове като част от Националния туристически регистър, който ще стане част от Единната система за туристическа информация (ЕСТИ), посочи министърът. Предвидени са и възможности новите дестинации да бъдат съчетани със създадените вече 8 културно-исторически и обсъжданите в момента 12 винено-кулинарни дестинации. Министър Ангелкова обърна внимание, че през миналата година в местата за настаняване в общината са пренощували близо 230 хил. туристи – българи и чужденци, което е около 20% ръст спрямо 2016 г. Реализираните нощувки са общо около 571 хил. – почти 23 на сто ръст. Чуждите туристи в региона през 2017 г. са били общо повече от 18 600, което отбелязва над 26 на сто увеличение спрямо предходната година. Сред тях най-голям интерес се отчита при граждани от Израел, балканските страни, Русия, Германия, Великобритания, Италия, Франция, САЩ, Испания и много други. В обсъждането участваха също кметът на община Велинград д-р Костадин Коев, представители на местната власт и на бизнеса, експерти по балнеология и др. В отговор на журналистически въпрос министър Ангелова заяви, че една от целите на Министерството на туризма е чрез разработването на спа дестинациите, както и на културно-историческите и винено-кулинарните маршрути, „е да успеем да ги включим като продукти, кито да се рекламират като част от общия туристически продукт, който големите туроператори предлагат“. Според нея по този начин догодина вече ще могат да се договарят и полети, които да започнат още от април месец. Големите туроператори, с които съм провела разговори, и „ТУИ“, и „Томас Кук“ обмислят такива варианти, но ние трябва да докажем, че сме дестинация, в която заслужава да се инвестира и да имаме много по-ранни полети. Това вече ще доведе до отключване на по голям туристопоток, категорична бе министър Ангелкова. Тя добави, че има нова дестинация с голям интерес към България – САЩ, където за първи път миналата година сме имали рекламна кампания. Към момента ръстовете от тази държава се движат около 20%. Има много голям интерес за лятото и от Франция, Австрия, Италия. Затова в кампаниите, които предвиждаме за 2019 г., ще включим отново тези държави, при които бележим ръст. Според оценката на Световната организация по туризъм успяваме да поддържаме високо ниво на интерес от чуждестранните посетители. Това със сигурност се дължи на общите усилия на бизнеса, местната власт и правителството, каза министър Ангелкова. Сподели:", "date": "2018.09.02", "title": "Министър Агелкова: Родопската балнео- и СПА дестинация има огромен потенциал"}
{"url": "https://pik.bg/%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BD%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D1%81%D0%BA%D0%BB%D1%8E%D1%87%D0%B0%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D1%84%D1%82%D0%B0-%D0%B4%D0%BE%D1%80%D0%B8-%D0%B8-%D1%81%D0%BB%D0%B5%D0%B4-%D0%BA%D1%80%D0%B0%D0%B9%D0%BD%D0%B8%D1%8F-%D1%81%D1%80%D0%BE%D0%BA-%D0%B2-%D0%BF%D0%B5%D1%82%D1%8A%D0%BA-news777689.html", "text": "The Wall Street Journal, цитиран от \"Фокус\". САЩ и Канада изпуснаха крайния срок в петък, наложен от президентската администрация на Доналд Тръмп, за предоговаряне на Северноамериканското споразумение за свободна търговия (НАФТА), но се съгласиха да продължат разговорите, вместо да скъсат четвърт вековното споразумение, пише електронното издание на американския вестник След като четири дена на маратонни разговори приключиха със значителни различия, президентът Тръмп заяви, че все още планира да спази крайни срок, който постави по-рано през тази седмица, за подписването на нов пакт в края на ноември, който да замени споразумението между САЩ, Канада и Мексико, което той определи като „катастрофално“. Но Тръмп не дефинира точната форма на този нов пакт, оставяйки вратичка за възможността за двустранно споразумение с другия партньор в НАФТА, Мексико, освен ако Канада не приеме неговата визия за по-справедлива сделка. В понеделник Тръмп постигна споразумение с Мексико за предоговорена НАФТА и след това притисна канадския премиер Джъстин Трюдо да се присъедини до края на тази седмица. „Възнамерявам да постигна търговско споразумение с Мексико – също и с Канада, ако има желание, в приемлив времеви спектър“, заяви Тръмп пред лидерите на американския Конгрес в писмо, изпратено в петък. Все още не е ясно какъв е новият срок за Канада да се присъедини. Двете страни заявиха, че разговорите ще продължат в сряда и хора, запознати с процеса, заявиха че новият краен срок може да бъде удължен до 30 септември. Това е срокът, според американското законодателство, в който администрацията на Тръмп ще трябва да оповести финалния текст на търговския пакт, който може да подпише до 30 ноември, когато настоящият президент на Мексико ще напусне поста си. Сподели:", "date": "2018.09.02", "title": "САЩ и Канада не успяха да сключат споразумение за НАФТА дори и след крайния срок в петък"}
{"url": "https://pik.bg/%D0%B0%D0%B9%D1%82%D0%BE%D1%81-%D1%81-%D0%B1%D0%B5%D0%B1%D0%B5-%D1%88%D0%B0%D0%BC%D0%BF%D0%B8%D0%BE%D0%BD-%E2%80%93-%D0%BB%D1%8E%D0%B1%D0%BE%D0%BC%D0%B8%D1%80%D0%B0-%D1%81%D0%B5-%D1%80%D0%BE%D0%B4%D0%B8-%D1%81-%D1%82%D0%B5%D0%B3%D0%BB%D0%BE-5700-%D0%B3%D1%80%D0%B0%D0%BC%D0%B0-news777745.html", "text": "От една седмица Айтос си има бебе, което претендира за национален рекорд. След като айтозлийчето с красивото име Любомира изплакало в родилното отделение на болница „Бургасмед”, везната отчела тегло от 5 килограма и 700 грама. Бебето е второто дете в семейството на Наташа и Любомир Паспалеви от Айтос и се роди на 21 август в МБАЛ \"Бургасмед\" със забележителното тегло и дължина 52 см, предава Флагман. Радостно изненадана била не само младата майка, но и медицинският екип, на който семейство Паспалеви и техните родители сърдечно благодарят за грижите за родилката и за здравото бебе. От 27 август бебето е вече у дома си. На малката Любомира най-много се радва тригодишната й сестричка Вилиана, кръстена на двете си баби Велка и Илияна. Щастливи са и дядовците Янко и Диян, които също обещават усърдно да полагат грижи за внучката-рекордьор. \"Нашето бебе би рекорда на роденото в Свиленград в края на миналата година с тегло 5250 грама. Любомира е с цели 450 грама по-тежка. Най-младата айтозлийка остави зад себе си и досегашния шампион, роден през юни миналата година в Пловдив и родом от Хасково, с тегло 5570 грама. За момента Любомира е абсолютен фаворит в националната класация на „Бургасмед”. Любка се роди и с гъста коса – спокойно можем да ѝ връзваме плитки\", шегува се щастливата ѝ баба Велка. Да е жива и здрава и да носи само радост на цялото семейство. Сподели:", "date": "2018.09.02", "title": "Айтос с бебе-шампион – Любомира се роди с тегло 5700 грама"}
{"url": "https://pik.bg/%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D1%80%D0%B8%D0%B1%D0%B8%D1%80%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D1%81%D1%83%D0%BC%D0%B0-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D0%B8-%D0%BA%D0%BE%D0%B5%D1%84%D0%B8%D1%86%D0%B8%D0%B5%D0%BD%D1%82-news777692.html", "text": "Лудогорец вече си заработи 2.92 млн. евро от класирането си в груповата фаза на Лига Европа. Това ще донесе и допълнителни дивиденти на клуба, дори орлите да не успеят да се преборят с Байер Леверкузен, Цюрих и АЕК Ларнака за излизане от групите. Разградчани ще се възползват по отличен начин от големия си коефициент - 37.000. 48-те участника в групите на Лига Европа ще си разделят допълнително 84 милиона евро според коефициента. Този с най-нисък - Сарпсборг, ще прибере 71 430 хиляди евро, пресмята Спортал. Лудогорец е с 35 места по-напред, тоест клубът ще получи 2 500 050 евро. Най-много ще вземе Севиля - 3 428 640 евро. Победата в групите пък е оценена на 570 хиляди евро, а равенството - на 190 хиляди. Естествено, след това всеки клуб ще получи приходи и от тв права. Така общо заработените от Лудогорец пари до този момент в Европа за сезон 2018/2019 се доближават до 7 млн. евро (малко под 14 млн. лева). Сподели:", "date": "2018.09.02", "title": "Лудогорец прибира огромна сума заради големия си коефициент"}
{"url": "https://pik.bg/%D0%B2-21-%D0%B2%D0%B5%D0%BA-%D0%B2%D0%B8%D0%B6%D1%82%D0%B5-%D0%BA%D0%BE%D0%B5-%D0%B5-%D1%81%D0%B5%D0%BB%D0%BE%D1%82%D0%BE-%D0%BA%D1%8A%D0%B4%D0%B5%D1%82%D0%BE-%D1%85%D0%BE%D1%80%D0%B0%D1%82%D0%B0-%D0%BD%D1%8F%D0%BC%D0%B0%D1%82-%D0%B0%D0%B4%D1%80%D0%B5%D1%81%D0%B8-news777730.html", "text": "От години без табели на улиците и номера по къщите е второто по големина село в община Кюстендил - Жиленци, съобщи БНР. Няколкото докладни, внасяни от кмета Камен Златков в общината по решаване на проблема, са без резултат. Според последното преброяване Жиленци е с 1161 жители, но в действителност населението е нараснало още. Имоти, къщи и вили в селото имат бизнесмени и местни политици, както и семейството на сегашния омбудсман Мая Манолова. Това, че улиците нямат табели с имена, както и липсата на номерация на къщите, създава много затруднения и обърквания. Изпращане на кореспонденция например се доставя с допитване до съседи или в кметството. По предварителни изчисления, за да се сложат табели в деветте махали, ще са необходими около 10 000 лв. от общинския бюджет, но в момента такива средства не се предвиждат. Сподели:", "date": "2018.09.02", "title": "В 21 ВЕК! Вижте кое е селото, където хората нямат адреси"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BC%D0%BE%D0%BC%D0%B5%D0%BD%D1%82-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news777694.html", "text": "„24 Вести“ Референдумът за името е исторически момент за Македония и трябва да бъде подкрепен от властта и опозицията, заяви в интервю за скопския телевизионен канал германският депутат Нилс Шмид, който е и докладчик за външна политика на парламентарната група на Социалдемократическата партия на Германия, пише \"Фокус\". Шмид, който се смята и за добър познавач на политиките в Западните Балкани, заяви че Македония няма друга опция освен да върви напред, а гаранцията за влизане в ЕС и НАТО трябва да бъде осигурена от позитивния резултат на референдума. Сподели:", "date": "2018.09.02", "title": "Германия: Референдумът е исторически момент за Македония"}
{"url": "https://pik.bg/%D1%84%D0%B5%D1%80%D0%B0%D1%80%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BE%D1%82-%D0%BF%D1%8A%D1%80%D0%B2%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%BD%D0%B0-%D0%BC%D0%BE%D0%BD%D1%86%D0%B0-news777681.html", "text": "Кими Райконен спечели с респектираща скорост домашната квалификация на Ферари за Гран при на Италия. Ледения записа феноменално време от минута, 19 секунди и 119 хилядни, с което подобри досегашния рекорд за най-бърза обиколка, който принадлежеше на Хуан Пабло Монтоя през 2004 на \"Монца\". Кими взе полпозишън тук за първи път от 2010 насам. Себастиан Фетел остана втори с изоставане от една десета и не беше много доволен, за разлика от феновете на Скудерия, които изригнаха от щастие. За броени секунди Фетел беше най-бърз, но Райконен финишира след него и го измести. \"Ще го обсъдим по-късно\" каза Себ с вял тон по радиото на състезателния си инженер. Люис Хамилтън и Валтери Ботас ще стартират от втори ред, като британецът остана на едва 14 хилядни от основния си съперник в шампионата. Пети остана Макс Верстапен, а съотборникът му в Ред Бул Даниел Рикардо ще стартира от дъното на колоната заради наказания. Втората половина на топ 10 се получи изключително шарена с цели пет отбора, между които дори Уилямс. Ромен Грожан с Хаас, Карлос Сайнц с Рено, Естебан Окон с Рейсинг Пойнт Форс Индия, Пиер Гасли с Торо Росо и Ланс Строл за Уилямс. Изненадващо Перес отпадна още в първата част на квалификацията, а вече като че ли очаквано Макларън пак разочароваха. Алонсо остана 13-и, а Вандоорн – 20-и. Сподели:", "date": "2018.09.02", "title": "Ферари стартират от първа позиция на \"Монца\""}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5%D0%B2%D1%82%D0%B8%D0%BD-%D0%BF%D1%80%D0%BE%D0%B4%D1%83%D0%BA%D1%82-%D0%BE%D1%82-%D0%BA%D1%83%D1%85%D0%BD%D1%8F%D1%82%D0%B0-%D0%B1%D0%BE%D1%80%D0%B8-%D0%BF%D1%8A%D1%80%D1%85%D0%BE%D1%82%D0%B0-news777592.html", "text": "Неприятната сухота и сърбеж по скалпа може да бъде предизвикана не само от употреба на неподходящ шампоан, но и от дехидратация и липса на основни и важни за здравето хранителни вещества. Прекомерната употреба на стилизанти и продукти за коса, както и високите нива на стрес също оказват огромно влияние върху кожата на главата и я правят много раздразнена. Първата асоциация, която човек прави, чувайки оцет и сух сърбящ скалп, е пареща болка от раздразнената кожа. Всъщност оцетът е много полезен в овлажняването и хидратирането на скалпа. Освен това помага при пресушен от климатика в горещото време скалп, както и изсъхналата от летните ветрове и парещо слънце кожа. Оцетната киселина прочиства гъбичките и бактериите, намиращи се по скалпа и причиняващи проблеми. Вземете около ¼ чаша ябълков оцет и го разредете в 1 л вода. Налейте разтвора в бутилка с пулверизатор и пръскайте по скалпа. Оставете за няколко минути и изплакнете. Повтаряйте всекидневно до облекчаване на състоянието. Сподели:", "date": "2018.09.02", "title": "НЕВЕРОЯТНО! Евтин продукт от кухнята бори пърхота"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD-%D0%B5-%D0%B4%D0%BE%D1%81%D1%82%D1%8A%D0%BF%D1%8A%D1%82-%D0%B4%D0%BE-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%D1%86%D0%B0%D1%80%D0%B5%D0%B2%D0%B5%D1%86-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news777677.html", "text": "Възстановено е движението покрай крепостта \"Царевец\" във Велико Търново, съобщиха от пресцентъра на общината. Движението беше преустановено преди седмици заради смяната на 60-годишен водопровод и локалните му отклонения под ул. \"Иван Вазов\", в частта й до Катедралния храм \" Успение Богородично\". След смяната е положен асфалт върху ремонтираните участъци. Кметът Даниел Панов е проверил на място работата на изпълнителите. В посока от центъра на града към пл. \"Цар Асен \" трафикът преминава по ул. \"Иван Вазов\" и ул. \"Читалищна\". Това се налага поради предстоящата смяна на водопроводите в останалата част на ул. \"Иван Вазов\" - от Катедралния храм до читалище \"Надежда - 1869\". В обратна посока е възстановено нормалното движение по ул. \" Св. Климент Охридски\" и ул. \" Николо Пиколо\". Автобусите, които обслужват тази част от града вече се движат по обичайните си маршрути. През следващите месеци предстои цялостно преасфалтиране на улиците, където са били сменени водопроводите, уточняват от общината. Сподели:", "date": "2018.09.02", "title": "Възстановен е достъпът до крепостта \"Царевец\" във Велико Търново"}
{"url": "https://pik.bg/%D1%87%D0%B5%D0%BB%D1%81%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%81-%D0%B1%D0%BB%D0%B5%D1%81%D1%82%D1%8F%D1%89%D0%B8%D1%8F-%D1%81%D1%82%D0%B0%D1%80%D1%82-%D0%B2%D1%8A%D0%B2-%D0%B2%D0%B8%D1%81%D1%88%D0%B0%D1%82%D0%B0-%D0%BB%D0%B8%D0%B3%D0%B0-news777698.html", "text": "Челси продължи с отличното си представяне от началото на сезона. Отборът на Маурицио Сари записа четвърта победа след 2:0 в домакинството си на Борнемут и е без грешка. С пълен актив от точки лондончани се изравниха с Ливърпул на върха на класирането. “Сините” нападаха през цялата среща, но головете паднаха към края. Влезлият като резерва Педро откри резултата в 72-ата минута, а Еден Азар се разписа малко преди края. Борнемут излезе с идеята да се надиграва с Челси на \"Стамфорд Бридж\", което бе предпоставка за отворен мач. И двата отбора търсеха попадението. \"Сините\" имаха предимство и поддържаха високо темпо и стигаха близо до вратара на съперника, като Бегович още на няколко пъти трябваше да се намесва. Гостите бяха приели съперникът им да владее топката, но при всяка възможност търсеха бърза контраатака. Така след половин час игра Калъм Уилсън се размина с откриване на резултата. Алваро Мората отново не бе особено ефективен, като пропусна някои добри възможности. В самия край на полувремето Маркос Алонсо удари дясната греда на Бегович и Челси не успя да се разпише през първите 45 минути. Лондончани продължиха да натискат и да търсят гола и след почивката. Отново Алосно накара вратаря на гостите да се намесва. На фона на ситуациите пред Бегович, Борнемут можеше да открие резултата след час игра. След ъглов удар Нейтън Аке не успя да засече топката от малкото наказателно поле, където бе оставен непокрит. Челси стигна до така желания гол в 72-ата минута. Тогава две от резервите осигуриха преднина на “сините”. Педро направи двойно с Жиру и с много хубав удар намери десния ъгъл зад Бегович. Топката се отклони от бранител на гостите и не остави шансове на вратаря, но малката доза късмет вероятно бе заслужена от тима на Сари, който през цялото време играеше агресивно и атакуваше. Лондончани не спряха да нападат и до края и стигнаха до второ попадение, дело на Азар. Сподели:", "date": "2018.09.02", "title": "Челси продължи с блестящия старт във Висшата лига"}
{"url": "https://pik.bg/%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%87%D0%BD%D0%B0-%D0%B1%D1%83%D1%80%D1%8F-%D0%B7%D0%B0%D0%B1%D0%B0%D0%B2%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D1%84%D0%B8%D0%BB%D0%BC%D0%B0-%D0%BD%D0%B0-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-news777696.html", "text": "Лейди Гага често е определяна като природна стихия, но истинска гръмотевична буря, разразила се по време кинофестивала във Венеция, забави галата на нейния голям филмов дебют, съобщава АФП. Само час преди началото на прожекцията на „Роди се звезда” мощна буря премина над Венецианската лагуна и потопи в мрак за 20 минути киното, в което трябваше да се състои премиерата на лентата. Въпреки турбулентното начало световната премиера на продукцията, която е режисьорски дебют за актьора Брадли Купър и актьорски дебют за Лейди Гага, бе истински успех. По екраните в САЩ филмът се очаква да излезе на 5 октомври. Сподели:", "date": "2018.09.02", "title": "Гръмотевична буря забави премиерата на филма на Лейди Гага"}
{"url": "https://pik.bg/%D0%B4%D0%B8%D0%BF%D0%BB%D0%BE%D0%BC%D0%B0%D1%82-%E2%84%961-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B0%D1%80%D0%BE%D0%B4%D1%8A%D1%82-%D1%89%D0%B5-%D0%BD%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B7%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%BE%D1%82-%D0%BF%D1%80%D0%B5%D1%81%D0%BF%D0%B0-news777709.html", "text": "Убеденост, че гражданите ще подкрепят Договора от Преспа, защото \"когато сме на голям исторически кръстопът, вземаме мъдри решения\", изрази ръководителят на македонската дипломация Никола Димитров, в интервю за Независима балканска информационна агенция (ИБНА), цитирана от БГНЕС. „Убеден съм, че споразумението ще бъде прието от нашия народ, защото когато се намираме на голям исторически кръстопът, вземаме мъдри решения. Също така съм уверен, че дори онези, които се противопоставят на споразумението, от историческа гледна точка, ще приемат, че това е важна стъпка напред, защото носи много предимства. Ние сме съседи, не можем да променим този факт, историята не може да бъде променена, но можем да повлияем на нашето бъдеще и да го направим по-добро. Много е лесно политиците да спорят по този въпрос, но решението му създава по-добър живот за гражданите от двете страни”, категоричен е външният министър на Македония. Както съобщи кореспондента на македонската агенция МИА от Атина, по отношение на реакциите в Гърция за използването на термините \"македонци\" и \"македонски\", Димитров заяви, че тези термини в двете държави имат различно значение. Той попита \"Защо това да е проблем?\" и добави, че \"правото на самоопределение е нещо, което не може да бъде оспорено в 21-ви век в Европа\". Ръководителят на македонската дипломация, в интервюто, направено във Виена след неформалната среща на министрите на външните работи на страните членки на ЕС и страните-кандидатки, посочва, че \"за да вложим енергията си в нещо положително - като икономиката, трансграничното сътрудничество и сигурността, трябва да спрем и да пренасочим този непродуктивен дебат.\" „И аз и моят приятел Никос Кодзиас сме убедени, че това, което правим, е да инвестираме в нашето приятелство, защото ние сме естествени съюзници. С подходяща политика за няколко години, всички дилеми ще изчезнат и всички ще се чудим как не сме направили всичко това в началото на деветдесетте години и защо цяло едно поколение трябваше да бъде подложено на този спор. Нашето конкретно решение де факто създаде солидарност и красиво приятелство”, допълва Димитров. Външният министър посочи, че правителството ще продължи да работи, за да убеди опозицията да подкрепи решението между двете съседни страни. По отношение на твърденията на опозицията, че те биха постигнали по-добра сделка, Димитров заяви, че \"по-добра сделка за едната или другата страна води до липса на споразумение\", защото такава е \"природата на всички компромиси\". Сподели:", "date": "2018.09.02", "title": "Дипломат №1 на Македония: Народът ще ни подкрепи за Договора от Преспа"}
{"url": "https://pik.bg/%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D1%82%D0%B5%D0%B6%D0%BA%D0%BE-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8-%D1%81%D0%B5-%D1%81%D1%80%D0%B8%D0%BD%D0%B0-news777668.html", "text": "Трудно преживява развода с Пит Анджелина Джоли. Звездата е пред пълно физическо и емоционално изтощение, пише сп. \"Star\". Актрисата е отслабнала и тежи едва 34 кг. Според източници на изданието Анджелина се е превърнала в развалина в емоционален и физически план. Актрисата се хранела предимно с течности, потвърдил друг източник на списанието. \"На практика Анджелина поглъща единствено кубчета лед. Толкова е анорексична, че кожата й е провиснала, а костите й са станали чупливи. Нуждае се от спешна помощ!\" Анджелина Джоли и Брад Пит се разделиха през септември 2016 година. Двойката живя заедно в продължение на 10 години, но встъпи в брак едва през 2014 година. Те имат шест деца, три биологични и три осиновени. Актрисата подаде документи за развод, след което напусна семейния дом в Холивуд и се премести да живее с децата в Малибу, щата Калифорния. Информация, че актрисата е постъпила в лечебно заведение, за да се лекува излезе  малко по-рано този месец. Дни след това актрисата се появи на разходка с децата, за да опровергае тези слухове. Сподели:", "date": "2018.09.02", "title": "ПОЛОЖЕНИЕТО Е ТЕЖКО! Анджелина Джоли се срина"}
{"url": "https://pik.bg/%D0%B3%D1%8A%D0%B7%D0%B0%D1%80%D0%BA%D0%B0-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%81%D0%B5-%D1%84%D1%83%D0%BA%D0%B0-%D1%81-%D0%B3%D0%BE%D0%B4%D0%B5%D0%B6%D0%B5%D0%BD-%D0%BF%D1%80%D1%8A%D1%81%D1%82%D0%B5%D0%BD-%D0%BD%D0%BE-%D0%BD%D0%B5-%D0%BE%D1%82-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D0%B9-%D1%81%D0%BD%D0%B8%D0%BC%D0%BA%D0%B0-news777671.html", "text": "Въпреки прекрасното предложение за брак, Илиева така и не отишла до олтара с мистериозния богаташ, но пък независимо от раздялата запазила скъпото бижу, което и до днес си носи без никакво притеснение. Огромен брилянт блести на лявата ръка на поп певицата Мария Илиева. Годежният пръстен е на стойност 50 000 лева и вече повече от 5 години изпълнителката не го сваля от ръката си.  Оказва се, че бижуто не подарък от бащата на сина й, а от нейна стара изгора. Сподели:", "date": "2018.09.02", "title": "ГЪЗАРКА! Мария Илиева се фука с годежен пръстен, но не от бащата на детето й (СНИМКА)"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B6%D0%B5%D0%BD%D0%B8%D1%82%D0%B5-%D1%81-%D1%82%D0%B2%D0%BE%D1%80%D1%87%D0%B5%D1%81%D0%BA%D0%B0-%D0%BD%D0%B0%D1%82%D1%83%D1%80%D0%B0-%D0%B8%D1%81%D0%BA%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D1%81%D0%B5%D0%BA%D1%81-news777712.html", "text": "Сексуалното влечение е съвкупност на няколко процеса в организма ни. Само че има и такива жени, които са способни да изпитват сексуално влечение постоянно. Причините за тези сексуални изблици са много. Може да е мания за хедонизъм, прекарано заболяване или детска травма, за която момичето не е казало на никого. Желанието да задоволи своите сексуални потребности е естествено за всеки човек, то се заражда в нас в периода на полово съзряване, когато хормоналният фон започва да се променя. Но съществуват и прецеденти, когато влечението превишава нормата и се превръща в зависимост. Точно за тях става въпрос в тази статията. Жената, която няма сериозна връзка, е с повишено либидо. Желанието може да възникне във всеки един момент и колкото по-дълго стои тя без партньор, толкова повече започва да мечтае за секс, а възбудата се увеличава. Психологическата природа на жената е преплетена със сексуалната, някои намират вдъхновението си в сексуалната близост и, ако ли не, вратата на творчеството също остава затворена. Такива жени ще се намират постоянно в състояние на възбуда, защото именно тя разгаря съзнанието им и им дава възможност да творят. Има случаи, когато женската сексуална зависимост се базира на детска психологическа травма. Може да е жестоко отношение на родителите, физическо пренебрегване и безизходица, което може да предизвика повишено либидо, но и зацикляне върху болезнени събития. Правилното разбиране за интимната близост се размива и жената може безразборно да сменя партньорите или да иска хард секс – общо взето да прави всичко, за да заличи травмата си. За тези жени няма нищо по-красиво и сексуално от собственото им тяло, което служи за постоянен повод за възбуда. На този тип жени невинаги им е необходим партньор, така и така тя и сама може да си достави удоволствие. Собственото й тяло е идол, а фантазиите не престават дори за минута. Смяната на настроението, липсата на апетит и много други симптоми – показател за наличието на овулация, също са залог за повишена сексуална активност. Изследвания са доказали, че в тези дни жената невинаги е способна да контролира собствените си желания и постъпки, защото животинският инстинкт взима връх над всички останали процеси. Нимфоманията е разновидност на женското сексуално разстройство, което се характеризира с повишено влечение към противоположния пол. Личностите с това заболяване постоянно търсят полов партньор, а желанието им, дори след оргазъм, не може да бъде удовлетворено. Днес само 3% от населението страдат от нимфомания, при това често възприемат постоянното си желание за секс като нещо позитивно. Сподели:", "date": "2018.09.02", "title": "ПРОУЧВАНЕ! Жените с творческа натура искат повече секс"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%B3%D0%BE%D0%BB%D1%8F%D0%BC-%D1%81%D0%B2%D0%B5%D1%82%D0%B8%D1%8F-%D0%B8-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B8-news777758.html", "text": "На 2 септември църктава почита свети мъченик Мамант. Преподобни Йоан постник, патриарх Константинополски. Св. Мамант бил син на християни, които били наказани заради вярата си. Момченцето им било отгледано от вдовицата Амия, която го посветила в учението Христово. При гонението срещу християните император Аврелиан поискал Мамант да се отрече от Бога, но той отказал. Разярен от непокорството му, императорът му наложил тежки изпитания, но Мамант винаги оцелявал. Мъченическият живот на Мамант завършил през 275 г. в пещера, където ставали много чудеса. Сподели:", "date": "2018.09.02", "title": "ПРАЗНИК! Почитаме голям светия и патриарх Константинополски"}
{"url": "https://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D1%82%D1%8F%D0%B3%D0%B0-%D0%BD%D0%BE%D0%B2-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-news777750.html", "text": "Reuters, цитиран от \"Фокус\". Северна Корея подготвя нов военен парад, предава Сателитните изображения показват, че Северна Корея се готви да организира нов военен парад на фона на новите притеснения, че дипломатическите усилия за ядрено разоръжаване на полуострова се забавят, въпреки че анализатори казват, че не е ясно дали ще бъдат показани някои от най-големите балистични ракети в страната. Пхенян се готви да организира редица важни събития на 9 септември за 70-годишнината от основаването на Корейската народна демократична република, включително военен парад, възможни посещения на чуждестранни делегации и - за първи път от пет години - масова хореография, известна като \"Масовите игри\". Парадите отдавна са начин Северна Корея да демонстрира военната си сила, а парадът през септември ще се проведе на фона на чувствителните преговори за бъдещето на арсенала на страната от ядрени и балистични ракети. Сред оръжията, които се виждат на сателитните снимки се забелязват танкове, самоходна артилерия, бронирани машини на пехотата, противовъздушни ракети и мобилни ракетни остановки. Други възможни оръжия, разположени на парадната площадка, включват крилати ракети за крайбрежна отбрана, както и най-малко шест балистични ракети с малък обсег на твърдо гориво, вероятно от тип, който за пръв път е бил показан през февруари. Сподели:", "date": "2018.09.02", "title": "Северна Корея стяга нов военен парад"}
{"url": "https://pik.bg/%D1%81%D0%BF%D0%B0%D1%81-%D1%80%D1%83%D1%81%D0%B5%D0%B2-%D1%81-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%B4%D0%BE-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news777749.html", "text": "Собственикът на Левски Спас Русев коментира призива за обединение, което феновете на \"сините\" пожелаха по-рано днес. Той заяви пред \"Дарик\", че това е духът, който иска да вижда и че очаква левскарите довечера на стадиона. \"Браво на момчетата! Това е духът, който искам да виждам. Очаквам левскарите на стадиона довечера, а и на всеки мач! Подкрепата на привържениците е много важна за целия клуб\", бе краткият коментар на Спас Русев. Сподели:", "date": "2018.09.02", "title": "Спас Русев с обръщение до феновете на Левски"}
{"url": "https://pik.bg/%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%B4%D0%B6%D0%B8%D0%BF%D0%B0-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B0-%D1%82%D0%B2-%D0%B7%D0%B2%D0%B5%D0%B7%D0%B4%D0%B0-news777748.html", "text": "Джип се взриви в Белград, при експлозията няма пострадали, предаде Танюг. По неофициална информация на в. \"Вечерне новости\" автомобилът собственост на телевизионната водеща Душица Яковлевич от телевизия \"Пинк\". Според очевидци на мястото на инцидента се чула силна експлозия, при която джипът бил напълно унищожен. Автомобилът бил паркиран пред жилищна сграда в близост до детска градина и до стадион \"Цървена звезда\", но за щастие никой не е пострадал, предава Флагман. Нанесени са само материални щети на околните автомобили и са се пропукали прозорците на съседните сгради. Засега няма информация за причините за експлозията. Сподели:", "date": "2018.09.02", "title": "Взривиха джипа на сръбска тв звезда"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%BE%D0%B1%D0%B0%D0%BC%D0%B0-%D0%BE%D1%82%D0%B8%D0%B4%D0%B5-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%BC%D0%B0%D0%B9%D0%BE%D1%80%D0%BA%D0%B0-%D0%BD%D0%BE-%D0%B1%D0%B5%D0%B7-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%B8-news777752.html", "text": "Тя бе на гости на бившия американски посланик Джеймс Костос и партньора му Майкъл Смит. Американските президенти и съпругите им вече запазват държавната охрана за цял живот, след като Барак Обама възстанови тази практика през 2013 г. Костос и Смит са стари приятели на семейство Обама. Те са били многократно домакини насемейството в къщата си в Палм спрингс, Калифорния. Именно там отседнаха Барак и Мишел Обама след церемонията по встъпване в длъжност на  Доналд Тръмп. Майкъл Смит е дизайнер. Той предекорира Овалния кабинет и частните помещения за семейство Обама в Белия дом. Барак Обама не придружава съпругата си в Испания, защото трябваше да присъства на траурната церемония и погребението на сенатор Джон Маккейн. Бившата първа дама на САЩ Мишел Обама почива на испанския о-в Майорка, съобщава в. \"Дейли мейл\". Сподели:", "date": "2018.09.02", "title": "Мишел Обама отиде на почивка в Майорка, но без съпруга си"}
{"url": "https://pik.bg/%D1%81%D0%B0%D0%BC%D0%BE%D0%BA%D0%BE%D0%B2-%D1%81%D0%BA%D0%B0%D1%87%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-news777753.html", "text": "Хората настояват спешно да бъдат основно ремонтирани шосето, което свързава магистралите Тракия и Струма, както и пътя Радуил – Боровец. „След миналогодишния протест бяхме поканени в АПИ. Тогавашният шеф Дончо Атанасов каза – мен ме е срам от тоя път, ще търсим финансиране, но поръчката още е в начален етап”, казва Илиян Чалгънов. На 9 септември жителите на Самоков ще затворят за движение трасето Самоков – Дупница, както и пътя Радуил – Боровец. Самоков пропищя от лошите пътища. Жители на града излизат на протест заради лоши пътища, съобщи Би Ти Ви Сподели:", "date": "2018.09.02", "title": "Самоков скача на протест заради лошите пътища"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BA%D0%B8%D1%82%D0%B0%D0%B9-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%B1%D0%BB%D0%B8%D0%B7%D0%BE-130-000-%D0%B4%D1%83%D1%88%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%82%D0%B5-%D0%B4%D1%8A%D0%B6%D0%B4%D0%BE%D0%B2%D0%B5-%D0%B2-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B3%D1%83%D0%B0%D0%BD%D0%B4-news777760.html", "text": "Китайските власти евакуираха 127 000 души в южната провинция Гуандун заради проливните дъждове в района,  съобщава агнеция \"Синхуа\", цитирана от БНР Агенцията се позовава на местните власти. В резултат на дъждовете, от които са засегнати над 1,2 милиона жители в 27 окръга в Източен Гуандун, са загинали двама души, а двама са в неизвестност. Нанесени са щети за над 1 милиард юана, което се равнява на 146 милиона долара. Сподели:", "date": "2018.09.02", "title": "Властите в Китай евакуираха близо 130 000 души заради проливните дъждове в провинция Гуандун"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B5-79-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news777778.html", "text": "Тежка катастрофа затвори главен път Е-79 край Струмяни. Според първоначалната информация, около 7.30 часа тази сутрин са се ударили лек автомобил и микробус. По неофициална информация при катастрофата има пострадали, но все още няма данни за състоянието им. Главният път е затворен и в двете посоки, съобщава БНТ. Въведен е обходен маршрут за леките автомобили: Струмяни – Микрево – Драката – Вълково – Сандански. Тежкотоварните моторни превозни средства изчакват на място. Сподели:", "date": "2018.09.02", "title": "ОТ ПОСЛЕДНИТЕ МИНУТИ! Тежка катастрофа затвори Е-79, има ранени"}
{"url": "https://pik.bg/%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%BB%D0%B5%D0%BA%D0%BE-%D0%BD%D0%B0%D0%B3%D0%BE%D1%80%D0%B5-news777761.html", "text": "Индексът на тържищните цени, който отразява цените на хранителните стоки на едро, се покачи тази седмица с 0,32 процента до 1,327 пункта, сочат данните на Държавната комисия по стоковите борси и тържищата /ДКСБТ/. Тази година ИТЦ падна в средата на август до 1,311 пункта. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000, е от 2005 година. Доматите от открити площи поскъпнаха тази седмица с 4,9 на сто и се продават по 1,07 лева за килограм. Градинските краставици поскъпват с 20,0 процента до 1,20 лева средно за килограм. Картофите поевтиняват с 14,9 на сто и се търгуват по 0,53 лева за килограм на едро. Цената на зелените чушки се качва с 10,9 на сто до 1,12 лева за килограм. Червените чушки поевтиняват с 8,6 на сто до 1,27 лева за килограм. Корнишоните се продават по 1,37 лв. /кг. Тиквичките поевтиняват с 5 на сто до 0,95 лева за килограм. Ябълките поевтиняват с 2,4 на сто и се продават по 1,20 лв./кг. Прасковите поевтиняват с 1,5 на сто до 1,35 лв./кг. Цената на дините се качва с 11,1 на сто до 0,50 лв. кг, а пъпешите се търгуват по 1,18 лв./кг. Гроздето поевтинява със 7,2 на сто до 1,42 лева за килограм. Кравето сирене поскъпва с 2,5 процента и се търгува по 6,05 лв./кг; кашкавалът, тип \"Витоша\", се купува по 9,93 лв./кг, а олиото по 1,94 лева за литър. Каймата поевтинява с 0,2 на сто и се търгува по 4,57 лева за килограм. Пакетче краве масло от 125 грама се търгува за 2,26 лева. Пилешкото замразено месо поскъпва с 2,6 на сто до 4,02 лева за килограм на едро.Захарта се търгува по 1,04 лв./кг, а брашното тип \"500\" поскъпва с 2,4 на сто и се продава по 0,84 лева. Яйцата се продават по 0,20 лева за брой на едро в края на седмицата. Сподели:", "date": "2018.09.02", "title": "Цените на храните тръгнаха леко нагоре"}
{"url": "https://pik.bg/%D1%81%D0%B0%D1%89-%D1%81%D0%BF%D0%B8%D1%80%D0%B0%D1%82-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B5%D1%82%D0%BE-%D0%B7%D0%B0%D1%89%D0%BE-news777763.html", "text": "От Въоръжените сили на САЩ съобщиха вчера, че са взели окончателно решение да спрат помощи за Пакистан на стойност 300 милиона долара, съобщава „Ройтерс“, цитирана от БНР. Крайната мярка е заради това, че Исламабад не се бори достатъчно активно с екстремистите. Средствата, предназначени за отбранителни цели, са част от по-голямото спиране на помощи, обявено по-рано тази година от президента на САЩ Доналд Тръмп. Администрацията на Тръмп обвинява Пакистан, че дава убежище на бунтовници, които водят продължаващата 17-а година война в съседен Афганистан. Исламабад отрича тези обвинения. 300-те милиона долара ще бъдат пренасочени към други спешни приоритети, ако Конгресът го разреши. По-рано тази година Конгресът спря помощи за Пакистан на стойност 500 милиона долара. Сподели:", "date": "2018.09.02", "title": "САЩ спират помощи за Пакистан. Ето защо"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D0%BF%D1%80%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%BA%D0%B5%D0%BC%D0%BD%D0%B8%D1%86-news777762.html", "text": "\"Полицията задържа около 300 души\", се казва на сайта. \"Те изглежда се опитваха да се внедрят в група поддръжници на партията \"Алтернатива за Германия\". Полицията предотврати сблъсъка между различни групи\", се добавя в изявлението. По време на протестите имаше множество сблъсъци с полицията. Полицията съобщи и нови данни за броя на участниците в двата протеста в града, които се оценяват на около 9500. По-рано беше съобщено за общ брой от около 8000 участници. Най-малко 9 души са пострадали при протестите. Отбелязани са най-малко 25 престъпления, включително унищожаване на собственост, телесни повреди, съпротива при арест и използване на знаци на забранени организации. Освен протестите в Кемниц беше извършено и нападение срещу 20-годишен афганистанец, който е леко ранен. Според полицията нападателите са четирима неизвестни със скрити лица. След приключването на митинга на крайнодесните организации, много протестиращи от двете страни отказаха да напуснат района. Полицията засили присъствието си в района и докара водни оръдия, с падането на нощта. Общо в града бяха разположени 1800 полицаи. Германските органи на реда задържаха най-малко 300 души по време на вчерашните протести в град Кемниц, предаде БТА, цитирайки сайта на местната полиция. Сподели:", "date": "2018.09.02", "title": "Масови арести при протестите в Кемниц"}
{"url": "https://pik.bg/%D1%80%D1%83%D0%BC%D1%8A%D0%BD%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BE-%D0%BF%D1%80%D0%B8-%D1%82%D0%B5%D0%B6%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news777784.html", "text": "Румънско семейство е пострадало при тежката катастрофа край Сандански, заради която бе затворен  главен път Е-79 между Струмяни и Сандански, съобщава Струма.бг. Бус и румънска кола са се ударили край бензиностанция „Шел“. По първоначална информация шофьорът на буса e със счупен крак и травма на главата. В колата е пътувало румънско семейство с 5-годишно дете. Бащата и детето са с леки контузии, майката е невредима. Пострадалите са транспортирани в санданската болница. Шофьорът на микробуса е 59-годишният Васил Герински от Симитли. Той ще бъде транспортиран в благоевградската болница. Временно е ограничено движението в участъка Струмяни – Сандански. Обходният маршрут е: Струмяни–Микрево–Драката–Вълково–Сандански – само за леки автомобили. Сподели:", "date": "2018.09.02", "title": "Румънско семейство е пострадало при тежката катастрофа край Сандански"}
{"url": "https://pik.bg/%D0%B5%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8%D0%BC%D0%B0%D0%BC%D0%B5-%D0%BF%D1%80%D0%BE%D0%B1%D0%BB%D0%B5%D0%BC-%D0%B2-%D0%BA%D0%BE%D0%BC%D1%83%D0%BD%D0%B8-news777801.html", "text": "Вицепремиерът и министър на отбраната Красимир Каракачанов подкрепи колегата си Валери Симеонов в това, че има огромен проблем в комуникацията в управляващата коалиция. По думите на лидера на ВМРО, министрите в оставка може да са на ГЕРБ и е право на Бойко Борисов да иска техните оставки, но това са неща, които трябва да се обсъждат. \"Няма сътресения в коалицията. Винаги съм казвал, че нещата се решават с разговори. Вярвам, че ще седнем и ще говорим\", заяви още Каракачанов пред журналисти. Лидерът на ВМРО е в Мелник, където със стотици воеводи от партията отдават почит към Тодор Александров. На въпрос дали са били наложителни тези оставки, Каракачанов заяви, че коментира единствено тази на регионалния министър Николай Нанков, като заяви, че той е отличен експерт и много добре си е вършил работата. Припомняме, че силовият министър и лидер на ВМРО научи от репортер на агенция ПИК за исканите от Борисов оставки. Пред медията ни вицепремиерът Валери Симеонов заяви, че е много гневен, а днес партията му НФСБ трябва да реши дали ще остане в управлението. Още в първите часове на министерските оставките единственият патриотичен лидер, който прие спокойно ситуацията, бе Волен Сидеров. ОЧАКВАЙТЕ ПОДРОБНОСТИ В ПИК! Сподели:", "date": "2018.09.02", "title": "ЕСКЛУЗИВНО В ПИК! Вицепремиерът Каракачанов подкрепя Валери Симеонов: Имаме проблем в комуникацията, Нанков не трябваше да си ходи"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B4%D0%B8%D0%BC%D0%BE%D0%B2-%D1%81%D0%BF%D0%BE%D0%BA%D0%BE%D0%B5%D0%BD-%D0%B7%D0%B0-%D0%BF%D0%BE%D1%81%D1%82%D0%B0-%D1%81%D0%B8-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B5-%D0%B3%D0%BE-%D0%B4%D0%B0%D0%B2%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D1%80%D0%B5%D0%BA%D0%B5%D1%82%D1%8C%D0%BE%D1%80-news777806.html", "text": "Министърът на околната среда и водите Нено Димов заяви пред журналисти, че е спокоен за мястото си в правителството. Димов и вицепремиера Красимир Каракачанов се включиха в честванията в село Сугарево на 94-ата годишнина от убийството на легендарния водач на ВМРО Тодор Александров. „Няма защо да се протеснявам\" за поста си – коментира Димов във връзка с последните сътресения в правителството. - Продължавам да работя, идеята е за пълен мандат, а кога ще приключи този мандат – това е работа вече на премиера, на господин Каракачанов и на политическото ръководство на този коалиционен съвет“. Министърът на отбраната и лидер на ВМРО Красимир Каракачанов пък заяви, че няма да се поддае на зеления рекет. \"Кой иска оставката на Нено Димов? Една тумба \"зелени\", които рекетират държавата от 20 години и пречат на развитието на туризма. Съжалявам много - да си гледат работата, няма да стане\", отсече вицепремиерът. Той нападна \"Зелените\", които според него, пречат и спират проекти за развитието в Банско, Пирин и Рила планина. Каракачанов припомни, че Швейцария е с най-много писти на глава от населението, а финансира проекти, с които спира развитието на ски туризма в България. \"Вмето да развиваме планински туризъм, а не само пияниците от цяла Европа да идват в Слънчев бряг, тази групичка \"зелени\" се изхранва от чужди фондове\", коментира Каракачанов. Сподели:", "date": "2018.09.02", "title": "ГОРЕЩА ТЕМА! Министър Димов спокоен за поста си, Каракачанов не го дава на зелените рекетьори"}
{"url": "https://pik.bg/%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%E2%80%9E%D0%BF%D0%B0%D1%80%D0%BA%D0%B8%D1%80%D0%B0%E2%80%9C-%E2%80%9E%D0%B0%D1%83%D0%B4%D0%B8%E2%80%9C-%D0%BD%D0%B0-%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%BD%D0%B8-%D1%80%D0%B5%D0%BB%D1%81%D0%B8-%D0%B2-%D0%BC%D0%B5%D0%B7%D0%B4%D1%80%D0%B0-news777787.html", "text": "Пиян шофьор „паркира“ автомобила си върху релсите на железопътна линията в Мездра, съобщи „Конкурент“. Сигналът за нередността подал жител на железничарския град, който повикал органите на реда снощи към 21:25 часа. При проверката ченгетата установили, че 51-годишният Е.Г. опитва да направи от „Ауди А4“ локомотив като го подкара по железния път. Водачът обяснил, че колата му паднала върху релсите при опит да направи маневра с нея върху бетонов път до коловоза. Проверката с дрегер отчела, че шофьорът е седнал зад волана след сериозна почерпка. Дрегерът показал над 1.2 промила. Е.Г. е дал и кръвна проба за изследване. Съставен му е и акт, но е бил арестуван, за да изтрезнее в ареста на РУ в Мездра. Сподели:", "date": "2018.09.02", "title": "Пиян шофьор „паркира“ „Ауди“ на железопътни релси в Мездра"}
{"url": "https://pik.bg/%D0%B4%D0%B2%D0%B5%D1%82%D0%B5-%D1%87%D0%B5%D1%80%D0%BD%D0%B8-%D0%BA%D1%83%D1%82%D0%B8%D0%B8-%D0%BD%D0%B0-%D0%B0%D0%B2%D0%B0%D1%80%D0%B8%D1%80%D0%B0%D0%BB%D0%B8%D1%8F-%D0%B2-%D1%81%D0%BE%D1%87%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D1%80%D0%B0%D0%B7%D1%87%D0%B8%D1%82%D0%B0%D0%BD%D0%B5-news777786.html", "text": "И двете черни кутии на катастрофиралия на пистата в Сочи пътнически самолет бяха доставени в Москва, където ще бъдат разчетени от специалисти, съобщават световните агенции, цитирани от БНР. Късно в петък Боинг 737 на авиокомпания \"ЮТеър\" излезе от пистата при кацане, при което бяха разрушени крилото и колесникът му, а един от двигателите се запали. Транспортната прокуратура в Ростов на Дон, която разследва катастрофата, работи по три основни версии - пилотска грешка, лоши метеорологични условия и неправилни действия на диспечерите на летището. Според очевидци, самолетът се е приземил едва при втория опит и всичко било нормално до момента, когато машината започнала рязко да са отклонява от пистата вдясно. От пътуващите на борда 170 души 18 са с леки наранявания. От инфаркт почина служител от летището, пристигнал пръв на мястото на инцидента. Сподели:", "date": "2018.09.02", "title": "Двете черни кутии на авариралия в Сочи самолет са в Москва за разчитане"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B3%D0%BD%D0%B5%D0%BD%D0%B0-%D1%81%D1%82%D0%B8%D1%85%D0%B8%D1%8F-%D0%B1%D1%83%D1%88%D1%83%D0%B2%D0%B0-%D0%BA%D1%80%D0%B0%D0%B9-%D0%B1%D1%83%D1%80%D0%B3%D0%B0%D1%81-news777810.html", "text": "Нова огнена стихия бушува в местността „Каптажа“ край Бургас, съобщава „Флагман“, като се позовава на информация от свой читател. Според информацията горят сухи треви от южната страна на населеното място - откъм кв. „Рудник“. Пожарът е избухнал малко след 12:00 часа и в момента продължава да гори. На място са изпратени три противопожарни автомобила. Огънят е обхванал два стопански двора. Сподели:", "date": "2018.09.02", "title": "От последните минути! Огнена стихия бушува край Бургас"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B5%D0%BD%D0%B5%D0%BD-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news777795.html", "text": "Трима души, сред които чуждестранен пилот и двама афганистански военнослужещи, са загинали, а други трима са ранени при падането на военен хеликоптер на база на афганистанските Военновъздушни сили в провинция Балх, в северната част на Афганистан, съобщава местният телевизионен канал 1TV, цитирани от РИА Новости. От медията се позовават на информация от представителя на 209-и корпус „Шахин“ Мохамад Ханиф Резай. По думите на Резай, на борда на хеликоптера е имало общо 13 души, в това число и трима чужденци. По информация на агенция Khaama Press инцидентът е станала около 06:00 часа местно време тази сутрин на територията на лагера „Шахин“. Мохамад Ханиф Резай е заявил още, че хеликоптерът е бил собственост на чуждестранна компания, като се е насочвал към провинция Фарияб, но паднал и се запалил. Основната версия, по която работят разследващите инцидента е, че става дума за технически проблем. Сподели:", "date": "2018.09.02", "title": "Трима загинали при падането на военен хеликоптер в Афганистан"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D0%BD%D0%B5-%D0%BF%D1%80%D0%B0%D0%B2%D0%B8-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%B1%D1%80%D1%8E%D0%BA%D1%81%D0%B5%D0%BB-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news777783.html", "text": "Премиерът на Великобритания Тереза Мей заяви, че няма да прави компромис с Брюксел за Брекзит, съобщава „Ройтерс“, цитирана от БНР. Изявлението идва в момент, когато британски медии съобщават, че съпартийци на Мей се готвят да публикуват собствено предложение за по-рязко скъсване с ЕС. През юли двама министри напуснаха правителството точно заради отношенията с Брюксел. Остават по-малко от два месеца за договаряне на условията по раздялата с ЕС след повече от 40 години в рамките на блока. Тереза Мей се опитва да убеди собствената си партия и разделената страна да приеме нейния план за Брекзит, който тя определя като полезен за бизнеса. Същевременно Европейският съюз приветства колебливо плана, изложен неотдавна на съвещание в правителствената резиденция \"Чекърс\" край Лондон. \"Идните месеци ще бъдат от критично значение за бъдещето на нашата страна и съм наясно със задачата си\", коментира британският премиер. Според сегашния план Великобритания остава в зоната за свободна търговия с ЕС за земеделски и производствени стоки. Поддръжници на Брекзит обаче смятат, че това означава някои части на британската икономика да спазват правила, изработени в Брюксел. Според статия във вестник \"Сънди Таймс\", водещи поддръжници на Брекзита от Консервативната партия са готови да публикуват собствен план за Брекзит преди годишната партийна конференция в края на септември. Това би засилило натиска над Мей, която трябва да получи одобрение от парламента за евентуално споразумение с Брюксел. Сподели:", "date": "2018.09.02", "title": "Тереза Мей се закани да не прави компромис с Брюксел за Брекзит"}
{"url": "https://pik.bg/%D0%B1%D0%BB%D0%BE%D0%BA%D0%B0%D0%B4%D0%B0-%D0%BF%D0%B0%D1%82%D1%80%D1%83%D0%BB%D0%BA%D0%B8-%D0%B8-%D0%BF%D0%BE%D0%BB%D0%B8%D1%86%D0%B8%D1%8F-%D0%BE%D0%BA%D1%83%D0%BF%D0%B8%D1%80%D0%B0%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D1%82%D1%80%D0%B0%D0%BA%D0%B8%D1%8F-%D0%B8-%D1%81%D1%82%D1%80%D1%83%D0%BC%D0%B0-news777767.html", "text": "Засилено е полицейско присъствие по пътищата, водещи към границата ни със Сърбия. Това съобщиха от пресцентъра на МВР. С оглед интензивния трафик на транзитно преминаващите през страната чужденци, екипи ще бъдат разположени по автомагистралите „Марица“ и „Тракия“, и пътя София-Калотина. „Пътна полиция“ предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево“, автомагистрала „Марица“, автомагистрала „Тракия“ и път I-9 (София-Калотина). Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни. Със заповед на Агенция „Пътна инфраструктура“ за времето от 18.00 до 20.00 часа се спират товарните автомобили, движещи се в посока София-Пловдив на автомагистрала „Тракия“. Изключение ще се прави за онези камиони, превозващи опасни товари, живи животни и стоки на температурен режим. Същата мярка ще е в сила и днес, но за времето от 16.00 до 20.00 часа за движещите се в посока Бургас-София. Подобно ограничение ще има и на автомагистрала „Марица“ в неделя за времето от 16.00 до 20.00 часа в посока Свиленград-автомагистрала „Тракия“. На автомагистрала „Струма“ движението на товарни автомобили ще е ограничено за времето от 10.00 до 14.00 часа в посока п. в. Даскалово-автомагистрала „Тракия“. Сподели:", "date": "2018.09.02", "title": "БЛОКАДА! Патрулки и полиция окупират магистралите \"Тракия\" и \"Струма\""}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%BE%D1%81%D1%82-%D0%BD%D0%B8%D0%B3%D0%B5%D1%80%D0%B8%D0%B9%D1%81%D0%BA%D0%B8-%D0%B8%D1%81%D0%BB%D1%8F%D0%BC%D0%B8%D1%81%D1%82%D0%B8-%D1%83%D0%B1%D0%B8%D1%85%D0%B0-%D1%85%D0%BB%D0%B0%D0%B4%D0%BD%D0%BE%D0%BA%D1%80%D1%8A%D0%B2%D0%BD%D0%BE-30-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-news777797.html", "text": "Ислямска терористична групировка е атакувала военна база в Североизточна Нигерия и е убила около 30 военнослужещи, предавa Reuters, като се позовава на информация от местните власти. Нападението е осъществено от предполагаеми членове на „Ислямска държава в Западна Африка“ (ИДЗА) срещу база в село Зари, намиращо се в северния щат Борно. „Ройтерс“ обяснява, че ИДЗА се отцепи от джихадистката групировка „Боко Харам“ през 2016 година, а последната е отговорна за убийството на над 30 хиляди души от 2009 насам, когато започна битката си за основаване на ислямски халифат. „Битката продължи около два часа и нашите колеги се сражаваха смело, но нещата се развиваха зле преди да пристигне бойната авиация. Загубихме около 30 войници, а още около 10 са ранени“, е заявил пред американската агенция неназован нигерийски военен. Сподели:", "date": "2018.09.02", "title": "ЖЕСТОКОСТ! Нигерийски ислямисти убиха хладнокръвно 30 военнослужещи"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B8%D0%B2%D0%B0-%D0%BD%D0%B0-%D0%B2%D0%B0%D0%B6%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-news777818.html", "text": "Министър-председателят Бойко Борисов ще бъде на официално посещение в Черна гора на 2 и 3 септември. В Подгорица премиерът Борисов ще проведе срещи с министър- председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъка по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава. Сподели:", "date": "2018.09.02", "title": "ПЪРВО В ПИК! Борисов отива на важно посещение в Черна гора"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D0%B2%D1%83%D0%B4%D0%BD%D0%B5%D0%B2%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BD%D1%84%D1%81%D0%B1-%D0%B7%D0%B0%D0%B2%D1%8A%D1%80%D1%88%D0%B8-news777853.html", "text": "Завършило е двудневното заседание на партия \"Национален фронт за спасение на България\". На него трябваше да бъде обсъдена позицията на партията по повод действията на правителството след тежката автобусна катастрофа карй Своге. Очаква се лидерът на НФСБ и вицепремиер Валери Симеонов да обяви дали партията ще остане в управлението на страната, след като в петък Симеонов критикува искането на премиера трима министри да подадат оставки. По-рано днес другият вицепремиер от \"Обединени патриоти\" - Красимир Каракачанов, заяви, че не очаква сътресения в управляващата коалиция. Макар да изрази несъгласие с поисканите министерски оставки, Каракачанов заяви, че право на премиера да прави кадрови промени в квотата на партия ГЕРБ. Сподели:", "date": "2018.09.02", "title": "ОТ ПОСЛЕДНИТЕ МИНУТИ! Двудневното заседание на НФСБ завърши"}
{"url": "https://pik.bg/%D1%80%D0%B0%D0%BF%D1%8A%D1%80%D1%8A%D1%82-%D0%BA%D0%B0%D0%BD%D0%B8%D0%B5-%D1%83%D0%B5%D1%81%D1%82-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B7-2024-%D0%B3%D0%BE%D0%B4%D0%B8%D0%BD%D0%B0-news777798.html", "text": "Рапърът Кание Уест обяви, че сериозно обмисля да се кандидатира за президент на САЩ на изборите през 2024 година, съобщават „Метро“ и БГНЕС, цитирани от Нова телевизия. Съпругът на риалити звездата Ким Кардашян нееднократно е изявявал интерес към креслото в Овалния кабинет. През 2015 година Уест заяви, че планира да стане новият обитател на Белия дом, но в интервю за чикагско радио каза: „Ако реша да го направя, ще го направя. Няма просто да опитам. Това ще се случи… през 2024 година”. 41-годишният певец на няколко пъти публично изразяваше подкрепата си за президента Доналд Тръмп. Уест и Ким Кардашян, са близки с милиардера. Рапърът е известен с противоречивите си позиции. Той няма никакъв политически опит и е доста активен в социалната мрежа „Туитър“. Сподели:", "date": "2018.09.02", "title": "Рапърът Кание Уест обмисля да се кандидатира за президент на САЩ през 2024 година"}
{"url": "https://pik.bg/%D0%BF%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE-%D1%81-%D0%B2%D0%BE%D0%B5%D0%BD%D0%BD%D0%B8-%D0%BF%D0%BE%D1%87%D0%B5%D1%81%D1%82%D0%B8-news777856.html", "text": "ТАСС, цитирана от \"Фокус\". Жителите на самопровъзгласилата се Донецка народа република (ДНР) с войнски почести се простиха на гробището в град Донецк с лидера на републиката Александър Захарченко, който загина при взрив на 31 август, предава Ритуалът на погребението се съпътства с артилерийски и оръжейни залпове. На погребението присъстваха изпълняващият задълженията президент на ДНР Дмитрий Трапезников, ръководители на министерствата, военни, делегати от чужди държави, роднини и близки. Церемонията, на която присъстваха около 200 души, продължи около час. По-рано в сградата на Донецкия държавен академичен театър за опера и балет в центъра на града се проведе церемония по прощаване с Захарченко. След края на церемонията по главната улица на града в памет на покойника премина траурно шествие, в което участваха повече от 200 хил. души. На погребението на Захарченко са присъствали делегации от самопровъзгласената Луганска народна република, както и от Русия. Сподели:", "date": "2018.09.02", "title": "Погребаха Захарченко с военни почести"}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B5-%D0%BD%D0%B5-%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD-%D0%B7%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8-news777827.html", "text": "Бизнесът не е подготвен за кибератаки. Това заяви във Варна евродепутатът от ГЕРБ-ЕНП Емил Радев. Той се обяви за информационна кампания по въпроса: \"Особено малките и средни фирми все още нямат такъв ресурс, не знаят за съвременните заплахи. Затова трябва да се помага по всякакъв начин и на гражданите - да не се понасят допълнителни загуби. Всичко това е удар и срещу доверието на обществото и в държавната власт, и в европейските институции. Трябва да направим всичко да се приемат новите нормативни актове и да заработи Агенцията за киберсигурност в най-кратко време\". Според Радев е въпрос на национална сигурност добрата подготовка в целия Европейски съюз по отношение на киберсигурността, защото съвременните войни се водят чрез фалшиви новини и кибератаки. Емил Радев участва в 11-я летен университет на младежката организация на ГЕРБ край Варна. Сподели:", "date": "2018.09.02", "title": "Емил Радев: Бизнесът е не е подготвен за кибератаки"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B3%D0%B5%D1%80%D0%B1-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BF%D1%80%D0%B5%D0%B4-%D0%BF%D0%B8%D0%BA-%D0%B8%D0%B4%D0%B2%D0%B0-%D0%BD%D0%BE%D0%B2-%D1%80%D0%B5%D0%B4---2019-%D0%B3-%D1%89%D0%B5-%D0%B1-news777834.html", "text": "На 1 януари 2019 година Европа  ще се събуди в коренно променена политическа ситуация. Кой е мислил, че Ангела Меркел ще направи най-ниския резултат на германските Християндемократи от Втората световна война насам и германските социалдемократи ще са трета политическа сила с 18 процента? Кой е мислил, че г-н Салвини ще е министър на вътрешните работи на Италия, а партията „Пет звезди“ ще има кмет на Рим с 68 процента? Кой е мислил, че френската социалистическа партия е мъртва, според твърденията на последния социалистически премиер на Франция Манюел Валс? И кой е мислил, че в Австрия лидерът на „Партията на свободата“ г-н Щрахе ще е вътрешен министър? На 9 септември люлката на неолибералната демокрация Швеция ще бъде взривена от антимигрантската партия „Шведски демократи“. Евроизборите през 2019 година няма да преминат под знака на брюкселското говорене – „нищоговоренето“. Приказките – бля-бля, няма да вървят. Основните теми ще са: Ще позволим ли на преселници от Африка и Близкия Изток да направят от Европа афроконтинент? Ще позволим ли на незаконно преминали границите на десетки европейски страни ислямисти да избиват в това число и непълнолетни европейци (б.а. непълнолетната Сюзан във Висбаден, Германия; непълнолетната Мия в Кандел, Германия). Ще търпи ли Европа миграцията на ножовете – това, което се случи само преди ден в Амстердам? Ще остане ли Европа християнски континент – нещо за което се бори Виктор Орбан. Ще спасим ли традиционното семейство от гейбраковете и джендър-идеологията? Ще спасим ли националната идентичност, достойнство и суверенитет на всяка отделна държава-членка на ЕС. Защото членството в ЕС не означава пълна загуба на суверенитет. 2019 година удивително ще заприлича на 1989 година. През август 1989 година бях адвокат с дълъг отпуск и бях свидетел как в Унгария падна първата тухла от Берлинската стена. Хиляди източногерманци бяха изпълнили улиците на Будапеща и не искаха да се връщат в ГДР. Тогавашният лидер на Източна Германия Ерих Хонекер пишеше гневни писма до унгарските ръководители с искане да екстрадират туристите. Унгарските власти обаче вече бяха прерязали телените мрежи на границата между Унгария и Австрия. И на 19 август на пикник в град Шопрон хиляди източногерманци бяха допуснати с трабантите си да минат в Австрия и от там в Западна Германия. Още през септември същата година кротките източногерманци от Лайпциг и Дрезден, без сериозно дисиденстско движение, без мобифони и интернет, излязоха по улиците и скандираха: “Ние сме народа!“ За да дойде 9 ноември, когато стотици хиляди в Източен Берлин събориха стената. По това време великият Хелмут Кол е на посещение в Полша, а днешният канцлер Ангела Меркел – в сауната. През 2019 година нещата ще се повторят, но с обратен знак. Унгария затвори с двойни огради южната си граница срещу ислямистките нашественици и терористи. Виктор Орбан пък стана първият държавник, обявил се срещу неолибералната недемокрация и единственият премиер в Европа, който публично подкрепи в предизборната кампания Доналд Тръмп. И отново, както през 1989 година, източногрманците се събудиха и за първи път след десетки години отново са по улиците със скандирания: „Германия за германците“. Това стана, след като идиотската мигрантска политика доведе до поредни жертви на нападения срещу германци в Кемниц. Не е случайно, че „Ню Йорк Таймс“ вчера цитира протестиращия Ян Зоке: “На хората им омръзна системата през 1989 година. Сега отново са недоволни от нея“. От „Алтернатива за Германия“ са прави,  че когато държавата не може повече да защитава гражданите си, гражданите излизат на улицата и защитават себе си. Социологическите проучвания от 28 август сочат, че партията „Алтернатива за Германия“  набира скорост. В Саксония тя диша във врата на Християндемократите с 25 процента срещу 11 за социалистите (в градовете Дрезден, Лайпциг и Цвикау). А в Тюрингия (Ерфурт и Иена) водят на социалистите с 23 на 10 процента. В Европа се създаде и силен антиислямистки фронт: Вишеградската четворка, Бавария на Зеехофер, Австрия на Курц и Щрахе, Италия на Конте и Салвини. След изборите в Словения и победата на Янша, и тази страна се присъедини. Нелепо звучат думите на френския президент Еманюел Макрон, който в Дания заяви, че европейските граждани трябва да осъзнаят основната европейска ценност – правото на убежище. Дрън-дрън, та пляс! Този човек ще свърши с по-лоши резултати от предшественика си Оланд, който приключи политическата си кариера с 10 процента, след като ходеше като погребален агент след жестоките терористични актове във Франция. Включително и обезглавен католически свещеник в католически храм. Правото на убежище, по Женевската конвенция за бежанците, е само за тези, които се легитимират на КПП-ата с документи за самоличност, проверени са за оръжие и представят доказателства, че са политически преследвани. Корабите, които сега в Южна Италия изсипват тълпи с африканци не могат да се ползват със закрила по тази конвенция. Меркел и Макрон не могат да извършат промените в Европа и да решат проблема, защото са част от него. Европейските граждани са тези, които вече чрез гласа народен и Божи в редица страни на Европа показаха, че са за християнския характер на континента. Макрон и Меркел не постигнаха най-важното за един държавник. Не успяха да защитят живота и здравето на своите граждани. Прав е Виктор Орбан, който каза: “През 1989 година ние се надявахме, че Запада ще спаси Европа,.  През 2019 година ще се окаже, че ние – Вишеградската четворка, сме последното спасение“. Поляци, унгарци, чехи и словаци ще запазят етническата си хомогенност и християнския характер на държавите си. След десетилетие те няма да са малцинство в собствената си родина. Надявам се, че Стив Банън (б.а. стратегът на победата на Доналд Тръмп) със своята фондация „Движението“ със седалище в Брюксел ще помогне на радикалните християнски формации в Европа да имат колкото се може повече депутати в европейския парламент. Сподели:", "date": "2018.09.02", "title": "Депутатът от ГЕРБ Георги Марков с ексклузивен коментар пред ПИК: Идва нов ред - 2019 г. ще бъде като 1989-а!"}
{"url": "https://pik.bg/%D1%85%D1%83%D0%B1%D1%87%D0%B5%D0%B2-%D1%89%D0%B5-%D0%BF%D0%BE%D0%B4%D1%85%D0%BE%D0%B4%D0%B8%D0%BC-%D0%BD%D0%B0%D0%BF%D1%8A%D0%BB%D0%BD%D0%BE-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BA%D1%8A%D0%BC-%D0%BB%D0%B8%D0%B3%D0%B0-%D0%BD%D0%B0-%D0%BD%D0%B0%D1%86%D0%B8%D0%B8%D1%82%D0%B5-news777830.html", "text": "Националният отбор на България ще подходи абсолютно сериозно към предстоящия нов турнир на УЕФА - Лига на Нациите. Това увери селекционерът на представителния ни отбор Петър Хубчев на пресконференция в Националната футболна база \"Бояна\". \"Всички в отбора са здрави, с оплаквания и незначителни болежки са само двама, сериозно контузени няма. Оценката на феновете и ръководството за нивото ни идва от резултатите, по това ни оценяват. В треньорския щаб сме убедени, че ще подходим абсолютно сериозно към тези шест мача. Нещо повече, не мога да представя как един двубой може да се приеме несериозно, дори и той да е приятелски и в това сме убеждавали момчетата. Викали сме тези, които изпълняват тези изисквания, а ако някой не е съгласен с това, повече няма да получи повиквателна. Няма как да се подцени който и да е мач на националния отбор и ще се опитаме да предадем това на момчетата, когато се съберем всички. Повикали сме футболисти с качества, благодарение на които искаме да сглобим борбен отбор и това е личната ми мотивация. В никакъв случай няма да бъде подценена дори и една тренировка. 11 нови момчета има в отбора, опитваме се да наложим и някои много млади. Наблюдаваме постоянно таланти, които могат да се развият и да помогнат на отбора. Изборът не е много голям, тъй като във водещите отбори преобладават чужденците и това е нормално. С това разполагаме и според нашите вижданията това са хората, които са най-заслужили да бъдат в националния отбор\", каза Хубчев пред репортерите. Според него, първенството на България е започнало много интересно и това го показва класирането. Помощниците на Хубчев са изгледали на живо някои мачове на предстоящите съперници и са запознати с качествата им. България стартира в турнира с гостуване на Словения на 6 септември и с домакинство на Норвегия три дни по-късно. Хубчев бе категоричен, че в българския отбор вече няма изявени лидери, на които всички да разчитат и да носят отбора на гърба си. Хубчев даде за пример Световното първенство, на което Роналдо и Меси не успяха да решат проблемите на отборите си, а Хърватия с много силна колективна игра стигна до финала. \"Гаранции не мога да дам, че ще се класираме за Европейското. Да надграждаме, за това сме тук\", заключи Хубчев. Сподели:", "date": "2018.09.02", "title": "Хубчев: Ще подходим напълно сериозно към Лига на Нациите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B5%D0%BC%D0%B5%D0%B9%D0%BD%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%B0%D0%B4%D0%B5%D0%B2-%D1%81%D0%BD%D0%B8%D0%BC%D0%BA%D0%B8-news777672.html", "text": "Макар вътрешният министър в оставка Валентин Радев от дълги години да е сред видните лица на партия ГЕРБ, първа впечатление на лидера й Бойко Борисов направила неговата съпруга Лорита. Преди 10 години тя се набила в очите на премиера, който тогава заемал поста на кмет на столицата, покрай екопротестите за балирането на софийския боклук в столичния квартал „Дружба“. Лорита била специално поканена на среща от Борисов, на която той й предложил да реализира екологичните си възгледи в общината. Така тя станала шеф на комисията по екология в Столичния общински съвет, а вече трети мандат била общински съветник и един от най-доверените хора на настоящия кмет Йорданка Фандъкова. Въпреки натовареното си всекидневие Лорита и Валентин успявали да намират време за семейни събирания. Те са родители на син и дъщеря, които отдавна напуснали бащиното огнище и тръгнали по свои пътища, но задължително веднъж седмично или по всички важни християнски и лични празници те се събирали на обеди и вечери. Дъщерята на министър Радев, която носи звучното име Далия, е на 31 години и вече се нарежда сред имената на най-добрите стоматолози в столицата. Наследничката на шефа на МВР предпочела да остане у нас и завършила Медицинския университет с отличие, въпреки че имала възможност да замине да следва в чужбина, където трудът й на зъболекар със сигурност щеше да бъде оценен по-високо. Клиенти на клиниката, в която към момента работела, били не една или две знаменитости, представители на родния хайлайф. Далия си има сериозен приятел, с когото са двойка от няколко години, но още не мисли за сватба и деца, защото иска да стигне до върховете в денталната медицина. Нейният по-голям брат Орлин, който наскоро навлязъл в Христовата възраст, избрал коренно различна посока, в която да се развива. Синът на вътрешния министър завършил компютърни технологии и през годините работел в различни успешни IT компании, за да трупа стаж. Преди известно време обаче започнал собствен бизнес в същата сфера, а отделно от това търгувал и с биохрани, които първоначално били негово хоби. Сподели:", "date": "2018.09.02", "title": "САМО В ПИК И \"РЕТРО\" Семейните тайни на министър Радев (СНИМКИ)"}
{"url": "https://pik.bg/%D0%BE%D1%81%D0%B5%D0%BC-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%82%D1%83%D1%80%D1%86%D0%B8%D1%8F-news777836.html", "text": "Осем души са загинали, а осемнайсет са ранени при катастрофа днес между микробус и камион, превозващ сезонни работници в района на Огузели, окръг Газиантеп (Югоизточна Турция), съобщава в.\"Миллиет\". В камиона са пътували работници, отиващи да берат фъстъци. Четирима души са загинали на място, а четирима в болницата. Няколко от пострадалите, които са на интензивно лечение, са с опасност за живота. Сподели:", "date": "2018.09.02", "title": "Осем души загинаха при тежка катастрофа в Турция"}
{"url": "https://pik.bg/%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B2-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D0%B2%D0%B4%D0%B8%D0%B3%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%80%D0%B0%D0%B7%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-news777828.html", "text": "„Локално“, цитирана от \"Фокус\". Лидерът на косовското опозиционно „Движение Самоопределение“ Албин Курти призова партийната маса да се мобилизира, за „граждански и мирни протести, за да се застане на пътя на престъпността, която се извършва върху Косово и косовския народ“ , както той определя идеята за размяна на територии със Сърбия, предава македонската електронна медия Курти, коментирайки идеите на косовския президент Хашим Тачи за „корекция на границите“, т.е. обмен на територии със Сърбия, заяви, че „страната преминава през много труден период“, поради което е необходима пълна мобилизация. „Криминалното държавно ръководство, оглавявано от Тачи се пазари за територията на Косово, за да се сдобие с лична неприкосновеност. Ние това не можем и няма да го позволим, защото имаме историческо и морално задължение. Политическата ситуация изисква от нас да укрепим организацията и в следващите дни и седмици ще застанем начело на граждански мирен протест, за да спрем престъплението, което се извършва върху Косово и нашия народ“, заяви Курти. Сподели:", "date": "2018.09.02", "title": "Опозицията в Косово се вдига на протест срещу размяната на територии със Сърбия"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%80%D0%B0%D0%B7%D0%B2%D0%B8%D0%B3%D0%BE%D1%80-%D1%81%D1%82%D0%B0%D0%BD%D0%B0-%D0%B1%D0%BE%D0%BB%D0%BD%D0%BE%D0%B3%D0%BB%D0%B5%D0%B4%D0%B0%D1%87-%D0%BD%D0%B0-%D0%BC%D0%B8%D0%BC%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-news777587.html", "text": "Развигор Попов се превърнал в болногледач на съпругата си Мими Иванова, която била гипсирана вече повече от месец, пише \"Ретро\". Певецът съпровождал жена си до тоалетната, помагал ѝ да се къпе, обличал я и дори ѝ слагал червило, защото дясната ѝ ръка била фатално счупена и все още не можела да я движи. Естрадната легенда се потрошила при нелеп инцидент в новия мезонет, в който с Развигор наскоро се нанесли. Мими отивала да си направи кафе, когато се подхлъзнала в локва пред печката и тупнала по очи върху мраморния под. За да омекоти удара, подложила ръцете си, но точно дясната китка поела цялата тежест на тялото. При падането тя чула зловещ звук, а когато погледнала, видяла, че костта ѝ направо стърчи през кожата. Гледката я ужасила и Иванова извикала на умряло. Добре че мъжът ѝ си бил вкъщи и веднага се затичал да види какво се е случило и успял да я вдигне от пода. „Иначе щях да си лежа безпомощна и вир-вода мокра на земята, защото не можех да събера сили да се изправя сама и да стигна до телефона“, жалва се изпълнителката. Когато 71-годишната звезда се освестила, установила, че мезонетът, който е на малко по-високо ниво, се е наводнил и през спалнята на певицата водата е стигнала до кухнята, където се потрошила. Макар да се надявала счупването да не е толкова фатално, лекарите убили всичките ѝ надежди за бързо възстановяване и ѝ казали, че гипсът е само началото на оздравителния процес. После Мими трябвало да се подложи на сериозна рехабилитация, по време на която специалист да раздвижва ръката ѝ и да наблюдава дали костта не зараства на криво. Кураж ѝ давало само присъствието на Развигор и неотлъчните му грижи. „Денонощно съм до нея. Непрекъснато. Трябва да ѝ отварям капачката на червилото, на пудриерата, да ѝ разкопчавам и закопчавам копчетата и така нататък. Безпомощен е човек в такава ситуация. Аз дори пробвах да си нарежа парче салам с лявата ръка – нищо!“, споделя Попов. Злощастният инцидент обаче не попречил на участията на музикалното семейство, а Мими не се притеснявала да излиза на сцената гипсирана. Тя дори журирала в това състояние на фестивала „Бургас и морето“. Все пак не спирала да си задава въпроса защо ѝ се случило и смятала, че е станала жертва на уроки или лоши очи. Певицата мислела, че някой ѝ е завидял на новото скъпо жилище, в което се нанесли, и затова се претрепала точно в дома си. Сподели:", "date": "2018.09.02", "title": "ДРАМА! Развигор стана болногледач на Мими Иванова"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%B4%D0%B2%D0%B0%D0%BC%D0%B0-%D1%83%D0%B1%D0%B8%D1%82%D0%B8-%D0%B8-11-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B8-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE-%D0%BB%D0%B5%D1%82%D0%B8%D1%89%D0%B5-%D0%BA%D1%80%D0%B0%D0%B9-%D0%B4%D0%B0%D0%BC%D0%B0%D1%81%D0%BA-news777835.html", "text": "Най-малко двама войници бяха убити и 11 - ранени, тази нощ при експлозии на военно летище край Дамаск, вероятно след израелски въздушен удар. Това съобщи Сирийският център за наблюдение на правата на човека, цитиран от Асошиейтед прес. Сирийските правителствени медии обвиниха първоначално Израел, но след това съобщиха, като се позова на неназован сирийски военен, че експлозиите са били причинени от повреда в електроинсталацията в склад за муниции. Взривовете са били причинени от късо съединение, предаде иранската държавна информационна агенция ИРНА, цитирайки анонимен ирански военен, базиран в Сирия. При атаки срещу това летище Дамаск винаги е обвинявал Израел, който обикновено отрича. Наскоро Израел обаче призна, че ударил от въздуха ирански позиции на сирийска територия, отбелязва АП. Сподели:", "date": "2018.09.02", "title": "Най-малко двама убити и 11 ранени при експлозии на военно летище край Дамаск"}
{"url": "https://pik.bg/%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8-news777838.html", "text": "Компаниите отказват да застраховат велосипеди, установи проверка на медиите. Нито една фирма, която предлага услугата застраховане, не го прави по отношение на велосипедите. В същото време служители на компаниите не обясняват и причината, поради която не предлагат този вид застраховка. Всеки може да сключи полица за имуществото си, в това число и за автомобила си, но не и за колелото, предава \"Черноморски фар\". А велосипедът през последните години стана все по-предпочитано средство за придвижване в градски условия, както и за спортуване по неравен терен. Това респективно води и до увеличаване на броя на кражбите на този вид превозно средство. Може би точно защото са рисково движимо имущество, застрахователните компании отказват да предлагат застраховка за него. Рискът си остава за сметка на собственика. Затова и мнозина предпочитат да си купят велосипед на старо и да не влагат много средства в него, защото загубата няма да е голяма в случай на кражба. Сподели:", "date": "2018.09.02", "title": "Компаниите в България отказват да застраховат велосипеди"}
{"url": "https://pik.bg/%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BD%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D1%81%D0%BA%D0%BB%D1%8E%D1%87%D0%B0%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D1%84%D1%82%D0%B0-news777685.html", "text": "САЩ и Канада изпуснаха крайния срок в петък, наложен от президентската администрация на Доналд Тръмп, за предоговаряне на Северноамериканското споразумение за свободна търговия (НАФТА), но се съгласиха да продължат разговорите, вместо да скъсат четвърт вековното споразумение, пише електронното издание на американския вестник The Wall Street Journal. След като четири дена на маратонни разговори приключиха със значителни различия, президентът Тръмп заяви, че все още планира да спази крайни срок, който постави по-рано през тази седмица, за подписването на нов пакт в края на ноември, който да замени споразумението между САЩ, Канада и Мексико, което той определи като „катастрофално“. Но Тръмп не дефинира точната форма на този нов пакт, оставяйки вратичка за възможността за двустранно споразумение с другия партньор в НАФТА, Мексико, освен ако Канада не приеме неговата визия за по-справедлива сделка. В понеделник Тръмп постигна споразумение с Мексико за предоговорена НАФТА и след това притисна канадския премиер Джъстин Трюдо да се присъедини до края на тази седмица. „Възнамерявам да постигна търговско споразумение с Мексико – също и с Канада, ако има желание, в приемлив времеви спектър“, заяви Тръмп пред лидерите на американския Конгрес в писмо, изпратено в петък. Все още не е ясно какъв е новият срок за Канада да се присъедини. Двете страни заявиха, че разговорите ще продължат в сряда и хора, запознати с процеса, заявиха че новият краен срок може да бъде удължен до 30 септември. Това е срокът, според американското законодателство, в който администрацията на Тръмп ще трябва да оповести финалния текст на търговския пакт, който може да подпише до 30 ноември, когато настоящият президент на Мексико ще напусне поста си. Сподели:", "date": "2018.09.02", "title": "САЩ и Канада не успяха да сключат споразумение за НАФТА"}
{"url": "https://pik.bg/%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BF%D0%B0%D1%80%D0%BA-%D0%BF%D0%B8%D1%80%D0%B8%D0%BD-%D0%B7%D0%B0%D0%B2%D1%8A%D1%80%D1%88%D0%B8-%D0%B0%D0%BA%D1%86%D0%B8%D1%8F-%D0%B7%D0%B0-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BC%D1%83-news777825.html", "text": "Акцията за почистване на територията на Националния парк \"Пирин\", организирана от сдружението \"За земята\", завърши днес. В продължение на девет дни в нея се включиха над 100 доброволци от цялата страна, на възраст от девет до 55 години, съобщи на БТА Деница Зарачинова от екосдружението. \"До момента са събрани над три тона отпадъци в районите на четири хижи в Пирин. Съдействие за изнасяне на отпадъците ни оказа управлението на НП \"Пирин\". Фирмите, които се занимават с разделното събиране на отпадъци в Сандански и Банско, поеха ангажимент за рециклирането им\", допълни Зарачинова. Според организаторите на екоакцията големият проблем е, че все повече се виждат пластмасови продукти за еднократна употреба, които се изгарят край хижите, а това води до изхвърляне в почвата и във въздуха на токсична пепел. \"В дните на акцията се проведоха и поредица от дискусии, заедно с представители на коалицията \"За да остане природа в България\", за състоянието на защитените територии в България, за спецификата на НП \"Пирин\" и Кресненското дефиле\", каза още Зарачинова. Сподели:", "date": "2018.09.02", "title": "В Националния парк \"Пирин\" завърши акция за почистването му"}
