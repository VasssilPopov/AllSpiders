{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D1%80%D0%B5%D0%B0%D0%BB-%D0%BF%D0%B5%D1%80%D0%B5%D1%81-%D0%B1%D0%B8%D0%B5-%D1%88%D1%83%D1%82%D0%B0-%D0%BD%D0%B0-%D1%80%D0%BE%D0%BD%D0%B0%D0%BB%D0%B4%D0%BE-%D0%B8-%D0%B2%D0%B7%D0%B8%D0%BC%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B2-%D1%81%D0%B2%D0%B5%D1%82%D0%B0-news719479.html", "text": "Дълбоката криза в Реал Мадрид е убедила президента Флорентино Перес, че трябва да стори всичко по силите се през идното лято да привлече Неймар от Пари Сен Жермен. В тази връзка той е готов да предложи на французите дори Кристиано Роналдо, твърди популярното мадридско радио Cadena SER. Босът на “белите” изобщо не крие симпатиите си към бившия футболист на Барселона и вижда в него бъдещето на отбора. Планът на Перес бил да “атакува” ПСЖ с оферта за Неймар след края на Мондиала. Преди месец благодетелят на парижани Насер Ал-Хелаифи заяви, че няма никакъв шанс Реал да му отмъкне бразилския ас. Говори се обаче, че в договора на футболиста има откупна клауза от 222 млн. евро - същата, която беше и по времето му на “Камп Ноу”.", "date": "2018.01.14", "title": "Сензационни промени в Реал! Перес бие шута на Роналдо и взима най-скъпия футболист в света"}
{"url": "http://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-%D0%BD%D0%B0%D0%B9-%D1%82%D0%B5%D0%B6%D0%BA%D0%B8%D1%8F%D1%82-%D1%86%D0%B8%D0%BA%D1%8A%D0%BB-%D0%B5-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-%D0%B7%D0%B0%D1%89%D0%BE-%D0%B8-%D0%BA%D0%B0%D0%BA-%D0%B4%D0%B0-%D0%BE%D0%B1%D0%BB%D0%B5%D0%BA%D1%87%D0%B8%D1%82%D0%B5-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-news719481.html", "text": "Дните на менструация никога не са забавни, но през януари те са едва поносими. „Покрай празниците настъпват някои смущения в ендокринната система, което води до това обостряне на цикъла.“, сподели пред Дейли мейл онлайн хормоналният специалист и експерт по хранене Алиса Вити. Ето и какви са причините според дамата: 1. Стрес и умора по празниците Цялото суетене около празниците – пътуване, чистене, пазаруване, срещи с нови хора, недоспиване, преяждане и пиене на алкохол... това води до стрес, който „краде“ от прогестерона на организма, за да образува повече кортизол (хормон на стреса). Именно прогестеронът е това, което овладява високите нива на естроген – причина за най-неприятните неща по време на менструация като наддаване на тегло, предменструален стрес, спазми, изтощение, лоша кожа, подуване на гърдите и ниско либидо. Това може да потисне овулацията и да забави лутеалната фаза (която предхожда менструацията), като често влошава симптомите и забавя периода, което води до повече стрес. 2. Промени в храненето „По празниците се тъпчем с повече мазно, сладко, алкохол, рафинирани захари. Те повишават отделянето на градивни елементи (витамини и минерали) от организма, от които той се нуждае. В резултат кръвната ви захар започва да играе и изтощеното тяло, лишено от полезни съставки, поема всички негативни ефекти на менструацията, което я прави доста болезнена и неприятна“, обяснява Вити. Какво може да направите, за да облекчите положението? Вити препоръчва да поемате повече витамини и минерали през януари, за да подсилите организма. Тя съветва жените и да внимават с какво се хранят, да спят достатъчно. „Йогата и леката физическа активност също помагат да се овладеят нивата на кортизола, за да се облекчат крампи и стрес по време на лутеалната и менструалната фази“, коментира Алиса, цитирана от Тялото.бг.", "date": "2018.01.14", "title": "САМО ЗА ЖЕНИ! Най-тежкият цикъл е през януари! Защо и как да облекчите положението"}
{"url": "http://pik.bg/%D1%82%D0%B0%D0%B9%D0%BD%D0%B8-%D0%B3%D1%80%D0%B5%D1%85%D0%BE%D0%B2%D0%B5-%D0%B0%D0%BB%D0%B1%D0%B5%D0%BD%D0%B0-%D0%BC%D0%B8%D1%85%D0%BE%D0%B2%D0%B0-%D0%B2-%D0%B0%D1%84%D0%B5%D1%80%D0%B0-%D1%81-%D0%B3%D0%B5%D1%80%D0%BE-%D0%BC%D0%B8%D0%BB%D0%B8%D1%86%D0%B0-%D0%B3%D0%BB%D0%B0%D0%B4%D0%BD%D0%B8%D1%88%D0%BA%D0%B0-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%8F-%D0%B3%D0%BB%D0%B0%D0%B4-%D0%BD%D0%B0-%D0%BF%D0%B8-news718556.html", "text": "Седем години след актьорския си дебют като наложница на руски мафиот в \"Седем часа разлика\" на Би Ти Ви, Алекс Раева се завръща на малък екран с роля в друг проект на Маги Халваджиян - \"Полицаите от края на града\". В комедията, чиито старт се очаква съвсем скоро по Нова тв, принцесата на мелодичния хаус слага пагоните на редово ченге, което стоически заработва насъщния си и като катаджия. Раева ще има сравнително малко екранно време, но пък го запълва повече от весело - в една от сцените й с \"колегата\" й от РПУ-то Герасим Георгиев-Геро се отзовават на повикване с патрулка, а Румен Угрински шофира смело с разбит нос и прилично количество изкуствена кръв по лицето. На задната седалка до униформените място има и гласовитият Ненчо Балабанов. Раева запълва паузите между снимките с шеговити бекстейдж интервюта, в които вместо микрофон използва дезодорант, видя \"Монитор“. На репортерския й прицел попаднаха Албена Михова и Милица Гладнишка, които от името на персонажите си се похвалиха, че са спечелили от лотарията и ще инвестират печалбата съответно в разноски за съдебни дела и в джобни за децата. Като униформена Михова ще има забежка с героя на Геро, а енергийното торнадо Милица ще видим като кръчмарка, чиито мъж е в затвора и тя едва държи както юздите на проблемните си тийнейджъри, така и на сексуалния апетит към клиентите си. \"Милица засне първите си сцени със Стефания Колева. Имат страхотна екранна химия, харесват се като колеги и диалозите им отключват смях на ръба на истерията. Понякога от кикотенето им чак не се разбира какви ги говорят, а те го удрят на пълна импровизация, която е много идейна и екипа не спира да снима\", споделиха близки до продукцията. Като екранна съпруга на Геро пък ще видим Стефания Колева. \"Двамата имат много хубави отношения всъщност, обичат се. Героинята ми е доста експанзивна, нещо, което нося в себе си и като Стефания, но не чак толкова. Тя почти през цялото време е бойна\", сподели наскоро за Нова тв Колева. Клапата на продуцираната от \"Global Films\" поредица щракна преди месец и половина и ще ни разсмива с историята на ченгета, които по-скоро всяват хаос в обществения ред, отколкото да го пазят. Сериалът е адаптация по испанския \"Los hombres de Paco\" и в него с роли ще се отчетат още любими лица на публиката като Димитър Рачков. Васил Василев-Зуека, Мария Игнатова и др.", "date": "2018.01.14", "title": "ТАЙНИ ГРЕХОВЕ! Албена Михова в афера с Геро! Милица Гладнишка обслужва сексуалния глад на пияндета (ПОДРОБНОСТИ)"}
{"url": "http://pik.bg/%D0%B0%D0%BD%D1%82%D1%8A%D0%BD%D0%B8-%D0%B4%D0%B6%D0%BE%D1%88%D1%83%D0%B0-%D0%BE%D1%82%D0%BF%D1%80%D0%B0%D0%B2%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BA%D1%8A%D0%BC-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D1%81%D0%B8-%D1%81%D1%8A%D0%BF%D0%B5%D1%80%D0%BD%D0%B8%D0%BA-news719468.html", "text": "Световният шампион в тежка категория на Международната боксова федерация и Световната боксова асоциация Антъни Джошуа се изказа остро по адрес на следващия си съперник Джоузеф Паркър, който е носител на титлата на Световната боксова организация. Вече е потвърдено, че битката ще се проведе на 31 март на стадион “Принсипалити” в Кардиф и победителят ще стане шампион на три от четирите боксови федерации. Тъй като Паркър често е обиждал и омаловажавал постиженията на Джошуа, сега англичанинът реши да се самонадъха преди дуела. “Няма да стисна ръката на Паркър след мача. Но ще го накарам да ме уважава. Ще ме зауважава, като го пребия. Знам за някои от нещата, които говори за мен. В спорта има хора като Роджър Федерер, Анди Мъри, Люис Хамилтън, Кристиано Роналдо, Меси, ЛеБрон Джеймс… и има хора като Паркър - той просто не може да се контролира и няма нищо спортсменско в себе си. Но съм приел, че е такъв, ще го пречупя. Не е сериозно да се твърди, че щом има здрава брадичка, няма да успея да го победя. Карлос Такам почна да се уморява, когато започнах да го удрям в тялото, така че точно това ще направя и с Паркър - ще го удрям в тялото, щом има здрава глава, като така ще спечеля сблъсъка”, каза Джошуа пред Скай Спортс.", "date": "2018.01.14", "title": "Антъни Джошуа отправи брутална заплаха към следващия си съперник"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BC%D0%B8%D1%88%D0%BA%D0%B8-%D0%B8%D0%B7%D1%8F%D0%B4%D0%BE%D1%85%D0%B0-%D0%BF%D0%B0%D1%80%D0%B8%D1%82%D0%B5-%D0%B2-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D0%B0%D1%81%D1%82%D0%B0%D0%BD%D0%B0-%D0%B2%D0%B8%D0%B4%D0%B5%D0%BE-news719476.html", "text": "Служители на казахстанската \"Forte Bank\" открили, че мишки са успели да влязат в един от банкоматите в Астана. Когато отворили банкомата този петък, служителите на банката, установили, че гризачите са вътре и дори са похапнали от хартиените банкноти, предаде Нова Телевизия. Мишките са успели да унищожат поне 100 000 казахстански тенги (около 250 евро). От банката предполагат, че гризачите са влезли в банкомата в търсене на подслон в студеното време.", "date": "2018.01.14", "title": "Уникално! Мишки изядоха парите в банкомат в Астана (ВИДЕО)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%88%D0%B8%D0%BD%D0%B4%D0%B7%D0%BE-%D0%B0%D0%B1%D0%B5-%D1%81-%D0%B3%D0%BE%D0%BB%D1%8F%D0%BC-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BD%D0%B8%D0%BC%D0%BA%D0%B8-news719509.html", "text": "По време на официалната вечеря на министър-председателя Бойко Борисов с японския му колега Шиндзо Абе гостът е подарил на премиера кимоно и сертификат за шести дан от международната карате организация по Киокушин кан. За това се похвали самият Борисов в профила си във „Фейсбук“. \"По време на официалната ни вечеря премиерът Абе ми връчи кимоно екип и сертификат за 6-и дан от Международната карате организация по Киокушин-Кан\", написа премиерът.", "date": "2018.01.14", "title": "ЕКСКЛУЗИВНО В ПИК! Шиндзо Абе с голям подарък за Борисов (СНИМКИ)"}
{"url": "http://pik.bg/%D1%85%D1%83%D0%BB%D0%B8%D0%B3%D0%B0%D0%BD%D0%B8-%D0%B8%D0%B7%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%BB%D0%B0%D0%BA-%D0%BA%D1%80%D0%B0%D0%B9-%D0%BB%D0%B8%D0%BE%D0%BD-news719483.html", "text": "40 хулигани изпочупиха пътнически влак, пътуващ от Париж за Евиан на южния бряг на Женевското езеро. Полицията арестувала 29 души на гарата в Лион. Кондуктор се сблъскал с многобройна група хулигани и потърсил намесата на полицията за овладяване на ситуацията, съобщили от железопътната компания. Около 100 полицаи, включително националната полиция, железопътната полиция, общинската полиция и войници от специалната антитерористична операция Sentinelle са взели участие в операцията, вадейки от влака хулигани, които, според тях, „отивали на мероприятие в Алпите”. Хулиганите заемали два вагона, като мнозина били в състояние на опиянение и извършвали хулигански действия с материални щети. Щетите особени били значителни във вагон-ресторанта. Хулиганите разпръсквали храна и разливали напитки и в другите вагони. Във влака пътували около 200 души. На двама от тях, преживели психически шок, е оказана помощ.", "date": "2018.01.14", "title": "Хулигани изпотрошиха пътнически влак край Лион"}
{"url": "http://pik.bg/%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D1%81-%D0%BE%D0%B1%D0%B3%D0%B0%D0%B7%D1%8F%D0%B2%D0%B0%D0%BD%D0%B5-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%B2-%D0%B1%D0%BB%D0%BE%D0%BA-%D0%B2-%D1%81%D0%BE%D1%84%D0%B8%D1%8F-news719506.html", "text": "Пожар избухна на третия етаж в жилищна сграда на столичния бул. „Мадрид“, трима души са с обгазяване. Инцидентът предизвика спиране на електрозахранването и на движението на трамваите в участъка. На мястото имаше три екипа на пожарната, два на „Спешна помощ“ и полиция. Говорителят на Центъра за спешна медицинска помощ (ЦСМП) – София Катя Сунгарска уточни, че повикването към тях е било в 19.59 часа, а в 20.04 часа са били на мястото. По думите ѝ при пожара са обгазени мъж и майка с дете. Те са били откарани за преглед в „Пирогов“. Медицинските екипи са оказали помощ на всички, които са били леко обгазени от пожара. По-късно огънят бе потушен, а движението на трамваи в района - възстановено. От УМБАЛСМ „Н.И. Пирогов“ потвърдиха, че мъж е приет в болницата след обгазяване. Той е контактен и в съзнание.", "date": "2018.01.14", "title": "Трима души са с обгазяване след пожара в блок в София"}
{"url": "http://pik.bg/%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news719486.html", "text": "На 15 януари 2018 г. (понеделник), във връзка с подмяна на уличен водопровод на ул. „Д-р Стоян Чомаков“ , жк. „Младост“ 1 , се налага спиране на водоподаването от 9:00 до 17:00 часа на клиентите на „Софийска вода”, живеещи в района на: Бл. 24, бл. 25, бл. 26 вх. 1 и вх.2, бл. 21, ул. „Д-р Стоян Чомаков“№4А, заведение между бл. 24 и бл. 25 . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 24. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.14", "title": "Части на София остават без вода в понеделник"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-20-%D0%B3%D0%BE%D0%B4%D0%B8%D1%88%D0%BD%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D0%BA%D0%B0-%D0%BE%D1%82%D0%B8%D1%88%D0%BB%D0%B0-%D0%B2%D0%BC%D0%B5%D1%81%D1%82%D0%BE-%D1%81%D0%B5%D1%81%D1%82%D1%80%D0%B0-%D1%81%D0%B8-%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B8%D0%B7%D0%BF%D0%B8%D1%82-news719490.html", "text": "20-годишно момиче от Кюстендил е била задържана за 24 часа след опит за измама – явила се на изпит по английски език вместо сестра си с нейната лична карта в Центъра за специализирана подготовка на полицаи в Пазарджик, съобщават от Областната дирекция на МВР. Срещу нея ще бъде повдигнато обвинение за опит да си служи с чужди лични документи и ще отговаря пред правосъдието. Трикът на двете сестри е засечен при провеждане на приемен изпит миналата седмица. 20-годишната девойка, разчитайки на силната си прилика с 3 години по-голямата си сестра, решила да я замести, тъй като имала по-сериозни познания по английски. Оценката била важна, тъй като по-голямата сестра се обучавала за работа в „Гранична полиция“, където добрата подготовка по чужди езици е сред основните изисквания. Залата била пълна с кандидат-полицаи, но въпреки това квесторите забелязали, че има нещо нередно. Веднага бил повикан директорът на учебното заведение комисар Стоян Зайков. Той поканил Анита в кабинета си на разговор, при който тя си признала каква е замислената схема. Разказала, че със сестра й замислили размяната, след като прочели в интернет как студенти или кандидатстващи за висши училища успявали по същата схема да вземат изпити.", "date": "2018.01.14", "title": "Арестуваха 20-годишна кюстендилка, отишла вместо сестра си на полицейски изпит"}
{"url": "http://pik.bg/%D0%B1%D0%BE%D1%80%D1%83%D1%81%D0%B8%D1%8F-%D0%B4-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%BA%D0%B0%D1%80%D0%B0-%D0%B3%D0%BE%D0%BB-%D0%B1%D0%B5%D0%B7-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%BE%D0%B1%D0%B0%D0%BC%D0%B5%D1%8F%D0%BD%D0%B3-news719517.html", "text": "Борусия (Дортмунд) Пиер-Емерик Обамеянг Волфсбург Сигнал Идуна Парк Петер Щьогер Байерн (Мюнхен) За кой ли път доказа колко много е зависим от и неговия завършващ удар. Нападателят беше изваден от състава за сблъсъка с и неговите съотборници така и не успяха да вкарат гол, като мачът на “ ” завърши 0:0, предава Спортал. Бързакът от Габон е наказан заради неспазване на дисциплината, защото в събота не се явил на среща между отбора и треньора . Така Борусия пропусна шанса да излезе на второ място след 18-ия кръг в Бундеслигата. Вместо това “жълто-черните” са четвърти на 15 точки от лидера .", "date": "2018.01.14", "title": "Борусия (Д) не успя да кара гол без наказания Обамеянг"}
{"url": "http://pik.bg/%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D1%8A%D1%81-%D1%81%D1%82%D1%80%D0%B0%D1%85%D0%BE%D1%82%D0%B5%D0%BD-%D0%BE%D0%B1%D1%80%D0%B0%D1%82-%D0%BE%D1%82-02-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8%D1%82%D0%B5-%D1%81-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%B0%D0%B2%D0%B0%D0%BD%D1%81-%D0%BF%D1%80%D0%B5%D0%B4-%D1%80%D0%B5%D0%B0%D0%BB-news719519.html", "text": "Лидерът в Примера Барселона затвърди още повече челната си позиция след много ценна победа с 4:2 като гост на неудобния Реал Сосиедад в среща от 19-ия кръг, играна при проливен дъжд в Сан Себастиан. Баските водеха с 2:0 след попадения на Вилиан Жозе (11) и Хуанми (34). Голове на Паулиньо (39), Луис Суарес (50 и 71) и Лионел Меси (85) сграбчиха трите точки и ги пратиха към \"Камп Ноу\", предава Спортал. С тях Барса вече има преднина от цели 19 точки пред шампиона Реал Мадрид, който има мач по-малко. Най-близо до каталунците в таблицата е Атлетико Мадрид, което е 9 точки по-малко.", "date": "2018.01.14", "title": "Барселона със страхотен обрат от 0:2, каталунците с космически аванс пред Реал"}
{"url": "http://pik.bg/%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%88%D0%B5%D1%84%D1%8A%D1%82-%D0%BD%D0%B0-%E2%80%9E%D0%BB%D0%B0%D0%BA%D1%82%D0%B0%D0%BB%D0%B8%D1%81%E2%80%9C-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81%D1%8A%D1%81-%D0%B7%D0%B0%D1%80%D0%B0%D0%B7%D0%B5%D0%BD%D0%BE-%D0%B1%D0%B5%D0%B1%D0%B5%D1%88%D0%BA%D0%BE-%D0%BC%D0%BB%D1%8F%D0%BA%D0%BE-news719488.html", "text": "Операцията по изтегляне на кутии с мляко за бебета, произведено от френската компания „Лакталис“ касае 83 страни, обяви президентът и генерален директор на компанията Еманюел Бение. Той обеща да бъдат обезщетени всички засегнати от заразяването със салмонелоза семейства, предаде Франс прес. Излизайки от мълчанието, ръководителят на компанията даде пространно интервю за френския в. \"Журнал дю диманш\". 47-годишният Бение е известен с пословичната си дискретност. Сега той защитава в интервюто си начина, по който е управлявал кризата със заразата. В последните дни компанията и в частност ръководството ѝ бяха остро разкритикувани от правителството на Франция и от потребителите за управлението на кризата. \"В нито един момент не е имало желание да укрием нещата\", казва Бение, който ръководи семейното предприятие от 2000 г. Преди това начело на компанията са били баща му и дядо му. \"Вярно е, че по природа не съм експанзивен и в подобна криза човек първо се стреми да действа\", допълва той, като така се опитва да обясни защо не е направили изявление досега. В петък между ръководството на „Лакталис“ и френския министър на икономиката Брюно Льо Мер се състоя среща. След това компанията обяви, че изтегля всички партиди с детско мляко, произведени в завода в Краон, в Западна Франция, откъдето тръгва заразата. Ръководителят на компанията казва днес в интервюто, че операцията по изтегляне, касае над 12 милиона кутии с мляко и уверява, че на дистрибуторите няма вече да се налага да пресяват партидите по дати, защото те знаят, че вече ще трябва да изтеглят всичко от рафтовете. Тридесет и седем бебета бяха заразени от салмонелоза във Франция, от които 18 бяха приети в болница, след като са консумирали мляко или продукти за захранване на деца на Лакталис, които са били заразени. Бебета са добре, съобщава френската Епидемиологична агенция. Салмонелоза е открита у бебе в Испания, а има съмнения и за един случай в Гърция. Ръководителят на Лакталис каза, че няма нови случаи на зараза от 8 декември и допълни, че обявеният случай в Испания датира от октомври миналата година. Запитан за стотиците жалби, депозирани от родители в цяла Франция, където е започнало разследване за непредумишлено нанасяне на травми и застрашаване на живота на други хора, Бение обеща, че няма да крие нищо и че ще сътрудничи на разследването. \"Ще обезщетим всички семейства, които са понесли вреди\", каза той. Лакталис бе упрекната, че не е била прозрачна и е пропуснала да реагира след откриване на салмонела в завода ѝ в Краон по време на проверки през август и ноември. Това заразяване е засегнало само средата в завода, но не и продуктите. То бе направено обществено достояние в началото на декември. Полемиката дойде от последвалото изтегляне на партиди с детско мляко на три етапа през декември. Поради липса на споразумение с Лакталис министърът на икономиката обясни, че е трябвало да подпише лично на 9 декември указ, с който да поиска временното преустановяване на пускането в търговската мрежа на детско мляко и изтеглянето на около 600 партиди, тоест 11 000 тона. Изтеглянето обаче се оказа непълно и някои дистрибутори продължиха да продават потенциално заразени продукти в продължение на още няколко седмици. \"Нашата работа е да пускаме на пазара безопасни продукти. В този случай това не е така и ние носим отговорност\", призна Еманюел Бение, допълвайки, че според него не е имало пропуски от страна на фирмата в процедурите. Лакталис в миналото беше малка семейна фирма, а днес е световен гигант с 246 производствени обекта в 47 страни и със 75 000 служители. Компанията не публикува никога данни за финансовото си състояние, освен тези за годишните си печалби, възлизащи на 17,3 милиарда евро реализирани на 58 процента в Европа, на 21 процента в Америка, на 14 процента в Океания и на 7 процента в Африка.", "date": "2018.01.14", "title": "ЗА ПЪРВИ ПЪТ! Шефът на „Лакталис“ проговори за скандала със заразено бебешко мляко"}
{"url": "http://pik.bg/%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8-%D0%B2%D0%B5%D0%B7%D0%B5%D0%BD%D0%BA%D0%BE%D0%B2-%D0%B7%D0%B0%D0%B3%D1%83%D0%B1%D0%B8%D1%85%D0%B0-%D0%BE%D1%82-%D0%BC%D0%B0%D0%BB%D0%B0%D0%B3%D0%B0-news719512.html", "text": "Барселона загуби от гостуващия Уникаха Малага със 73:76 (7:14, 20:32, 15:17, 31:13) точки в среща от 16-ия кръг на мъжкото баскетболно първенство на Испания. Каталунците изиграха много слабо първо полувреме и на почивката губеха с 27:46. Въпреки че се представиха силно в последната четвърт, домакините не успяха да наваксат пасива си и загубиха мача. Българският национал Александър Везенков игра 14:23 минути като резерва и не успя да се разпише, предава Спортал. Той завърши с 2 борби и 1 асистенция. От неговите съотборници се отличи Пиер Ориола със 17 точки и 6 борби. Карлос Суарес беше най-резултатен за Уникаха Малага с 14 точки и 8 борби. Барселона е на второ място в класирането с 11 победи и 5 загуби, а лидер е Реал Мадрид с 15-1.", "date": "2018.01.14", "title": "Барселона и Везенков загубиха от Малага"}
{"url": "http://pik.bg/%D1%82%D0%B8%D1%82%D0%B0-%D1%81%D1%8A%D0%B1%D0%BB%D0%B0%D0%B7%D0%BD%D1%8F%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D1%81-%D0%B3%D0%BE%D1%80%D0%B5%D1%89%D0%B8-%D1%82%D0%B0%D0%BD%D1%86%D0%B8-news719462.html", "text": "С танци и визия в стил кукла Барби попстарлетката Тита очарова световната R&B звезда Коуди Уайс по време на участието му в столичен клуб. Изпълнителката на „Антилопа“ посети концерта на 22-годишния певец в приятелска компания, като не пропусна да демонстрира умения на дансинга с бурни чупки в ханша. След последната изсвирена нота за вечерта наздравици с тях вдига и самият Уайс, като се забавляваха до ранни зори. Това от своя страна породи слухове, че певецът е проявил интерес и към общ музикален проект с отличничката от Х Фактор. Стартиралият от Бродуей изпълнител застана за първи път пред българската публика. Той нашумя след парчето It’s My Birthday, което записа в дует с популярния рапър will.i.am от Black Eyed Peas през 2011 г. Към днешна дата песента е генерирала близо 88 милиона гледания в YouTube. Уайс продължава да трупа успехи, като е и чест гост-изпълнител в множество музикални риалити формати по света.", "date": "2018.01.14", "title": "Тита съблазнява световна звезда с горещи танци"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%B6%D0%B0%D1%80-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B1%D0%BB%D0%BE%D0%BA-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news719501.html", "text": "Пожар гори на третия етаж в жилищна сграда на бул. „Мадрид“, предава \"Фокус. На място има три екипа на пожарната, полиция и линейка. Сградата не е евакуирана. Токът в района е спрян и трамваите не се движат. Движението на място се регулира от полиция.", "date": "2018.01.14", "title": "ИЗВЪНРЕДНО! Пожар пламна в блок в София (СНИМКА)"}
{"url": "http://pik.bg/%D1%82%D1%80%D0%B0%D0%B2%D0%B5%D1%81%D1%82%D0%B8%D1%82%D1%8A%D1%82-%D1%87%D0%B5%D0%BB%D1%81%D0%B8-%D0%BC%D0%B0%D0%BD%D0%B8%D0%BD%D0%B3-%D0%B8%D1%81%D0%BA%D0%B0-%D0%BC%D1%8F%D1%81%D1%82%D0%BE-%D0%B2-%D1%81%D0%B5%D0%BD%D0%B0%D1%82%D0%B0-news719464.html", "text": "Челси Манинг, транссекуалният американски военен, който бе зад най-голямото изтичане на американски поверителни документи и лежа за това 7 години в затвора, иска да бъде номинирана от Демократическата партия за предстоящите избори за Конгрес, предаде Ройтерс, както се позова на федерални изборни документи. Манинг иска да бъде номинирана от демократите, за да се кандидатира за място в Сената от щата Мериленд. Тя е попълнила съответните документи и иска да заеме мястото на сенатора демократ Бен Кардин, допълва ДПА. Челси Манинг, която в миналото се казваше Брадли Манинг, беше пусната през май миналата година от американски затвор по нареждане на тогавашния президент Барак Обама. Тя бе осъдена на 35 години затвор, защото когато е работила като анализатор на разузнавателни данни през януари 2010 г. в Ирак, е предала американски поверителни тайни на сайта Уикилийкс, който ги публикува. В затвора Брадли Манинг обяви, че иска да бъде възприеман като жена и че ще се нарича Челси Манинг. Манинг днес е защитничка на правата на транссексуалните.", "date": "2018.01.14", "title": "Травеститът Челси Манинг иска място в Сената"}
{"url": "http://pik.bg/%D1%80%D1%83%D1%81%D0%B8%D1%8F-%D0%BF%D1%80%D0%B0%D0%B2%D0%B8-%D1%81%D0%BF%D0%B5%D1%86%D0%BA%D0%BE%D0%BB%D0%B8-%D0%B7%D0%B0-%D0%BF%D1%83%D1%82%D0%B8%D0%BD-%D0%B8-%D0%B2%D0%B8%D1%81%D1%88%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%86%D0%B8-news719458.html", "text": "Руските високопоставени служители и самият руски президент Владимир Путин скоро ще могат да използват модерни, произведени в страната автомобили, вместо произведените в чужбина, съобщи агенция \"Sputnik\". Руският министър на промишлеността и търговията Денис Мантуров заяви в края на декември 2017 г., че \"от ден за ден\" ще се доставят на руския президент нови \"произведени в Русия\" превозни средства за висшето ръководство на страната и високопоставени държавни служители. Те могат да заменят бронирана лимузина Mercedes S-600 Guard Pullman, която в момента се използва от Владимир Путин. След разпадането на СССР руските висши служители използват главно чуждестранни коли за работа. Въпреки това ситуацията може да се промени в близко бъдеще. Автомобилите се произвеждат в рамките на проекта \"Кортеж\", въз основа на една модулна платформа (EMP), разработена от Държавния изследователски център НАМИ в Москва. В резултат е създадена нова автомобилна концепция. Очаква се тя да бъде използвана за производство на различни видове автомобили, чиято целева аудитория би била не само видни политически фигури, но и обикновени хора. Обявената стратегическа задача на проекта е да доведе на пазара ново поколение руски автомобили, базирано на най-модерните технологии в автомобилната индустрия. Проектът не само допринася за развитието на вътрешното производство на автомобили, но и създава нови работни места, твърдят представители на Москва.", "date": "2018.01.14", "title": "Русия прави спецколи за Путин и висши държавници"}
{"url": "http://pik.bg/%D1%82%D0%B2-%D0%B2%D0%BE%D0%B4%D0%B5%D1%89-%D1%80%D0%B0%D0%B7%D0%BA%D1%8A%D1%80%D0%B2%D0%B0%D0%B2%D0%B8-%D0%B1%D0%B3-%D1%80%D0%BE%D0%BD%D0%B0%D0%BB%D0%B4%D0%BE-news719463.html", "text": "БГ Роналдо Даниел Златков спечели битката си срещу Атанас Михайлов в най-любопитния двубой от Spartacus Fighting Championship/SFC 6. Бившият футболист се наложи с технически нокаут, след като съдиите прецениха, че съперникът не може да продължи след втория рунд. Двамата направиха много атрактивен двубой и оправдаха очакванията на зрителите за зрелище, като и бившия футболист, и телевизионния водещ получиха множество наранявания по тялото. В първия рунд Златков на два пъти свали на земята Михайлов, но не успя да приключи срещата. Във втория обаче Наско атакува много мощно и свали на земята БГ Роналдо, като му нанесе множество удари в главата. Все пак Златков успя да се спаси от хватката и се изправи, след което контраатакува и също свали съперника си на земята, нанасяйки тежки удари. Двамата дочакаха гонга за край на втората част, но реферите прецениха, че Наско не е в състояние да продължи битката и присъдиха победа за Дани. Михайлов се бе отказал от срещата поради болест и вчера съперникът на Златков бе сменен с актьора Ивайло Захариев. Днес обаче той се контузи и Михайлов се върна в програмата, след като се почувства по-добре и готов за двубоя.", "date": "2018.01.14", "title": "Тв водещ разкървави БГ Роналдо"}
{"url": "http://pik.bg/%D0%B0%D0%BA%D1%86%D0%B8%D1%8F-22-%D0%B0%D0%BA%D1%82%D0%B0-%D0%B8-16-%D1%84%D0%B8%D1%88%D0%B0-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news719442.html", "text": "Полицията във Врачанско е провела акция по пътищата из региона на 13 януари (събота), съобщават от ОД на МВР, цитирани от Конкурент. Според информацията, са били проверени 201 души, 85 моторни превозни средства и 4 питейни заведения в рамките на 5 специализирани операции. Те са били насочени към превенция на криминалната и битова престъпност и осигуряване на усещането за ред и спокойствие у населението, допълват от полицията. Нередовните са наказани с 22 акта и 16 фиша.", "date": "2018.01.14", "title": "Акция! 22 акта и 16 фиша само за ден във Врачанско"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D1%81%D0%BE%D1%84%D0%B8%D1%8F-%D0%B2-%D0%B3%D0%BE%D1%80%D1%8F%D1%89%D0%B8%D1%8F-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B8%D0%BC%D0%B0%D0%BB%D0%BE-%D0%BC%D0%B0%D0%B9%D0%BA%D0%B0-%D1%81-%D0%B4%D0%B5%D1%82%D0%B5-%D0%BE%D0%B1%D0%BD%D0%BE%D0%B2-news719502.html", "text": "Майка с дете са обитавали горящия апартамент в жилищната сграда на столичния бул. \"Мадрид\", предава Би Ти Ви. Апартаментът се намира на третия етаж на жилищна сграда. На мястото са изпратени три противопожарни екипа и линейка, а полицията спира движението на трамваите. Дежурният в Центъра за градска мобилност обяви, че е изключено електрозахранването в района на бул. „Мадрид“ и ул. „Алеко Константинов“ заради възникналия, а трамваите в участъка не се движат. От ЦГМ уточниха, че напрежението е изключено, за да могат да бъдат извадени хората от сградата. Един човек е в тежко състояние след пожара в жилищна сграда на бул. „Мадрид“, обяви  говорителят на Центъра за спешна медицинска помощ (ЦСМП) – София Катя Сунгарска. „19.59 часа е повикването към нас, в 20.04 часа сме били на мястото. В апартамента е имало мъж, жена и дете. Единият е в тежко състояние“, обясни Сунгарска и уточни, че в момента екипът на „Спешна помощ“ е на място и продължава да работи.", "date": "2018.01.14", "title": "ОГНЕН АД! Първи подробности за пожара в София! В горящия апартамент имало майка с дете (ОБНОВЕНА)"}
{"url": "http://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D1%81-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D1%81%D1%8A%D0%B1%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%B8-%D0%B4%D1%80%D1%8A%D0%B2%D1%87%D0%B5%D1%82%D0%B0-%D0%B7%D0%B0-%D1%80%D0%B5%D1%86%D0%B8%D0%BA%D0%BB%D0%B8%D1%80%D0%B0%D0%BD%D0%B5%D1%82%D0%BE-%D0%B8%D0%BC-news719430.html", "text": "Над 50 хиляди елхи и борчета са били в продажба за Коледа. Близо 37 хиляди от тях са били отсечени, а 13 хиляди засадени, съобщава Нова телевизия. Продавали са се дървета от държавните горски стопанства, както и от частни лесовъдства. След празниците от Столична община обявиха кампания за събиране на дърветата, за да захранят завода за компостиране в Долни Богров. „Елхите ги изхвърляме до контейнерите за битови отпадаци – коментира Таня Асенова, инпектор от Столичния инспекторат. – Със специализиран транспорт на изпълнителите по дейностите за чистота те се транспортират до съответното депо“. „Само за последните три-четири дни имаме над 10 тона вече елхички – заявява Антонио Марков, технолог в Инсталация за биологично третиране. – Имаме заповед от госпожа Фандъкова срещу бележка за платена такса смет да се дават 10 кг безплатен компост“. За миналата година от завода са произвели близо 9 хиляди тона смес за наторяване.", "date": "2018.01.14", "title": "Столична община с кампания за събиране на коледни дръвчета за рециклирането им"}
{"url": "http://pik.bg/%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news719470.html", "text": "Лидер на управляващата в Единбург Шотландска национална партия (СНП), Никола Стърджън възнамерява да разгледа възможността за провеждане на втори референдум за независимост на Шотландия до края на есента на 2018, съобщава БиБиСи, цитирано от ТАСС. Стърджън счита, че до тогава ще се изчисти окончателния формат за излизане на Обединеното кралство от Европейския съюз. Преговорите между страните трябва да продължат до ноември 2018 г., след което те ще имат шест месеца да ратифицират споразуменията, постигнати в националните парламенти. \"До края на есента на тази година ние трябва до известна степен да изясним ситуацията около бъдещите отношения между (Обединеното кралство и Европейския съюз). Тогава е времето, когато мога да преценя какво се случва и какви са следващите стъпки, които Шотландия трябва да предприеме\", коментира Стърджън, първи министър на Шотландия. През март 2017 г., тя каза, че е необходимо да се проведе референдум за независимостта на региона в периода между есента на 2018 и пролетта на 2019 г., преди напускане на Великобритания от Европейския съюз. Тогава Стърджън получи подкрепата на шотландския парламент по този въпрос. Първото допитване се проведе през 2014 г. и победата в съотношение 55% срещу 45% бе на поддръжниците на Съюза на Единбург с Лондон.", "date": "2018.01.14", "title": "Подготвят втори референдум за независимостта на Шотландия до края на годината"}
{"url": "http://pik.bg/%D1%89%D0%B0%D1%81%D1%82%D0%BB%D0%B8%D0%B2%D0%B0%D1%82%D0%B0-%D0%B3%D1%83%D0%B1%D0%B5%D1%89%D0%B0-%D0%B2%D0%B8%D0%BA%D0%B8-%D1%82%D0%BE%D0%BC%D0%BE%D0%B2%D0%B0-%D0%B4%D1%80%D1%8A%D0%BF%D0%BD%D0%B0-%D0%BD%D0%B0%D0%BF%D1%80%D0%B5%D0%B4-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%80%D0%B0%D0%BD%D0%B3%D0%BB%D0%B8%D1%81%D1%82%D0%B0-news719487.html", "text": "Виктория Томова се изкачи с едно място в световната ранглиста преди старта на Откритото първенство на Австралия по тенис тази нощ. Томова вече заема 139-о място в класацията на WТА с 426 точки. Тя загуби в последния трети кръг на квалификациите за турнира от Големия шлем в Мелбърн, но влезе в основната схема като \"щастлива губеща\" и утре ще срещне Никол Гибс (САЩ). Сесил Каратанчева, която отпадна в първия кръг на пресяквика за Откритото първенство на Австралия, вече е втора ракета на страната с 309 точки, като заема 184-ото място. Цветана Пиронкова, която е бременна, вече е 187-а с 308 точки. Лидерка в ранглистата продължава да бъде румънката Симона Халеп с 6425 точки, следвана от датчанката Каролине Возняцки с 6095 точки и от Габрине Мугуруса (Испания) с 6005 точки.", "date": "2018.01.14", "title": "\"Щастливата губеща\" Вики Томова дръпна напред в световната ранглиста"}
{"url": "http://pik.bg/%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D0%B1%D0%B8%D0%BA%D0%B0%D0%BB%D1%8F-%D0%B8%D0%B7-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-news719471.html", "text": "Фалшива новина за предстояща грипна ваканция в Пловдив се разпространи в социалните мрежи, предава \"Фокус\". Стотици ученици споделят снимка на статия от сайта на Община Пловдив, на която пише, че кметът на Пловдив Иван Тотев е обявил грипна ваканция през цялата следваща седмица. Стана ясно обаче, че снимката-колаж е фалшива, като кметът не е издавал заповед за прекратяване на учебните занятия в града, нито пък е публикувана подобна информация на сайта на Общината. Все още в Пловдив не са регистрирани стойности на заболели от грип и остри респираторни заболявания, които да дадат основание за обявяване на епидемия и съответно на неучебни дни. Според последната информация на Регионалната здравна инспекция в Пловдив, броят на отсъстващите в училищата не е достигнал необходимите за грипна ваканция 30%.", "date": "2018.01.14", "title": "Фалшива новина за грипна ваканция в Пловдив обикаля из социалните мрежи"}
{"url": "http://pik.bg/%D0%BB%D1%8E%D0%B1%D0%BE%D0%B2-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D1%81-%D0%B1%D1%83%D0%BB%D1%87%D0%B8%D0%BD%D1%81%D0%BA%D0%B0-%D1%80%D0%BE%D0%BA%D0%BB%D1%8F-%D0%BC%D0%B8%D1%80%D0%B8%D1%88%D0%B5-%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D1%81-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B0-%D0%BE%D1%82-%D0%BA%D0%B0%D1%82%D0%B0%D1%80-news719473.html", "text": "Плеймейтката Моника Валериева пак събра погледите на потребителите в социалните мрежи с последната си фотосесия. Сексапилната моделка публикува няколко снимки в профила си в инстаграм, облечена с разголена сватбена рокля. „Най-великото щастие е да усещаш, че някой те обича – не да го знаеш, да го усещаш!“, пише Валериева като коментар под снимките, които събраха хиляди харесвания и положителни коментари от феновете й, пише \"Труд\". В последно време упорито в светските среди се говори, че новият мъж в живота на Моника е член от Катарското кралско семейство – млад, ултра богат и добре изглеждащ мъж. Още в началото на връзката им милиардерът е провъзгласил Валериева за своя кралица и не спира да я обсипва с най-скъпите дарове и много рози. Щедростта на катареца не се ограничава само до цветята. Той подарява възможно най-доброто на половинката си – уникален часовник, най-добрият мобилен телефон, най-шикозните обувки на високи токчета, автомобили, златни колиета и т.н. Че е сериозен в намеренията си към Моника, доказва и фактът, че той редовно идва в България заради нея, макар че тя почти не се задържа в страната ни, откакто са се залюбили, твърдят запознати.", "date": "2018.01.14", "title": "ЛЮБОВ! Моника Валериева с булчинска рокля, мирише на сватба с милионера от Катар"}
{"url": "http://pik.bg/%D0%BB%D0%B5%D0%B2%D1%81%D0%BA%D0%B8-%D1%81%D1%80%D0%B5%D1%89%D1%83-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D0%BD%D0%B0-%D0%BC%D0%B0%D0%BB%D1%82%D0%B0-%D0%B2-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0-news719510.html", "text": "Левски Отборът на ще изиграе първата си контролна среща в Малта на 17.01 (сряда) на Националния стадион \"Та'Али\". Съперник на \"сините\" ще бъде местният шампион Хибърниънс. Двубоят е от 19:30 часа българско време. Тимът на Делио Роси ще изиграе пет проверки в Малта, като все още не са обявени всичките противници на столичани през тази зима. Левски замина на подготовка на 9 януари, а ще се върне в София на 6 февруари, предава Спортал.", "date": "2018.01.14", "title": "\"Левски\" срещу шампиона на Малта в първата си проверка"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%80%D0%B5%D0%BA%D0%BE%D1%80%D0%B4-15-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%B7%D1%83%D0%BC%D0%B8-%D0%B2%D1%81%D0%B8%D1%87%D0%BA%D0%B8-%D0%BD%D0%B0-%D0%B0%D1%83%D1%81%D1%82%D1%80%D0%B5%D0%BB%D0%B8%D1%8A%D0%BD-%D0%BE%D1%83%D0%BF%D1%8A%D0%BD-news719496.html", "text": "15-годишна украинка постави рекорд на Аустрелиън Оупън, като стана най-младата тенисистка в схемата при жените. Заемащата 521-во място в световната ранглиста Марта Костюк направи своя пробив след успех с 6:3, 5:7, 6:0 срещу Барбора Крейчикова в последния трети кръг на квалификациите в Мелбърн. „Възрастта не означава нищо за мен. Не мисля за годините си, когато играя“, сподели Костюк, шампионка при девойките от Аустрелиън Оупън 2018. За 36-годишния Роже Федерер обаче годините изглежда вече тежат. \"С напредването на възрастта мисля, че шансовете ми намаляват. Просто не е нормално 36-годишен да бъде считан за фаворит“, обяви Маестрото. Две българчета ще играят на Аустрелиън Оупън за юноши и девойки от 20 януари. Те са част от отбора за млади таланти на ITF. Преди ден и двамата отпаднаха във втория кръг на турнира от първа категория на ITF в Траралгон (Авл). Андреев отстъпи пред Даниел Михалски (Пол) с 4:6, 6:2, 3:6, а Топалова загуби с 2:6, 4:6 от Дейлина Хюит (САЩ), след като трябваше да играе два мача за ден.", "date": "2018.01.14", "title": "Уникален рекорд! 15-годишна изуми всички на Аустрелиън Оупън"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B1%D0%B5%D0%B7-%D0%B3%D1%80%D0%B8%D0%BF%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B7%D0%B0-%D0%BE%D0%B1%D1%89%D0%B8%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D1%81%D0%B5%D0%B3%D0%B0-news719450.html", "text": "Грипна ваканция няма да има засега, утре (б.р 15 януари) е учебен ден. Това потвърди пред Трафикнюз заместник-кметът по образованието и културата към Община Пловдив Стефан Стоянов. Той направи това във връзка с безкрайните спекулации по този въпрос сред учениците. В продължение на час тази сутрин сайтът на Община Пловдив се оказа блокиран от огромния интерес към темата, а в социалните мрежи се разпространяват стари или неверни информации за предстояща грипна ваканция. Такава обаче поне засега няма, тъй като според данните от РЗИ няма основание за обявяването и, официално заявиха от градската управа.", "date": "2018.01.14", "title": "Важно! Без грипна ваканция за Община Пловдив засега"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-300-%D0%BF%D0%BB%D0%B0%D1%82%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D1%82%D0%BE%D1%80%D0%BC%D0%BE%D0%B7%D1%8F%D1%82-%D1%81%D0%BE%D1%84%D0%B8%D1%8F-news719493.html", "text": "Към 300 платени от чуждите грантове политически активисти тормозят държавата, в частност София и протестират за всичко. Това са шайката на ДСБ, \"Да България\" и Зелените. Те постоянно скачат срещу съдебната система, Пирин, срещу частния бизнес, банките и какво ли не. Вече никой не знае за какво излизат, особено в този студ, потресени са столичани. Важното е да оправдаят грантовете от чужбина, като им наливат милиони, коментират пък анализатори. Включително такива пари се наливат и на бизнесмена с повдигнати обвинения Иво Прокопиев в групата му \"Капитал\". Световни звезди и ски величия призозовават правителството и го подкрепят за взетото решение за развитие на Банско. Само трите неуспели партии лъжат хората, че ще се изсече Пирин заради втория лифт и ще се настрои планината. Всички институции гарантираха, че в планината няма да се строят хотели, а само ски и спортни инфраструктура. Лявата партия \"Зелените\" обаче подкопава своите партньори и спекулира с обществото. Всъщност протестиращите са няколко зелени, техните семейства и рода.", "date": "2018.01.14", "title": "СКАНДАЛ! 300 платени политически активисти тормозят София"}
{"url": "http://pik.bg/%D0%B4%D0%BE%D0%B1%D1%80%D0%B8%D1%87-%D0%BD%D0%B0-%D0%B1%D1%83%D0%BD%D1%82-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-news719447.html", "text": "съобщава БНР. Близо 200 души протестираха срещу планираното увеличение на цената на водата в града. Утре в Планувано е цената да стане 3 лева и 28 стотинки. Увеличението е с 32 стотинки. Исканията на . Те искат и ръководството на Протестиращите са категорични, че четири месеца след като е назначен за управител на ВиК в Добрич, търпимостта на гражданите е изчерпана. \" . Водата в този град - това винаги е под въпрос. Да не говорим за този директор, който ни го с \", коментират пред радиото протестиращи. Разговори Кметът на града заяви, че два пъти е разговарял с МРРБ, н В Добрич протестираха срещу поскъпването на водата, София на обществено обсъждане в Комисията за енергийно и водно регулиране в ще се дискутира и обсъжда поскъпването на цената за кубик вода в област Добрич. протестиращите са водата да остане на сегашните цени ВиК дружеството в Добрич да подаде оставка. инж. Тодор Гигински Централната градска част почти през ден е без вода и без необходимото налягане пуснаха отнякъде, някакъв си некадърник с Министерството на регионалното развитие и благоустройството по проблемите на ВиК дружеството вече са водени. Йордан Йорданов о резултат не е имало.", "date": "2018.01.14", "title": "Добрич на бунт за цената на водата"}
{"url": "http://pik.bg/%D1%83%D0%B2%D0%BE%D0%BB%D0%BD%D0%B8%D1%85%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D1%84%D0%B0%D1%80%D0%B0%D0%B6-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%BF%D0%B0%D0%B4%D0%BA%D0%B8-%D1%81%D1%80%D0%B5%D1%89%D1%83-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-news719491.html", "text": "Приятелката на лидера на Партия за независимост на Обединеното кралство (ЮКИП) Хенри Болтън временно е изключена от политическата формация заради расистки коментари за годеницата на британския принц Хари - американската актриса Меган Маркъл, предаде ДПА. Двадесет и пет годишната Джо Марни е изпратила поредица съобщения на приятел, в които прави расистки коментари за Мегън Маркъл, съобщи \"Дейли мейл\". Марни пише, че Маркъл, чиято майка е цветнокожа, а баща й е бял, ще \"опетни\" кралството семейство, отбелязва изданието, цитирайки едно от съобщенията. В друго съобщение Марни писала, че никога няма да прави секс с \"негър\", защото са \"грозни\". Петдесет и четири годишният Болтън обяви в Туитър, че приятелката му е отстранена веднага след получаването на информацията. В изявление Марни се извини за \"шокиращия език\", който е използвала в съобщенията до приятел, но отбелязва, че те са извадени от контекста, допълва Асошиейтед прес. След случилото се Болтън, който е четвъртият лидер на партията за една година, се изправя пред призиви за оставка, съобщи Ройтерс. Той влезе в заглавията на таблоидите по Коледа, когато изданията съобщиха, че е напуснал жена си заради 25-годишния модел Джо Марни. Членът на ЮКИП Бил Етъредж, който е и евродепутат, заяви: \"Дойде времето Хенри Болтън да подаде оставка като лидер на Партия за независимост на Обединеното кралство. Той трябва да си отиде, той трябва да си отиде бързо, той трябва да си отиде колкото се може по-бързо. Лидер на ЮКИП допреди референдума за БРЕКЗИТ беше Найджъл Фараж, който никак не харесваше българите.", "date": "2018.01.14", "title": "Уволниха човек на Фараж заради нападки срещу Меган Маркъл"}
{"url": "http://pik.bg/%D0%B4%D1%80%D0%B0%D0%B3%D0%BE%D0%BC%D0%B8%D1%80-%D1%81%D1%82%D0%BE%D0%B9%D0%BD%D0%B5%D0%B2-%D0%B1%D1%81%D0%BF-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0%D0%B4-%D0%B6%D0%B5%D0%BD%D0%B8-news719412.html", "text": "партията Истанбулската конвенция няма задължителен характер и излишно се политизира. Ние, от БСП, винаги сме защитавали жените и сме пазили семейните ценности. Много по-важно е да има ефективност в действията, отколкото политическа декларативност. Това заяви пред БНР зам.-председателят на ПГ на „БСП за България” Драгомир Стойнев, съобщиха от пресцентъра на . Той каза, че левицата има готовност за промяна на законодателството с конкретни мерки срещу насилието над жени. Даде и пример с решенията на Националния съвет на БСП от събота: „домашното насилие” да бъде инкриминирано; да се инкриминира „преследването“ като поведение със заплашителен характер срещу конкретно лице; да се криминализират „насилствените бракове” и „принудителното съжителство на съпружески начала”; да се засили наказателната отговорност за нарушаване на заповед за защита от домашно насилие, като се предвидят по - високи санкции, особено за извършителите, които имат по няколко заповеди и/или нарушения на заповеди и да се изградят Кризисни центрове във всеки областен град, като това стане държавна делегирана дейност. По думите му това са конкретни мерки срещу насилието над жени и те ще са в по-голяма полза за обществото. „ГЕРБ са готовят да приемат Конвенцията, което показва, че са готови веднага да се съгласят на всичко, което идва от ЕС, вместо да го подложат на дебат. Това е разликата между нас и тях. Ние търсим дебат, да разберем- как българското общество ще усети позитивите и ще добие самочувствие, че е в ЕС”, обясни Стойнев. На въпрос, дали с решението си Националният съвет на БСП не е саботирал лидера на ПЕС Сергей Станишев, Драгомир Стойнев отрече подобна теза и припомни, че преди няколко месеца, на Конгрес на БСП, е издигната кандидатурата му за трети мандат на ПЕС. „Твърдо стоим зад г-н Станишев, отново да бъде лидер на ПЕС.”, категоричен бе Стойнев. По темата, свързана с екологичните протести в защита на парк „Пирин” и строежа на втори лифт, Драгомир Стойнев каза, че БСП подкрепя развитието на зимния туризъм, но е против корпоративните интереси и нарушаването на законодателството. Той припомни, че именно по времето, когато той беше министър на икономиката, енергетиката и туризма, бе взето решение за строеж на втори лифт. „Дори в малките ски курорти в Западна Европа има по над 15 лифта. Не е нормално България да не се превърне в туристически център на Балканите, при положение, че нямаме конкуренция. Не пречи туристите от Турция и Гърция да идват тук и да карат ски. Както и страната ни да се превърне в международен ски-център на Балканите. За туризма сме, но да се спазват законите. Не приемаме, когато ГЕРБ управляват, г-н Цветанов и г-жа Цачева да ходят на протести и да казват – ние искаме втори лифт. Това е малко шизофренично. Ние предлагаме за развитието на туризма конкретни стъпки.”, поясни Стойнев. По отношение на предстоящото искане на вот на недоверие, зам.-председателят на ПГ на „БСП за България” Драгомир Стойнев беше категоричен, че оставането на ГЕРБ във властта е пагубно за българското общество. „Това е продължаващ разпад, изтощение на цели социални системи- здравеопазване и образование, загуба на ценно време за висок и стабилен икономически растеж и това ще доведе до изчерпване на обществен ресурс заради всеобхватната корупция. Ние казваме, че има управленска алтернатива. ГЕРБ и коалицията им, трябва да си тръгват. Те пречат на нормалното развитие на държавата”, обясни той. Стойнев добави, че вероятно виждането на ДПС е по-различно, макар да остава критично за управляващите. На въпрос, дали БСП не къса връзки преди бъдещо управление, народният представител отсече, че това - кой и как ще управлява, го решава българският народ. „За първи път българският парламент ще дебатира сваляне на правителство, заради корупция. Това е дори закъснял процес, защото обществото е наясно, че корупцията е скритият двигател, който пречи нещата да се случват”, добави той.", "date": "2018.01.14", "title": "Драгомир Стойнев: БСП предлага конкретни мерки срещу насилието над жени"}
{"url": "http://pik.bg/%D0%BA%D0%BE%D0%B8-%D0%B0%D1%80%D0%BE%D0%BC%D0%B0%D1%82%D0%B8-%D0%BF%D1%80%D0%B0%D0%B2%D1%8F%D1%82-%D0%B6%D0%B5%D0%BD%D0%B8%D1%82%D0%B5-%D0%B8-%D0%BC%D1%8A%D0%B6%D0%B5%D1%82%D0%B5-%D1%89%D0%B0%D1%81%D1%82%D0%BB%D0%B8%D0%B2%D0%B8-news719467.html", "text": "Проучване, целящо да установи кои аромати правят жените и мъжете щастливи, разкрива, че сред любимите ухания на дамите са тези на кафе и шоколад, а на мъжете - на уиски и бекон, пише в. \"Дейли експрес\". Допитването по поръчка на Sykes Holiday Cottages e обхванало 1500 души. Резултатите показват, че 90 на сто от участниците свързват определени аромати с усещането за щастие. Уханията също така са способни да връщат хората към ключови житейски събития, които са ги направили щастливи. Допитването по поръчка на Sykes Holiday Cottages e обхванало 1500 души. Резултатите показват, че 90 на сто от участниците свързват определени аромати с усещането за щастие. Уханията също така са способни да връщат хората към ключови житейски събития, които са ги направили щастливи. Анкетата показва също, че на 82 процента от участниците вкусът на храни като риба и пържени картофи и сладолед им се е струвал по-наситен по време на почивка.", "date": "2018.01.14", "title": "Кои аромати правят жените и мъжете щастливи?"}
{"url": "http://pik.bg/%D0%BF%D0%B0%D1%80%D0%BD%D0%BE%D1%82%D0%BE-%D0%B3%D0%BE-%D1%83%D0%B4%D0%B0%D1%80%D0%B8-%D0%BD%D0%B0-%D1%82%D0%BE%D0%BC%D0%B1%D0%BE%D0%BB%D0%B8-news719289.html", "text": "Топлофикации в страната се надпреварват да разиграват томболи и да раздават различни награди на клиенти, за да ги накарат да си плащат редовно сметките. Всички игри имат изискване участниците абонати да са си платили всички задължения за годината, за да включат абонатния им номер в надпреварата. 200 индивидуални клиенти на „ЕВН Топлофикация Пловдив“ ще получат бонус от 50 лева. Сумата ще бъде приспадната от месечните им фактури след октомври 2018 г. „Топлофикация София“ пък обяви раизграване на 10 смартфона в празничната им игра. Печелившите от нея ще бъдат избрани през февруари, а наградите ще си получат през март. Продължава и промоционалната оферта за приспадане на 3% от сметката за всички, които платят фактурата си до 30-о число на месеца.", "date": "2018.01.14", "title": "Парното го удари на томболи"}
{"url": "http://pik.bg/%D1%87%D0%BB%D0%B5%D0%BD-%D0%BD%D0%B0-%E2%80%9E%D1%85%D0%B0%D0%BC%D0%B0%D1%81%E2%80%9C-%D1%80%D0%B0%D0%BD%D0%B5%D0%BD-%D0%BF%D1%80%D0%B8%D0%B7-%D0%B2%D0%B7%D1%80%D0%B8%D0%B2-%D0%BD%D0%B0-%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BB%D0%B8%D0%B2%D0%B0%D0%BD-news719434.html", "text": "Служител на палестинското ислямистко движение „Хамас“ е бил ранен при взрив на кола-бомба в южната част на Ливан, предава Франс Прес, цитирана от Фокус. „Бомба, поставена в автомобил в град Сидон бе детонирана, ранявайки членът на „Хамас“ Мохамед Хамдан“, съобщава ливански военен източник. Според медицински източник,  Хамдан е приет в болница със сериозни рани в краката.", "date": "2018.01.14", "title": "Член на „Хамас“ ранен приз взрив на кола-бомба в Ливан"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6-%D1%81%D0%BF%D0%B8%D1%80%D0%B0-%D0%BA%D0%B0%D0%BC%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D0%B2%D0%B8%D0%B4%D0%B8%D0%BD-%D0%BC%D0%BE%D0%BD%D1%82%D0%B0%D0%BD%D0%B0-news719466.html", "text": "От 16:00 ч. днес до 06:00 ч. утре временно се ограничава движението на МПС над 12 тона по пътя Видин - Монтана, в посока Монтана, поради силни снегонавявания, съобщава пресцентърът на агенция \"Пътна инфраструктура\". Без ограничение е движението в посока Видин. От 16:00 ч. днес до 06:00 ч. утре временно се ограничава движението на МПС над 12 тона по пътя Видин - Монтана, в посока Монтана, поради силни снегонавявания, съобщава пресцентърът на агенция \"Пътна инфраструктура\". Без ограничение е движението в посока Видин. От 16:00 ч. днес до 06:00 ч. утре временно се ограничава движението на МПС над 12 тона по пътя Видин - Монтана, в посока Монтана, поради силни снегонавявания, съобщава пресцентърът на агенция \"Пътна инфраструктура\". Без ограничение е движението в посока Видин.", "date": "2018.01.14", "title": "ВНИМАНИЕ! Снеговалеж спира камионите на пътя Видин-Монтана "}
{"url": "http://pik.bg/%D0%B2%D0%B8%D0%B6%D1%82%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%B8%D1%8F-%D1%82%D0%B5%D0%BA%D1%81%D1%82-%D0%BD%D0%B0-%D0%B4%D0%B0%D0%BB%D0%B0%D0%B9-%D0%BB%D0%B0%D0%BC%D0%B0-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BD%D0%B5%D0%BF%D0%BE%D0%B4%D0%BE%D0%B7%D0%B8%D1%80%D0%B0%D0%BD%D0%B8-%D1%87%D0%B5%D1%80%D1%82%D0%B8-%D0%BE%D1%82-%D0%BD%D0%B0%D1%88%D0%B8%D1%8F-%D1%85%D0%B0%D1%80%D0%B0%D0%BA%D1%82%D0%B5%D1%80-news719429.html", "text": "„Moзъĸът нa чoвeĸ e ĸaтo чaдъp – paбoти нaй-дoбpe, ĸoгaтo ce oтвapя.“ Дyмитe ca нa Дaлaй Лaмa – 82-гoдишният Teнзин Гяцo. Toй e нaй-виcoĸoпocтaвeният лaмa в бyдиcтĸaтa шĸoлa Гeлyг. Дaлaй Лaмa e ĸoмбинaция oт ĸитaйcĸo-мoнгoлcĸaтa дyмa дaлaй – „oĸeaн“ и тибeтcĸaтa дyмa блa-мa – „глaвeн пъpвocвeщeниĸ“. Гяцo e cъcтaвил изĸлючитeлнo ceмпъл, нo пъĸ yниĸaлнo вepeн тecт, c ĸoйтo щe oпoзнaeтe дoбpe ceбe cи. Дa, caмo c oтгoвopитe нa cлeдвaщитe тpи въпpoca щe paзĸpиeтe нeпoдoзиpaнитe чepти нa xapaĸтepa cи. Hyжни ca Bи лиcт и xимиĸaлĸa. Зaпишeтe oтгoвopитe, a cлeд тoвa пpoвepeтe тяxнoтo знaчeниe. Bнимaниe! He пoглeждaйтe пpeдвapитeлнo oтгoвopитe, нaпpaвeтe гo eдвa cлeд ĸaтo пpиĸлючитe и c oтгoвopa нa тpeтия въпpoc. 1. Cпopeд paзбиpaнeтo cи, пoдpeдeтe живoтнитe в низxoдящ peд: а) ĸpaвa b) тигъp с) oвцa d) ĸoн е) cвиня 2. Oxapaĸтepизиpaйтe вcяĸo oт живoтнитe пo-дoлy caмo c пo eднa дyмa (нaпp. ĸoтĸa – глeзлa, ĸyчe – пpиятeл и т.н.): а) ĸyчe b) ĸoтĸa с) плъx d) ĸaфe е) oĸeaн 3. Πocoчeтe имeтo нa близъĸ чoвeĸ cpeщy цвeтoвeтe, избpoeни пo-дoлy. He мoжe дa пoвтapятe имeнa: а) жълт b) opaнжeв с) чepвeн d) бял е) зeлeн PEЗУЛTATИ 1. Oтгoвopитe нa пъpвия въпpoc пoĸaзвaт пpиopитeти Bи в живoтa: KPABA – ĸapиepa TИГЪP – гopдocт OBЦA – любoв KOH – ceмeйcтвo CBИHЯ – пapи 2. Xapaĸтepиcтиĸитe нa живoтнитe ca ĸaĸтo cлeдвa: KУЧETO oтгoвapя нa Baшaтa личнocт KOTKATA xapaĸтepизиpa cпътниĸa Bи в живoтa – cъпpyгa или cъпpyг ΠЛЪXЪT e oпиcaниeтo нa нeпpиятeлитe Bи KAФETO пъĸ пoĸaзвa oтнoшeниeтo Bи ĸъм ceĸca OKEAHЪT oпpeдeля Baшия живoт 3. Oтнocнo цвeтoвeтe и вaжнитe зa Bac xopa: ЖЪЛT – чoвeĸът, ĸoйтo ниĸoгa нe щe зaбpaвитe OPAHЖEB – мoжe дa paзчитaтe нa тoзи чoвeĸ, тoй e нaй-вepният Bи пpиятeл ЧEPBEH – чoвeĸът, ĸoйтo oбичaтe иcтинcĸи БЯЛ – cpoднaтa Bи дyшa ЗEЛEH – чoвeĸът, чиитo cъвeти щe пoмнитe дo живoт", "date": "2018.01.14", "title": "Вижте уникалния текст на Далай Лама, който разкрива неподозирани черти от нашия характер"}
{"url": "http://pik.bg/%D0%B0%D0%B4-%D0%BD%D0%B0-%D0%BF%D1%8A%D1%82%D1%8F-%D0%B4%D0%B2%D0%B5-%D0%BA%D0%BE%D0%BB%D0%B8-%D0%B8-%D1%82%D0%B8%D1%80-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%BD%D0%B8%D1%86%D0%B0-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0-news719469.html", "text": "Временно движението по път I-8 ГКПП \"Калотина\" - София в района на Сливница се осъществява двупосочно в една лента. Причината е възникнал тежък пътен инцидент между два автомобила и тир. Сигналът е подаден към 15.15 часа днес. По първоначални данни има един загинал. Мястото е отцепено, извършва се оглед, тепърва ще се установяват и причините за тежката катастрофа. Пътни полицаи регулират движението в района.", "date": "2018.01.14", "title": "Ад на пътя! Две коли и тир се удариха край Сливница, един загина"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%BD%D1%83%D0%BA%D1%8A%D1%82-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB-%D0%BA%D0%B0%D1%80%D0%B0%D0%BC%D0%B8%D1%82%D0%B5%D0%B2-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-news714491.html", "text": "Два големи обрата в рамките на няколко месеца се случили във фамилията на Апостол Карамитев. Внукът на големия актьор, носещ неговото име, напуснал съпругата си, а синът на звездата от „Любимец №13“ се завърнал у нас след дълги години странстване в чужбина. Разводът на Апостол-младши шокирал цял Гоце Делчев, където той и съпругата му били сред най-изявените личности на града. Наследникът на актьора се венчал за потомка на богата фамилия, чийто дядо едно време също се ползвал с обичта на народа като собственик на предприятието, бутилиращо минерална вода „Неврокоп“. Сватбата била като от списание и се провела в частен комплекс с басейн край южния град. На тържеството присъствала и още живата тогава съпруга на Карамитев – великата актриса Маргарита Дупаринова. От няколко месеца обаче жителите на Гоце Делчев нямали представа къде се е затрил внукът на артиста и какво се случвало с него. За жена му се говорело, че имала порочни зависимости към забранените вещества и вероятно те са станали една от причините за тяхната разлъка. В същото време пък синът на Карамитев – Момчил, зарязал кариерата си на режисьор в Америка и се завърнал да работи у нас. Завършил образованието си в Италия, известният в Холивуд с псевдонима Макс Фрийман българин, се опитваше повече от 20 години да пробие в световното кино. В момента обаче го вълнували българския бит и култура, както и фолклорът, на които били посветени следващите му проекти. Сега Момчил живеел в София и често се разхождал в парка, където прекарал детството си, наблюдавайки някогашния си роден дом.", "date": "2018.01.14", "title": "ЕКСКЛУЗИВНО В ПИК И \"РЕТРО\"! Внукът на Апостол Карамитев се разведе"}
{"url": "http://pik.bg/%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%83-%D0%BD%D0%B0%D1%81-news719436.html", "text": "Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Подписването на контракта утре е от 10.00 ч. в зала „Пресцентър“ на МРРБ. На церемонията ще присъстват членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“. Стойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи. Утре в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа. Договорът ще бъде подписан от председателя на Управителния съвет на Агенция \"Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ \"КАПШ ТРАФИК СОЛЮШЪНС“.", "date": "2018.01.14", "title": "ГОЛЯМ ДЕН! Подписват договора за ТОЛ системата у нас"}
{"url": "http://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F-%D1%81%D0%B8-%D0%BA%D0%BE%D0%BB%D0%B5%D0%B3%D0%B0-%D0%B2%D0%B8%D0%B4%D0%B5%D0%BE%D1%81%D0%BD%D0%B8%D0%BC%D0%BA%D0%B8-news719480.html", "text": "Почетен гвардейски шпалир посрещна японския премиер Шиндзо Абе в София. В Министерския съвет започнаха и пленарните разговори. Мерките за сигурност около сградите на правителството и президенството за засилени. След около час се очакват и изявленията на премиерите на България и Япония - Бойко Борисов и Шиндзо Абе. По-късно днес ще има разговори и с бизнесделегацията от Япония, която придружава премиера Абе.", "date": "2018.01.14", "title": "Историческо! Премиерът Борисов посрещна японския си колега (ВИДЕО/СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%BD%D0%B8%D1%86%D0%B0-%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BA%D0%BE%D0%B2%D1%87%D0%B5%D0%B3-%D0%B8%D0%BC%D0%B0%D0%BB%D0%BE-news719484.html", "text": "Шокиращи снимки разкриват подробности за адското меле край Сливница. Както по-рано днес ПИК съобщи на главния път София-Калотина катастрофираха два автомобила и тир. Сигнал за инцидента е подаден към 15.15 часа. Съобщава се за най-малко за една жертва. От снимките, публикувани в социалната мрежа \"Фейсбук\", се вижда, че една от колите е смачкана до неузнаваемост. По неофициална информация в нея е имало и детска количка, но към този момент не става ясно какво е състоянието на пострадалите.", "date": "2018.01.14", "title": "ИЗВЪНРЕДНО В ПИК! Шокиращи СНИМКИ от кървавото меле край Сливница! В автомобила ковчег имало и детска количка"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D0%B2%D0%B0-%D0%BC%D0%B8%D0%BA%D1%80%D0%BE%D0%B1%D1%83%D1%81%D0%B0-%D1%81%D0%B5-%D0%BD%D0%B0%D0%BD%D0%B8%D0%B7%D0%B0%D1%85%D0%B0-%D0%BD%D0%B0-%D0%BF%D1%8A%D1%82%D1%8F-%D0%B2%D1%80%D0%B0%D1%86%D0%B0-%D0%BC%D0%BE%D0%BD%D1%82%D0%B0%D0%BD%D0%B0-news719478.html", "text": "Катастрофа между два микробуса, един от които пътнически, е станала на пътя Враца - Монтана преди разклона за Вършец, предава „Фокус“. На място има само екип на „Спешна помощ“. Движението около района на катастрофата се осъществява трудно, има образували се колони от автомобили.", "date": "2018.01.14", "title": "ОТ ПОСЛЕДНИТЕ МИНУТИ! Два микробуса се нанизаха на пътя Враца-Монтана"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%BC%D1%8A%D1%80%D1%82%D0%B2%D0%B8-%D0%B8-%D1%82%D1%80%D0%B8%D0%BC%D0%B0-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%BB%D0%B8%D1%86%D0%B0%D0%B9-%D0%BE%D1%82%D0%BA%D1%80%D0%B8-%D0%BE%D0%B3%D1%8A%D0%BD-%D0%BF%D0%BE-%D1%81%D0%B2%D0%BE%D0%B8-%D0%BA%D0%BE%D0%BB%D0%B5%D0%B3%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news719439.html", "text": "Двама полецейски служители загинаха, а други трима са тежко ранени, след като полицай откри огън по свои колеги в Афганистан, съобщава Ariana News, позовавайки се на информация на местните власти. Трагедията се е разиграла на територията на военна база в афганистанската провинция Гур. Нападателят е бил обезвреден и задържан. Подробности за инцидента не се съобщават.", "date": "2018.01.14", "title": "Двама мъртви и трима тежко ранени, след като полицай откри огън по свои колеги в Афганистан"}
{"url": "http://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%81%D1%80%D0%B0%D0%B2%D0%BD%D0%B8-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D1%81-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%BB%D0%B5%D0%BD%D0%B8%D0%BD-%D1%81%D1%8A%D1%81-%D1%81%D0%B2%D0%B5%D1%82%D0%B5%D1%86-news719465.html", "text": "Руският президент Владимир Путин сравни комунизма с християнството, а поставянето на Владимир Ленин в мавзолей - с почитта към мощите на светците в християнството. \"Може би сега ще кажа нещо, което на някого няма да е понрави, но все пак ще го кажа така, както го мисля\", започна Путин. \"Най-напред вярата нас винаги ни е съпровождала, тя е укрепвала, когато в нашата страна на нашия народ е било особено тежко. Имало е и сурови богоборчески години, когато са убивали свещеници, разрушавани са били храмове. Но едновременно бе създавана нова религия. Комунистическата идеология фактически е много сродна с християнството – свобода, братство, справедливост – всичко това е заложено в светото писание, там всичко има. А кодексът на строителя на комунизма? Това е сублимация, това е толкова примитивна извадка от Библията – нищо ново не са измислили\", посочи Путин в интервю за филма \"Валаам“, откъс от който бе показан в програмата \"Всяка неделя“ на ТВ канала Русия 1. Руският президент сравни отношението на комунистите към Ленин с почитта към светците в християнството. \"Вижте, Ленин го положиха в мавзолей. По какво се отличава той от мощите на светците за православните или просто за християните? Когато ми казват, че в християнството няма такава традиция, а как да няма – идете в Атон, вижте там има мощи на светци, а и у нас също има свети мощи“, изтъкна президентът на Русия. По същество новата тогавашна власт нищо не е измислила, тя просто е приспособила в своята идеология онова, което човечеството отдавна е изобретило, изтъкна руският държавен глава. Руският президент Владимир Путин сравни комунизма с християнството, а поставянето на Владимир Ленин в мавзолей - с почитта към мощите на светците в християнството. \"Може би сега ще кажа нещо, което на някого няма да е понрави, но все пак ще го кажа така, както го мисля\", започна Путин. \"Най-напред вярата нас винаги ни е съпровождала, тя е укрепвала, когато в нашата страна на нашия народ е било особено тежко. Имало е и сурови богоборчески години, когато са убивали свещеници, разрушавани са били храмове. Но едновременно бе създавана нова религия. Комунистическата идеология фактически е много сродна с християнството – свобода, братство, справедливост – всичко това е заложено в светото писание, там всичко има. А кодексът на строителя на комунизма? Това е сублимация, това е толкова примитивна извадка от Библията – нищо ново не са измислили\", посочи Путин в интервю за филма \"Валаам“, откъс от който бе показан в програмата \"Всяка неделя“ на ТВ канала Русия 1. Руският президент сравни отношението на комунистите към Ленин с почитта към светците в християнството. \"Вижте, Ленин го положиха в мавзолей. По какво се отличава той от мощите на светците за православните или просто за християните? Когато ми казват, че в християнството няма такава традиция, а как да няма – идете в Атон, вижте там има мощи на светци, а и у нас също има свети мощи“, изтъкна президентът на Русия. По същество новата тогавашна власт нищо не е измислила, тя просто е приспособила в своята идеология онова, което човечеството отдавна е изобретило, изтъкна руският държавен глава.", "date": "2018.01.14", "title": "Владимир Путин сравни комунизма с християнството, Ленин със светец"}
{"url": "http://pik.bg/%D0%BA%D1%83%D0%BA%D0%B5%D1%80%D0%B8-%D0%B7%D0%B0%D0%B4%D1%80%D1%8A%D1%81%D1%82%D0%B8%D1%85%D0%B0-%D0%B5-79-news719443.html", "text": "Слаб сняг вали в района на Симитли и северния край на \"Кресненското дефиле\", предаде \"Фокус“. Поява на група кукери предизвика задръстване на главен път Е-79 в района на тунел \"Железница\". Повечето от автомобилите спират, за да наблюдават кукерите, които са облечени в разнообразни костюми. Вчера в град Симитли се проведе фестивалът „Симитлия – Древната земя на кукерите“. Трафикът по главен път Е-79 е интензивен, колони от автомобили са се образували в посока Кулата. Повечето са с гръцка и румънска регистрация.", "date": "2018.01.14", "title": "Кукери задръстиха Е-79"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BE%D0%B1%D1%80%D0%B0%D1%85%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-news718317.html", "text": "Родната къща на Ани Цолова била непрекъснат обект на ромски набези. Имотът се намирал във врачанското село Михайлово, където журналистката живяла до седмата си година. Къщата била наследствена. Първо я притежавал дядо ѝ, после покойният ѝ баща, а накрая я наследила тя. Съселяните на тв звездата споделят, че тя рядко се прибирала в родния си край, но не била оставила имота съвсем на произвола на съдбата. Поддържала контакт с някои от комшиите, които я информирали, когато имало нередности. Въпреки статута си на публична личност Ани не можела да се пребори с една от местните ромски фамилии, които непрекъснато влизали в къщата и крадели каквото им видят очите. Същите преди години били заподозрени за брутално убийство на 40-годишна жена от селото. Серията от грабежи вбесили Цолова, която веднага потърсила съдействие от службите на реда. Макар че пускала жалби в районното полицейско управление, ефект от разговорите на крадците с униформените нямало. Журналистката искала да си сложи и СОТ, но се оказало, че никоя от фирмите във Враца не се занимава с обекти в затънтеното селце. През ума на телевизионерката неведнъж минавала идеята да продаде къщата, но за да не накърни паметта на баща си, се отказвала. Оказва се, че родената в дълбоката провинция тв звезда не произлиза от какъв да е род. Нейният баща Георги бил добре познат на всички врачани и бил едно от знаковите лица на прехода там. Покойният татко на водещата бил учител в Роман, но с идването на демокрацията се отказал от даскалския занаят и подхванал частен бизнес в града на малък и голям Искър. Станал един от основателите на Асоциацията на месопреработвателите у нас, а във Враца най-известна била фирмата му „Ескусиана 96“ ООД. През 1996 г. бизнесът му завладял врачанския пазар с производството си на колбаси. Замогвайки се, таткото на Цолова вдигнал рязко стандарта си на живот и си намерил скъпо хоби. Станал основен финансов източник за футболния отбор „Ботев“ – Враца и призовавал цялото население на северозападния град да пазарува от неговите мръвки, за да подпомага тима. С приходите от саламите той искал да върне отбора отново в елита, от който изпаднал през 1989 г. Възходът му обаче продължил едва 10 години, а през 2005-а фирмата му обявила несъстоятелност. Въпреки това той успял да подсигури Ани и брат ѝ Стоян повече от солидно, затова безработната водеща била преспокойна и продължава да живее като господарка, макар месечната ѝ заплата от 8 бона в Нова телевизия вече да е само спомен.", "date": "2018.01.14", "title": "САМО В ПИК И \"РЕТРО\"! Обраха къщата на Ани Цолова"}
{"url": "http://pik.bg/%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%81%D0%BA%D0%B8-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D0%B1%D0%BE%D1%80%D0%B8%D1%81%D0%BE%D0%B2-news719482.html", "text": "Шефът на международната федерация по ски и член на бюрото на Международния олимпийски комитет Джан Франко Каспер е изпратил писмо до премиера Борисов по повод на решението на правителството за развитието на ски зоната над Банско. Ето какво написа един от най-уважаваните хора в световния спорт: Ваше превъзходителство, г-н министър-председател Борисов, От името на Международната федерация по ски (ФИС) искаме да използваме тази възможност, за да поздравим вашето правителство за решението да се стартира проектът за втори лифт в ски зоната над Банско. Българската федерация по ски е много активен член на ФИС и е била домакин на стартове от световната купа, европейската купа и много други международни прояви още от 70-те години на миналия век. След развитието на ски зоната в Банско тя е била домакин на стартове от световната купа в скоростните дисциплини - спускане и супергигантски слалом от 2009 г. Така курортът влезе в елтината група организатори, които имат необходимите технически спецификации и условия за безопасност, за да могат да организират толкова елитни състезания. Зимните спортове не са само начин да се радваш на природата на открито, но позволяват на хората с различни физически възможности да се радват на почивката и спорта, като така допринасят за по-здровословен начин на живот. И в компанията на приятели и семейство. Новата годнола в Банско ще засили позицията на България на световната сцена на зимните спортове и ще позволи на повече хора да се свържат духовно с красотите на природен парк \"Пирин\". Това бе демонстрирано от Българската федерация по ски и курортите при организирането на 7-ия световен ден на снега, който е на 21 януари 2018 година. Алеко, Банско, Беклемето, Боровец, Копривки, София и Узана се записаха като официални домакини, което подчертава ангажимента на България активно да подкрепя децата и семействата да се радват на зимните спортове, снега и природата. ФИС отдавна има твърда политика за пълно опазване на природата. Първият ни манифест в тази посока бе приет още през 1994 година и се обновява всеки сезон. Опазването на природата е подкрепено и от неразривната връзка между нея и зимните спортове. Те предлагат идеална възможност за се поддържа непрекъснат допир до нея. Правителствата от цял свят признаха, че спортуването и почивката в планината са важен елемент от всяка екологична политика. Радваме се, че България става един от световните лидери с вашата подкрепа към зимните спортове. В перспектива новата гондола ще помогне на България да организира повече състезания, включително и първото си световно първенство. Българската федерация по ски подаде заявка за домакинство на първенството на планетата за младежи през 2021 година и съветът на ФИС я потвърди. ФИС остава надежден партньор на Българската федерация по ски и я смята за свой важен член. А България за страна с изключителна любов към зимните спортове. С уважение, Джан Франко Каспер, президент на ФИС Сара Луис, генерален секретар на ФИС Оберхофен, 8 януари 2018 година", "date": "2018.01.14", "title": "ПОДКРЕПА! Шефът на световните ски с писмо до Борисов"}
{"url": "http://pik.bg/%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%D0%BF%D0%BE%D0%BF%D0%B8%D0%BB%D1%8F-%D0%B5%D1%81-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BC%D1%83-%D0%BA%D1%8A%D0%BC-%D1%80%D1%83%D1%81%D0%B8%D1%8F-news719425.html", "text": "Унгарският министър-председател Виктор Орбан подлага на критика политиката на Европейския съюз по отношение на Русия в интервю за излезлия днес вестник „Велт ам Зонтаг“. ЕС не разбира, че по отношение на Русия трябва да се демонстрира едновременно и сила, и готовност за сътрудничество. Европейската политика към Русия е лоша, защото е прекалено едностранчива. Унгария е с относително влияние, думата имат големите страни в ЕС, които непременно искат санкции срещу Русия. Ние се отказахме от нашето вето [в контекста на ограничителните мерки], за да се запази сплотеността на Евросъюза, изтъква Орбан. Трябва да се признае, казва още той, че Путин отново направи страната си силна. Русия отново е един от актьорите в световната политика. За Запада на първо място е свободата. В Русия най-напред става дума да се държи сплотена огромната държава, а всичко останало идва след това. ЕС не разбира Русия, смята унгарският премиер.", "date": "2018.01.14", "title": "Виктор Орбан попиля ЕС за политиката му към Русия"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8%D1%80%D0%B5%D1%82%D1%80%D0%BE-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BD%D0%B8%D0%BA%D0%B8-%D0%B4%D0%BE%D0%B9%D0%BD%D0%BE%D0%B2-%E2%80%93-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D0%B3%D0%BE%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8-news715807.html", "text": "Половинката на Ники Дойнов се оказа една от топманекенките от близкото минало, чиито снимки са висели на календари в кабинките на тираджиите в цялата страна. Анонимната дама, която новинарят продължава да пази далеч от светлините на прожекторите, се казва Петя Иванова и е била действащ модел в златните времена на Цеци Красимирова, Ивайла Бакалова и сестрите Боряна и Анна Шехтови. Макар да се е постарала да скъса със скандалната си манекенска биография, все още се намират нейни разкрепостени снимки, въпреки че днес е в амплоато на сериозна майка и жена. След като приключила с фотосесиите, Петя се ориентирала към друга ексцентрична професия, а именно тази на стюардеса. В продължение на няколко години жената до Ники Дойнов летяла на борда на Кувейтските авиолинии. В арабската държава красавицата се докоснала до невиждан лукс и често била ухажвана от мастити бизнесмени и арабски шейхове. Насищайки се на живота в облаците, бившата моделка се прибрала в България, а звездата ѝ отново изгряла на небосклона на купоните. Петя била веселячка по душа и във всички клубове в столицата я посрещали с фанфари. Разгулният ѝ начин на живот приключил, след като се запознала с Ники и отношенията им започнали да стават сериозни. Новинарят упорито криеше жената до себе си и не призна, че двамата очакват син, който се роди в началото на 2017 г. Тогава в публичното пространство излезе информацията, че дамата на сърцето на журналиста се казва Адриана, което е поредната заблуда по отношение на личния му живот. Въпреки че зад гърба си оставила кариера на модел, Петя била солидно образована и именно с това направила впечатление на иначе претенциозния към жените Ники. Половинката му е завършила политически науки и бизнес администрация в Нов български университет. В момента се водела на работа в една от най-големите кантори за недвижими имоти в столицата, но заради раждането излязла в майчинство, което щяло да продължи и през 2018 г. И в ролята на домакиня Петя се чувствала комфортно, а за всеотдайността Дойнов я възнаграждавал с непрекъснати почивки. Само през изминалата година тримата със сина им Марко отмаряли в Австрия, Чехия, Гърция, Македония и в редица курорти у нас.", "date": "2018.01.14", "title": "САМО В ПИК И\"РЕТРО\"! Жената на Ники Дойнов – скандална манекенка (ГОРЕЩИ СНИМКИ)"}
{"url": "http://pik.bg/%D1%81%D1%83%D1%80%D0%B2%D0%B0%D0%BA%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D1%81-%D0%BD%D0%BE%D0%B2%D0%B8-%D0%B7%D0%B0%D0%BF%D0%BE%D1%80%D0%B8-news719280.html", "text": "Удръжката от запори върху пенсиите се променя заради повишаването на минималната работна заплата за страната, която вече е 510 лева, съобщиха от НОИ. Възрастните ще усетят това, когато вземат парите си за старост през януари. Пенсиите, които не надвишават минималната работна заплата, не могат да бъдат блокирани. При размер между минималната работна заплата и двукратния ѝ размер обаче се удържа една трета част, ако лицето е без деца, и една четвърт част, ако е с деца, които издържа.", "date": "2018.01.14", "title": "Сурвакат пенсионерите с нови запори"}
{"url": "http://pik.bg/65-%D0%BC%D0%BB%D0%BD-%D0%BB%D0%B2-%D0%BE%D1%82-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BC%D0%BE%D0%BD%D1%82%D0%B0%D0%BD%D0%B0-%D0%B7%D0%B0-2018-%D0%B3%D0%BE%D0%B4%D0%B8%D0%BD%D0%B0-%D1%89%D0%B5-%D0%B1%D1%8A%D0%B4%D0%B0%D1%82-%D0%B7%D0%B0%D0%B4%D0%B5%D0%BB%D0%B5%D0%BD%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B8-news719445.html", "text": "Около 6,5 млн. лв. от новия бюджет на община Монтана ще бъдат заделени за основни ремонти на улици, тротоари, обществени сгради, църкви, паркинги, детски площадки, укрепителни съоръжения и паркове. Това стана ясно при общественото обсъждане на проекта за финансовата рамка на общината за тази година, съобщава Конкурент. За първи път Монтана ще харчи над 40 милиона лв., показват изчисленията. Бюджетът все още е в етап обсъждане. Предстои да премине през комисиите на Общинския съвет, а окончателното му приемане да стане на 29 януари. Заложените средства са с почти 4 милиона лева повече от бюджет 2017. Кметът Златко Живков представи детайлите на годишната сметка, но изрично подчерта, че цифрите са неокончателни. 21 110 000 лв. е общата държавна субсидия за делегирани дейности, заложената сума за местните приходи е 18 249 000 лв. Отново се заделят 20 000 лв. за фонд „Ин витро” и 25 000 лв. за безплатно пътуване на пенсионерите над 70-годишна възраст, както и пари за стипендии на талантливите деца. И през 2018 продължава работата по новия православен храм „Свети Дух”. Той се строи вече повече от 10 години, като основно финансирането е от общинската хазна. С 460 000 лв. тази година ще се изработи иконостас, иконописи и ще се озелени пространството пред черквата. 20 предложения на различни обществени групи, са отправени до кмета и до общински съветници. Те се обсъждат и част от тях ще бъдат финансирани. На 21 януари ще стане ясна инвестицията, която Монтана очаква по проекти, финансирани с евросредства.", "date": "2018.01.14", "title": "6,5 млн. лв от бюджета на община Монтана за 2018 година ще бъдат заделени за ремонти"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%88%D0%B8%D0%BD%D0%B4%D0%B7%D0%BE-%D0%B0%D0%B1%D0%B5-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BE%D0%B1%D0%BD%D0%BE%D0%B2%D0%B5-news719460.html", "text": "Министър-председателят на България Бойко Борисов и японският му колега Шиндзо Абе дадоха кратки изявления сред срещата на четири очи между двамата. Шиндзо Абе \"Надявам се, че това посещение ще доведе до нови възможности за сътрудничество между двете страни\", заключи министър-председателят на Япония. \"\"Надявам се в тези 2 дни да свършим доста работа. Категорични сме, че всички проблеми трябва да се решават мирно на масата на преговори. Цялата си воля и усърдие ще положим максимално бързо да се ускори процесът по време на нашето председателство за приключат на преговорите между ЕС и Япония, защото това е важно и за бизнеса\", обяви от своя страна премиерът Бойко Борисов. \"Категорично осъждаме поведението на Северна Корея с изстрелването на балистични ракети и ядрената им програма\", добави той. \"Преди една година темата Западна Балкани надали сте я чували някъде. Сега тя е приоритет на Европейския съюз, благодарение на нашето председателство\", категоричен е Борисов. \"Освен председателството на Европейския съюз ще имаме и председателство на 16+1 с китайския премиер\", разкри министър-председателят. \"Разгледахме теми в електрониката, туризма, културата, селското стопанство. Тези теми ще продължат да се дискутират и от работните групи\", каза още Бойко Борисов. Той благодари на Япония за безвъзмездната помощ, която държавата е предоставяла на български читалища през 90-те години. . „Днес с японският премиер имаме традиционни и изключително близки с двата народа отношения, с изключително мощните корпорации, чиито лидери днес са тук в София, с българската експертиза по темата, съм убеден, че с премиера на Япония ще положим схеми за подпомогне на големи инфраструктурни проекти не само в България, но и на територията на Балканите. Благодаря за безвъзмездната помощ, която Япония е предоставяла. Още веднъж добре дошли“, заключи премиерът на България. По-рано почетен гвардейски шпалир посрещна японския премиер в София. Мерките за сигурност около сградите на правителството и президентството са засилени. \"С настоящото посещение ние искаме да засилим сътрудничеството със Западните Балкани. Япония застава твърдо зад идеята за обединена Европа. Надявам се да засилим и икономическото сътрудничество между двете страни\", коментира премиерът на Япония Шиндзо Абе. \"През 2020 година Япония ще посрещне Олимпийските и Параолимпийските игри и специално за господин Борисов за първи път ще имаме нов олимпийски спорт - карате\", коментира Шиндзо Абе.", "date": "2018.01.14", "title": "ИЗВЪНРЕДНО В ПИК! Бойко Борисов и Шиндзо Абе с първи думи след срещата на четири очи (ОБНОВЕНА/СНИМКИ)"}
{"url": "http://pik.bg/%D0%BD%D0%BE%D0%B2-%D0%BA%D1%8A%D1%81%D0%BC%D0%B5%D1%82-%D0%B0%D1%81%D1%82%D1%80%D0%BE%D0%BB%D0%BE%D0%B3%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D1%81-%D0%B3%D0%BE%D1%80%D0%B5%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-2018-%D0%B0-news719281.html", "text": "2018-а ще мине без съдбоносни сътресения, не ни очаква апокалипсис, не ни очаква война, нито пък революция - това твърди астрологът Павел Глоба, за когото се смята, че се допитва самият Владимир Путин. Глоба е от малкото астролози, предсказали, че Тръмп ще седне в Белия дом, когато повечето му колеги вещаеха успех на Хилари Клинтън. 2018-а е годината на Жълтото земно куче по китайксия хороскоп и настъпва на 16 февруари. Това е време за открития, за разрушаване на стереотипите и премахване на клишетата. Но годината в никакъв случай не е революционна. Жълтото куче носи спокойствие и уравновесеност, а стихията на Земята ги засилва, пише \"Астро Телеграф\". Според Глоба 2018-а има добри енергии за разрешаването на забатачени ситуации, за добри финансови сделки. Ако през 2017-а успехът бе променлив, то сега ни чака доста по-голяма стабилност и тя ще зависи от упоритата работа и усърдието. По-лесно ще се решават стари спорове, но и разделите тази година ще са окончателни и без възможност за възобновяване на отношенията. Кучето е символ на верността и предаността, затова промените и неверността през 2018-а могат да доведат и до пълен крах на надежтите и всички планове за бъдещето. Във финансово отношение 2018-а се очертава като доста по-стабилна. Но това означава стабилна и в бедността, както и за богатството. Глоба ни съветва да проявяваме по-голяма загриженост за собствените си дела и да не се вглеждаме в паничката на ближния, а в собствената. Ако ситуацията не е критична, не е наложително да сменяме местоработата си. Но това зависи от индивидуалния хороскоп на всеки. Бързото издигане в йерархията ще е възможно, ако предложим нестандартно решение на проблемите и успешно изпълним сложна работа. Докато Огненият петел поставаше под въпрос всеки успех през 2017-а, то Жълтото куче помага на тези, които зачитат традициите и работят упорито. Добра година да се действа с ум дори в най-стресовите ситуации. Трябва да се съсредоточим как да намерим твърда почва под краката си през годината. Жълтото куче помага на търсещите разбирателство, на избягващите скандали и конфликти, на милосърдните, на тези, които дават, без да очакват в замяна. Годината не е добра за бездушните чиновници.", "date": "2018.01.14", "title": "НОВ КЪСМЕТ! Астрологът на Путин с гореща прогноза за 2018-а"}
{"url": "http://pik.bg/%D1%82%D1%83%D1%80%D1%81%D0%BA%D0%B8%D1%82%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8-%D1%81%D0%B0-%D0%BD%D0%B0%D0%BD%D0%B5%D1%81%D0%BB%D0%B8-%D1%83%D0%B4%D0%B0%D1%80%D0%B8-%D0%BF%D0%BE-%D0%BA%D1%8E%D1%80%D0%B4%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F-news719448.html", "text": "Турските сили за сигурност са нанесли удари по цели на „Кюрдските сили за народна самоотбрана“(PYD) в северния сирийски район Африн, провинция Алепо, за да предотвратят формирането на „терористичен коридор“ по границите на Турция, съобщава Anadolu Agency, циитрана от Фокус. Според наличната информация турски артилерийски части са ударили кюрдските сили от позиции, разположени в южната турска провинция Хатай. Бойните действия, които в момента се водят в Африн, следват успешната турска операция „Щитът на Ефрат“, която приключи миналия март. Турското правителство смята PYD за сирийско разклонение на обявената за терористична организация в страната Кюрдска работническа партия.", "date": "2018.01.14", "title": "Турските въоръжени сили са нанесли удари по кюрдските сили в Северна Сирия"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-walltopia-%D0%B8%D0%B2%D0%B0%D0%B9%D0%BB%D0%BE-%D0%BF%D0%B5%D0%BD%D1%87%D0%B5%D0%B2-%D0%B7%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%84%D0%B8%D0%B7%D0%B8%D0%BA%D0%B0%D1%82%D0%B0-%D0%BF%D1%81%D0%B8%D1%85%D0%BE%D0%B0%D0%BD%D0%B0%D0%BB-news719391.html", "text": "Той е бил таксиметров шофьор, студент по физика, катерач, а днес е милионер в неприлично големи размери за българския стандарт. Създава бизнеса си от любовта да се катери. Заедно със четирима приятели създава Walltopia. Беше номиниран за мъж на годината. Бизнесменът Ивайло Пенчев бе гост в сутрешния блок на Нова телевизия. „Не съм смятал на колко възлиза богатството ми – признава бизнесменът. - 200 милиона може би”. На въпрос дали му е помагало това, че е българин, Пенчев, чиято компания държи по-голямата част от пазара в нишата, включително и в САЩ и Германия, отговаря отрицателно. „България като бранд не е добро”, категоричен е той. Бизнесмен твърди, че две неща са му повлияли най-много в живота и едното от тях е физиката. „По-добра наука от физиката няма на белия свят - коментира Ивайло Пенчев. - Ако искаш да разбереш света такъв какъвто е, трябва да се занимаваш с физика”. Другото важно нещо, което му е помогнало е, че е ходил на психоанализа. Тя му е помогнала да опознае мотивите си и да научи защо прави това, което прави. В момента бизнесменът има „3 деца и две трети”, както сам казва. „Последното, което в момента се мъти е от трета жена.” Според него, да имаш много деца от различни жени е „естествен еволюционен мерак на мъжете”, защото те са „потомци на полигамни тъпанари”. Какво е нужно, за да развие човек успешен бизнес? Според Ивайло Пенчев нещата се свеждат до това, да правиш по-добри продукти и да предлагаш по-качествени услуги от конкуренцията. За целта обаче, трябва да познаваш желанията и интересите на хората. На въпрос дали е рисковано да имаш милиони в България, той отговори „явно”, но добави, че сам не е усещал такова нещо. „Хората, които обикновено се убиват заради бизнес, не са богати, а по-скоро бедни,” смята бизнесменът. - Убиват се за по 50 000 лева. За да убиеш трябва да се почувстваш застрашен, а какво ще ме застраши мен или някой друг, ако загубиш 100 или 200 хиляди лева?”", "date": "2018.01.14", "title": "Ексклузивно! Създателят на Walltopia Ивайло Пенчев за бизнеса в България, физиката, психоанализата и за това да имаш „3 деца и две трети“"}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D1%88%D0%B8%D0%BD%D0%B4%D0%B7%D0%BE-%D0%B0%D0%B1%D0%B5-%D0%BF%D0%BE%D0%B8%D1%81%D0%BA%D0%B0-%D1%81%D1%80%D0%B5%D1%89%D0%B0-%D1%81-%D0%B4%D0%B5%D1%82%D1%81%D0%BA%D0%B8%D1%8F-%D1%85%D0%BE%D1%80-%D0%BD%D0%B0-%D0%B1%D0%BD%D1%80-news719422.html", "text": "Съпругата на премиера на Япония Шиндзо Абе Акие е поискала среща с детския хор на Българското национално радио, съобщи Нова телевизия. Според информацията тя трябва да се проведе докато премиерът Абе е на среща в Министерския съвет. Както е известно Абе е на посещение в България за да се запознае с приоритетите на председателството ни и да се обсъди как да работим заедно за партньорството между Европейския съюз и Япония. По-късно днес Шиндзо Абе ще се срещне с премиера Бойко Борисов, като сред темите, които се очаква да бъдат обсъдени са търговско-икономическото партньорство между страните ни, увеличаването на българския износ към Япония и възможностите за привличането на японски инвестиции. Абе пристига у нас с бизнес делегация от над 30 японски компании.", "date": "2018.01.14", "title": "Признание! Съпругата на Шиндзо Абе поиска среща с детския хор на БНР"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BA%D0%B0%D0%BC%D0%B8%D0%BE%D0%BD-%D1%81-%D1%82%D0%BE%D0%B2%D0%B0%D1%80-%D1%81%D0%B5-%D0%B5-%D0%BE%D0%B1%D1%8A%D1%80%D0%BD%D0%B0%D0%BB-%D0%BD%D0%B0-%D0%BF%D1%8A%D1%82%D1%8F-%D0%BF%D0%BB%D0%B5%D0%B2%D0%B5%D0%BD-%E2%80%93-%D0%BB%D1%83%D0%BA%D0%BE%D0%B2%D0%B8%D1%82-news719433.html", "text": "Камион с товар се е обърнало на пътя Плевен – Луковит, съобщиха от пресцентъра на МВР, цитирани от Фокус. От полицията уточняват, че няма пострадали при инцидента. Вследствие на пътно-транспортното произшествие е разпилян товар на пътното платно. Причината за инцидента са хлъзгави участъци на пътя. Инцидентът е регистриран ОКОЛО 11:00 часа.", "date": "2018.01.14", "title": "Инцидент! Камион с товар се е обърнал на пътя Плевен – Луковит"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-26-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D1%81%D1%80%D1%83%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B0%D0%B2%D0%B0%D0%BD-%D0%B2-%D0%BD%D0%BE%D1%89%D0%B5%D0%BD-%D0%BA%D0%BB%D1%83%D0%B1-%D0%B2-%D0%BC%D0%B0%D0%B4%D1%80%D0%B8%D0%B4-news719428.html", "text": "26 човека са получили различни наранявания при срутване на таван на нощен клуб в Мадрид, съобщава Известия, като се позовава на информация на службата за извънредни ситуации в испанската столица. Според информацията, инцидентът е станал в района Карабанчел. „Сътрудници на спешната помощ са оказали помощ на 26 човека. 11 от тях са били приети в болници с натъртвания и леки травми. При инцидента 16 кв.м таван в нощен клуб се е срутил“, се посочва в съобщението на службите в „Туитър“. На мястото на произшествието продължават да работят спасители и полиция. Изясняват се причините са случилото се.", "date": "2018.01.14", "title": "Инцидент! 26 пострадали при срутването на таван в нощен клуб в Мадрид"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B2-%D0%BE%D0%BF%D0%B8%D1%82%D0%B8%D1%82%D0%B5-%D1%81%D0%B8-%D0%B4%D0%B0-%D0%BF%D0%BE%D0%B4%D0%BA%D0%BE%D0%BF%D0%B0%D0%B5-%D1%8F%D0%B4%D1%80%D0%B5%D0%BD%D0%BE%D1%82%D0%BE-news719389.html", "text": "Президентът на Иран Хасан Роухани заяви, че САЩ не са успели да подкопаят ядреното споразумение между Техеран и великите сили и приветства договора като „дълготрайна победа“ за Иран, съобщи Ройтерс, цитиран от Фокус. По-рано президентът на САЩ Доналд Тръмп отправи ултиматум към европейските страни, подписали договора, да поправят „ужасните недостатъци“ на споразумението с Иран, или в противен случай Вашингтон ще излезе от него. „Американското правителство се провали в опитите си да подкопае ядреното споразумение. Тръмп, въпреки постоянните си усилия, се провали. Споразумението е дълготрайна победа за Иран“, заяви Роухани пред местна телевизия.", "date": "2018.01.14", "title": "Президентът на Иран скочи на САЩ: Доналд Тръмп се провали в опитите си да подкопае ядреното ни споразумение"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%BE%D1%84%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D0%B8%D0%B4%D0%B2%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-news719395.html", "text": "Въвеждат се промени в организацията на движението в столицата във връзка с официалното посещение на президента на Черна гора на 15 януари,  съобщиха от пресцентъра на Столична община. От 08:00 часа до приключване на мероприятието на 15 януари 2018 г. се забранява престоят и паркирането на пътни превозни средства, както следва: - на ул. „Оборище” между ул. „Г. С. Раковски” и пл. „Св. Александър Невски”; - на северозападната дъга на пл. „Св. Александър Невски” между ул. „Оборище” и ул. „11-ти август”. От 09:00 часа до приключване на мероприятието на 15 януари 2018 г. се забранява влизането на пътни превозни средства по ул. „Оборище” между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява постове за контрол и регулиране на движението за времето.", "date": "2018.01.14", "title": "ВАЖНО! София отново блокирана, идва президентът на Черна гора"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B2-%D1%86%D1%81%D0%BA%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%BF%D1%80%D0%B0%D0%B2%D0%B8-%D0%BA%D0%B0%D1%80%D0%B0%D0%BD%D0%B3%D0%B0-%D0%B4%D0%BE%D0%BA%D0%B0%D1%82%D0%BE-%D0%B3%D0%BE-%D1%87%D0%B0%D0%BA%D0%B0%D1%82-%D0%B4%D0%B0-%D1%82%D1%80%D0%B5%D0%BD%D0%B8%D1%80%D0%B0-%D1%81-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81%D0%BD-news719459.html", "text": "Нападателят на ЦСКА-София Фернандо Каранга, по всичко изглежда, си прекарва повече от добре в родината си Бразилия. Докато \"червените\" чакат голмайстора да се присъедини към отбора, той се е отдал на нощни забавления със съпругата си Карла. В социалната мрежа Инстаграм се появиха снимки на двамата, на които се вижда, че купонясват до ранни зори в нощни заведения. Кадрите са публикувани в петък срещу събота. Както е известно, около бъдещето на Каранга има сериозни неясноти. Той вече изпусна седмица от подготовката на ЦСКА-София. Причината е, че отказва да се прибере в България, тъй като иска да бъде продаден. Припомняме, че наставникът на \"червените\" Стамен Белчев изтъкна като причина за липсата на Каранга \"имотни неуредици\" на бразилеца. Очевидно обаче това не отговаря на истината.", "date": "2018.01.14", "title": "Скандали в ЦСКА! Ето какво всъщност прави Каранга, докато го чакат да тренира с \"червените\" (СНИМКА)"}
{"url": "http://pik.bg/%D1%83%D0%B4%D0%B0%D1%80-%D1%80%D0%B0%D0%B7%D0%B1%D0%B8%D1%85%D0%B0-%D0%BC%D0%B0%D1%89%D0%B0%D0%B1%D0%BD%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%BD%D0%B8-%D1%86%D0%B8%D0%B3%D0%B0%D1%80%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news719399.html", "text": "Схема за продажба на нелегални цигари беше разбита в две врачански села, съобщиха от полицията. Вчера при проверка на полицаи в хранителен магазин в Борован са открити 24 кутии с цигари без акцизен бандерол. Магазинът е собственост на жител на Борован с инициали Ц.С. Служители на митницата в Лом са съставили акт за установяване на административно нарушение. Врачанин, собственик на друг подобен магазин в Соколаре, е хванат с 10 кутии цигари без бандерол. Схемата за контрабанда е установена и тук. Митничарите са иззели нелегалната стока и са глобили врачанина С.Д. по същия належащ ред.", "date": "2018.01.14", "title": "УДАР! Разбиха мащабна схема за контрабандни цигари във Врачанско"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0-%D1%86%D1%8F%D0%BB%D0%B0-%D1%84%D0%B0%D0%BC%D0%B8%D0%BB%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news719435.html", "text": "Органите на реда натръшкаха цяла фамилия в Столипиново, съобщи трафикнюз. Пред къщата има патрулки, хората в нея са задържани, домът се претърсва. Горещото място е на улица „Сокол“ номер 39. По непотвърдена информация става дума за разпространение на наркотични вещества.", "date": "2018.01.14", "title": "ИЗВЪНРЕДНО! Полицията арестува цяла фамилия в Столипиново (СНИМКИ)"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D1%89%D0%B5%D1%82%D0%B8-%D0%B7%D0%B0-%D0%BD%D0%B0%D0%B4-21-000-%D0%BB%D0%B2-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D1%80%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%BE-%D1%81%D0%B5%D0%BB%D0%BE-news719403.html", "text": "7 000 бали люцерна за над 21 000 лв. са изгорели при пожар в село Трапище, съобщиха от ОДМВР – Разград, цитирани от Фокус. Пожарът пламнал в бившия стопански двор на лознишкото село Трапище. Сигналът е подаден на 12 януари около 23:30 часа. Огънят погълнал около 7 000 бали люцерна, собственост на 40-годишен мъж от селото. Нанесените щети възлизат на 21 000 лв. Причините за пожара са в процес на изясняване. Образувано е досъдебно производство.", "date": "2018.01.14", "title": "Огнен ад! Щети за над 21 000 лв. при пожар в разградско село"}
{"url": "http://pik.bg/%D0%BF%D0%B0%D0%BD%D0%B8%D0%BA%D0%B0-83-%D0%B4%D1%8A%D1%80%D0%B6%D0%B0%D0%B2%D0%B8-%D0%B2-%D1%83%D0%B6%D0%B0%D1%81-%D0%BE%D1%82-%D1%81%D0%B0%D0%BB%D0%BC%D0%BE%D0%BD%D0%B5%D0%BB%D0%B0-%D0%B2-%D0%B1%D0%B5%D0%B1%D0%B5%D1%88%D0%BA%D0%B8%D1%82%D0%B5-%D1%85%D1%80%D0%B0%D0%BD%D0%B8-news719406.html", "text": "съобщава БНР. е замесена в ситуацията. Пред френски медии . В Гърция също се разследва един възможен случай. Не е уточнено кои са засегнатите държави. Още през . Срещу фирмата са заведени и съдебни дела от родители, чийто деца се почувствали зле след като яли от млякото. \"Лакталис\" е един от най-големите производители на млечни продукти в света. При а. Обичайно заболяването протича с тежка диария, стомашни спазми, повръщане и дехидратация. Бебешки храни се изтеглят от 83 държави заради опасност от салмонела, Над 12 милиона кутии адаптирано мляко за бебета се изтеглят от търговската мрежа. Френската компания \"Лакталис\" изпълнителният директор на фирмата потвърди, че има сериозен риск от заразяване. 35 са случаите на заболели във Франция и един в Испания декември е започнало изтеглянето на продуктите, когато във френския завод са открити бактерии на салмонела малки дееца салмонелата може да бъде животозастрашаващ", "date": "2018.01.14", "title": "ПАНИКА! 83 държави в ужас от салмонела в бебешките храни"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BA%D0%BB%D0%BE%D1%88%D0%B0%D1%80-%D0%B5-%D0%BE%D1%82%D0%BA%D1%80%D0%B8%D1%82%D0%B8%D1%8F%D1%82-%D0%BC%D1%8A%D1%80%D1%82%D0%B2%D0%B5%D1%86-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news719438.html", "text": "Отктритият в центъра на Пловдив труп на клошар най-вероятно е на клошар, според една от основните версии на полицията. Ресторант \"Греми\" в близост до който бе открито тялото, преустанови дейността си преди няколко години и постепенно се превърна в средище на бездомници и клошари. Мястото е продадено на варненска фирма, но засега няма данни за инвестиционните и намерения,пише трафикнюз. Както писа ПИК, мъж на възраст около 60 години бе открит мъртъв при паркинг на ресторант на бул. „Цар Борис III Обединител“ в Пловдив. Сигналът е бил подаден след 9.15 ч. за човек в безпомощно състояние. Лекарски екип констатирал смъртта му.", "date": "2018.01.14", "title": "ОТ ПОСЛЕДНИТЕ МИНУТИ! Клошар е откритият мъртвец в центъра на Пловдив"}
{"url": "http://pik.bg/%D0%B2%D0%B8%D0%BA%D1%82%D0%BE%D1%80%D0%B8%D1%8F-%D1%82%D0%BE%D0%BC%D0%BE%D0%B2%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D1%81%D1%85%D0%B5%D0%BC%D0%B0-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news719407.html", "text": "Най-добрата българска тенисистка в момента Виктория Томова ще играе в основната схема на Откритото първенство на Австралия по тенис, съобщава сайтът на състезанието. Българката отпадна в третия кръг на квалификациите, след като бе победена от Анна Блинкова от Русия с 6:3, 1:6, 6:1. Хърватката Ана Конюх обаче отказа в последния момент участие в основната среха на състезанието, което даде възможност на Томова да продължи като \"щастлива губеща\" след най-добрите в първия за годината турнир от Големия шлем.", "date": "2018.01.14", "title": "Виктория Томова влезе в основната схема на Откритото първенство на Австралия"}
{"url": "http://pik.bg/%D0%BF%D1%80%D0%BE%D0%B1%D0%B8%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8-%D0%B1%D1%80%D0%B0%D0%B9%D0%BB%D0%BE%D0%B2-%D0%B5%D0%BA%D1%80%D0%B0%D0%BD-%D0%B7%D0%B0-%D1%82%D0%B0%D0%B1%D0%BB%D0%B5%D1%82%D0%B8-%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B8-news719410.html", "text": "Брайловият екран в помощ на хора със зрителни увреждания вече е патентован. Негов автор е проф. Димитър Карастоянов от Института по информационни и комуникационни технологии при Българската академия на науките и неговия екип. Изобретението ще помага на незрящи чрез създаването на текстови и компютърен интерфейс. Решението за патента е издадено на 31.01.2017 година. , разказа проф. Карастоянов. Брайловият екран може да бъде внедрен в таблети и смарт телефони. Една от телекомуникационните компании у нас вече е проявила интерес към патента. Ако една сериозна фирма с възможности за подобрения с по-голям ресурс да минимизира размера на брайловия екран, то тогава потребителят с увредено зрение би могъл да докосва екрана на смартфона и по този начин да „вижда\" контури. За активната си дейност проф. Димитър Карастоянов е включен в „Златната книга на откривателите и изобретателите в България\" към Патентното ведомство и е удостоен с награда през миналата година.", "date": "2018.01.14", "title": "ПРОБИВ! Българин разработи брайлов екран за таблети и телефони"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8%D0%B2%D0%B0%D0%BD-%D0%B3%D0%B0%D1%80%D0%B5%D0%BB%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%8E%D0%BA%D1%81%D0%B5%D0%BB-%D0%BA%D0%B0%D0%B4%D1%80%D0%B8%D0%B5%D0%B2-%D0%B8-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0-news719413.html", "text": "Има една негласна договореност между медиите, особено електронните, да не се критикуват помежду си. Добре. Но кой да поправи грешащите? Кой да ориентира зрителите? Не е достатъчно да се пишат само безобидни бележки относно забавните предавания. Тъй като не представлявам някаква медия, приемам предизвикателството да изказвам мнението си веднъж седмично за телевизионната продукция. Безкомпромисно! Нека никой не се сърди. Правя го за добро. Председател съм и на сдружение, което раздава годишни награди за телевизионна журналистика. Така се случи в живота ми, че съм лично привързан и отговорен за професионалното развитие на Юксел Кадриев. Преди години положих много усилия да убедя гръцките собственици на Нова телевизия да го вземат за водещ на новините. По-късно го окуражих да премине в Би Ти Ви. Той има блестящи качества -плътен глас, мъжествена външност, професионална култура. Какво като допуска лапсуси, това доказва, че всичко се случва на живо. Само не му достигат изявите като репортер. При Виктория Петрова такъв недостиг нямаше. Тя стана водещ след скандален репортаж (“седянката“). Красива, смела, известна. Бързо коригираха някои недостатъци в стайлинга ѝ. С Юксел направиха чудесна двойка, като взаимно се допълваха, както е при успешните двойки водещи. В последно време обаче с тях нещо се случва. Те започнаха да се изживяват като артисти, които непременно трябва да изразяват с мимики и изражения своето отношение към новините, които съобщават. Нищо лошо, но преиграват. То не са едни фалшиви усмивки, то не са едни трагични физиономии, бързо сменящи се, според характера на новините, които четат. Добре че поне успяват да ги сменят. Виктория обаче изпада в глупава крайност, когато се изправя и започне да анализира някой проблем. Тогава тя се възбужда до крайна степен, гласът ѝ става игрив, като че ли разказва приказка на недоразвити деца. В такива моменти се разминава напълно със съдържанието на темата. Не върви такъв игрив тон, когато говориш за трагични събития. Естествено, че изразът на водещия трябва да е съобразен със съдържанието на новините. Но това трябва да става с леко загатване, иначе прилича на лошо актьорско изпълнение. Световен образец беше Уолтър Кронкайт. Добре го правеха и Венелин Петков и Гена Трайкова. Юксел и Виктория би трябвало да усетят, че вече не са най-добрите за сметка на другата двойка водещи - Лиляна Боянова и Иван Георгиев. Красивата Лиляна стои много по-стабилно, излъчва аристократизъм, не се натрапва на зрителите. Печели доверие. Иван направи блестящи репортажи и документални филми за събитията в Македония и Кюрдистан, след което сяда скромно и води новините. Няма пози, няма фукарлъци. Хората вярват на тези водещи, които са били на мястото на събитията. Най-великите американски водещи са започнали като репортери. И продължават да бъдат.", "date": "2018.01.14", "title": "САМО В ПИК И \"РЕТРО\"! Иван Гарелов с ексклузивен коментар за Юксел Кадриев и Виктория Петрова: Актьори или журналисти?!"}
{"url": "http://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D0%BD%D1%8F%D0%BC%D0%B0%D0%BC-%D0%BF%D0%B0%D1%80%D0%BD%D0%BE-%D0%B0-%D0%BC%D0%B8-%D0%B8%D1%81%D0%BA%D0%B0%D1%82-30-%D0%BB%D0%B2-news719446.html", "text": "Живея на квартира в София. Рядко се прибирам. Колкото да хапна и да спя. Затова въобще не пускам радиаторите на парното. Ако ми е чак толкова студено или имам гости, включвам духалки. Затова пощурявам от гаврите на „Топлофикация“. Всеки сезон тия гадове ми начисляват някакви измислени сметки от по 20, 30 и 50 лева даже, че им ползвам услугата. Е, не им я ползвам. Ама минавали им тръбите през апартаментчето. Да, бе. Това да не е магистралният им тръбопровод, та да вдига такива градуси за такива пари. Абсурд, хайде холан – знаем ги тия номера. През лятото ще се направят на коректни и ще ми върнат 150-200 лева през изравнителните сметки. Направо джентълменско, нали? Ама че дотогава са се хранили с моите и на хиляди като мен нещастници парички – тури му пепел. Гърч да има, нищо че и омбудсманката Манолова пищи, нищо че има и европейски директиви, че не се плаща за непоискани услуги. Това е. Тук е България. Дано само не заразим и Европа с мурафетите си, като я председателстваме.", "date": "2018.01.14", "title": "Наглост! Нямам парно, а ми искат 30 лв."}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BD%D0%B0%D1%82%D0%BE-%D0%B9%D0%B5%D0%BD%D1%81-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news719409.html", "text": "Генералният секретар на НАТО Йенс Столтенберг ще посети Македония следващата седмица, съобщи предава македонската медия „ТВ-21“, цитирана от Фокус. Според информацията визитата е планирана за 17 и 18 януари. По време на втория ден на своето посещение Йенс Столтенберг ще изнесе реч пред депутатите в парламента на страната.", "date": "2018.01.14", "title": "Визита! Генералният секретар на НАТО Йенс Столтенберг ще посети Македония"}
{"url": "http://pik.bg/%D0%BE%D0%B3%D0%BD%D0%B5%D0%BD%D0%B0-%D1%81%D1%82%D0%B8%D1%85%D0%B8%D1%8F-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D0%B6%D0%B0%D1%80-%D0%B7%D0%B0%D1%82%D0%B2%D0%BE%D1%80%D0%B8-%D0%BB%D0%B5%D1%82%D0%B8%D1%89%D0%B5-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news719394.html", "text": "Гражданско летище, разположено на тереиторията на база на Военновъздушните сили в австралийския град Нюкасъл, е било затворено заради степни пожари, съобщава РИА Новости, като се позовава на съобщение в социалните мрежи на администрацията на летището. „Всички излитащи и кацащи полети на летището в Нюкасъл днес се отменят“, се посочва в официалното съобщение. Освен това на местните жители е препоръчано да не излизат от довомете си и да предприемат всички мерки за защита.", "date": "2018.01.14", "title": "ОГНЕНА СТИХИЯ! Огромен пожар затвори летище в Австралия"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0-%D0%BA%D0%B0%D1%81%D0%BA%D0%B0%D0%B4%D0%B0-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%BF%D1%80%D0%B0%D0%B2%D0%B8-%D0%BB%D1%83%D0%BF%D0%B8%D0%BD%D0%B3%D0%B8-%D0%BF%D1%80%D0%B5%D0%B4-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D1%81%D0%BA%D0%BE%D1%87%D0%B8-%D0%BE%D1%82-%D0%BF%D1%8A%D1%82%D1%8F-%D0%B8-%D1%81%D0%B5-%D1%83%D0%B4%D0%B0%D1%80%D0%B8-%D0%B2-%D0%B4%D1%8A-news719393.html", "text": "40-годишен водач на лек автомобил и пътуващият с него 16-годишен младеж оцеляха по чудо, след каскада на улица в Благоевград, съобщава Струма.бг. Сигналът за пътния инцидент е подаден снощи към 22:15 часа от бул. „Димитър Солунски“. Идващият от Симитли лек автомобил „Фиат-Мултима“ навлиза в града, точно пред сградата на Второ ПУ-Благоевград се отклонява наляво и излита от булеварда. Минава през тротоара, отскубва двуметров декоративен кипарис и скача от 3 метра върху локалното платно пред пивоварна „Карлсберг“. След това изкъртва фундаментите и самата телена оградата на бирената фабрика, удря се в дърво и спира в двора на предприятието. Движещ се срещу катастрофиралите водач на автомобил подава сигнал за произшествието. Шофьорът и спътникът му излизат сами от падналия върху колелата си „Фиат”, съобщава БГНЕС. Според свидетели на произшествието водачът е бил видимо пиян, идвал от мотел на Е-79 в района на гр. Симитли. На 30-ина метра преди да се отклони наляво автомобила има „легнал полицай”. Влизащият в града лек автомобил най-вероятно е отскочил от него, водачът загубил контрол и излетял от булеварда. Водачът и спътника му са транспортирани с линейка до Спешно-приемно отделение на МБАЛ-Благоевград без видими наранявания, водачът отказва да даде проба за алкохол.", "date": "2018.01.14", "title": "УЖАСЯВАЩА КАСКАДА! Пиян шофьор прави лупинги пред полицията, изскочи от пътя и се удари в дърво (СНИМКА)"}
{"url": "http://pik.bg/%D1%81%D0%BB%D0%B5%D0%B4-%D1%82%D1%80%D1%83%D1%81%D0%B0-%D0%BC%D0%B5%D0%B6%D0%B4%D1%83-15-%D0%B8-20-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%BF%D0%B5%D1%80%D1%83-news719452.html", "text": "Перуанските власти съобщават, че в резултат на земетресението с магнитуд 7,3 по скалата на Рихтер край крайбрежието на страната са пострадали, по различни данни, между 15 и 20 души, съобщава РИА Новости, позовавайки се на местни медии. Според губернатора на провинция Арекипа Сантяго Нейра има срутили се тухлени сгради в резултат на стихията", "date": "2018.01.14", "title": "След труса! Между 15 и 20 пострадали при земетресението в Перу"}
{"url": "http://pik.bg/%D0%B3%D1%80%D0%B8%D1%88%D0%BE-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-24-%D0%B3%D0%BE%D0%B4%D0%B8%D1%88%D0%B5%D0%BD-%D0%B0%D0%B2%D1%81%D1%82%D1%80%D0%B8%D0%B5%D1%86-%D0%B2-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%BC%D0%B0%D1%87-%D0%BD%D0%B0-australian-open-news719397.html", "text": "24-годишният Денис Новак ще бъде първият съперник на Григор Димитров в първия за годината турнир от Големия шлем – Откритото първенство на Австралия, съобщава сайтът на състезанието. Новак стигна до основната схема на турнира, след като преодоля квалификациите. Той победи  Иля Ивашка, Данило Петрович и Го Соеда. До момента Димитров и Новак нямат официален двубой на ниво ATP помежду си. Австриецът не може да се похвали със сериозни успехи в тура, както и в ранглистата, където рекордното му класиране е №195. В момента той е 224-и. Новак играе с дясната ръка и изпълнява бекхенд с две ръце. Той трябваше да е съперник на Григор в края на октомври миналата година във Виена, но заради натоварената си програма тогава световният номер 3 се отказа от участие в австрийската столица. При успех на старта срещу Денис Новак, Григор ще спори във втория кръг срещу победителя от мача между Елиас Имер и Макензи Макдоналд, които също влязоха в основната схема от квалификациите. Мачът между Димитров и Новак по програма е на 15 януари (понеделник), като трябва да започне около 06:00 часа българско време.", "date": "2018.01.14", "title": "Гришо излиза срещу 24-годишен австриец  в първия си мач на Australian Open"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B3%D0%BB%D0%B0%D0%B2%D1%81%D0%B5%D0%BA%D1%8A%D1%82-%D0%BD%D0%B0-%D0%BC%D0%B2%D1%80-%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80--news719386.html", "text": "Авторът на фалшивите бомбени заплахи не е в добро психическо състояние, категоричен е главният секретар на МВР Младен Маринов.\"Поведението му не е нормално.В момента се сблъскваме с този човек. Той се е активирал, когато има фокус в някоя определена страна. Ще го хванем при всички положения. Няма никаква опасност за гражданите. Имаме обаждания и от други граждани\",сподели той впредаването \"Тази неделя\" по Би Ти Ви. За убиеца от Нови Искър Росен Ангелов той е категоричен, че е използвал самоделно направен заглушител на пистолета си. \"Мотивът му да ликвидира цялото семейство не е бил свъзан само с любовната връзка с Кети. Тя е избяхвала срещи с него. Неин багаж Росен й ги е предал  чрез посредник. На 31 декември най-вероятно Кети не е искала да се среща с него, срещата е протекла много бързо. Тя е тръгнала да бяга. Убита е в гръб. До последния момент Росен Ангелов е следил по интернет какво правим\", поясни Маринов. \"Ядосан съм, че се говори в медиите, че Петър Христов е помогнал на МВР за Наглите. Не бива да се изнася толкова информация. Изключително брутално убийство, независимо за какъв човек става въпрос. Нито една версия не е отхвърлена до момента\", уточни главсекът на МВР. \"Ще е лош сигнал, ако не разкрием извършителя на убиеца на Иво Стаменов. Но по-важен е поръчителят. Надявам се, че ще стигнем до развръзка\", каза Маринов. \"Не бих казал, че убийствата са координиран опит да се дискредитира България\", категоричен е Маринов. Според него става дума за криминални деяния.", "date": "2018.01.14", "title": "ЕКСКЛУЗИВНО! Главсекът на МВР Младен Маринов с горещи разкрития за убийството в Нови Искър, за показните екзекуции, ще бъде ли заловен авторът на фалшивите бомбени заплахи"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BA%D0%B0%D0%B1%D0%B8%D0%BD%D0%BA%D0%BE%D0%B2%D0%B8%D1%8F%D1%82-%D0%BB%D0%B8%D1%84%D1%82-%E2%80%9E%D1%81%D0%B8%D0%BC%D0%B5%D0%BE%D0%BD%D0%BE%D0%B2%D0%BE-%E2%80%93-%D0%B0%D0%BB%D0%B5%D0%BA%D0%BE%E2%80%9C-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D0%B2%D0%B5%D1%87%D0%B5-%D1%80%D0%B0%D0%B1%D0%BE%D1%82%D0%B8-news719387.html", "text": "Кабинковият лифт „Симеоново – Алеко“ вече работи. Това съобщи пред Фокус Красимир Иванов, началник сектор „Въжена линия“ от „Витоша ски“ във връзка с вчерашното преустановяване на работата на съоръжението поради обледеняване на въжето. „Наложи се да свалим пътниците, за да размразим въжето\", припомни той.", "date": "2018.01.14", "title": "Важно! Кабинковият лифт „Симеоново – Алеко“ на Витоша вече работи"}
{"url": "http://pik.bg/%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%B5-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-news719363.html", "text": "Няколкостотин антиглобалисти протестираха днес в швейцарския град Берн срещу организирането на ежегодния международен икономически форум в Давос и срещу присъствието на тазгодишното му издание на американския президент Доналд Тръмп. Демонстрантите носеха лозунги: \"Борете се срещу форума, срещу Тръмп, срещу капитализма!\" и \"Изяжте богатите!\". В петицията срещу идването на Тръмп в Давос вече са се подписали близо 12 хиляди и 900 души. Протест срещу присъствието му на Давос се очаква да има и в Цюрих на 23-и януари.", "date": "2018.01.14", "title": "В Швейцария се вдигнаха на протест срещу Тръмп"}
{"url": "http://pik.bg/%D0%B2%D0%B7%D1%80%D0%B8%D0%B2-%D0%B2-%D0%B0%D0%BB%D0%B1%D0%B0%D0%BD%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D1%88%D0%BA%D0%BE%D0%B4%D1%80%D0%B0-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news719360.html", "text": "Няколко души бяха ранени при взрив в северния албански град Шкодра, предаде ТАСС. Асошиейтед прес съобщава за осем ранени, трима от които са в тежко състояние. Взривното устройство било прикрепено към паркиран наблизо автомобил, отбелязва черногорската телевизия. Местната полиция заяви, че цел на нападението е бил албански бизнесмен.", "date": "2018.01.14", "title": "Взрив в албанския град Шкодра, има ранени"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%80%D0%B0%D0%BA-%D1%85%D0%B0%D0%B9%D0%B4%D0%B5%D1%80-%D0%B0%D0%BB-%D0%B0%D0%B1%D0%B0%D0%B4%D0%B8-%D1%89%D0%B5-%D1%81%D1%84%D0%BE%D1%80%D0%BC%D0%B8%D1%80%D0%B0-%D0%BD%D0%BE%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B1%D0%BB%D0%BE%D0%BA-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news719364.html", "text": "Премиерът на Ирак Хайдер ал Абади обяви, че ще се бори за преизбиране на парламентарните избори в страната, които ще се проведат на 12 май, съобщава Ройтерс, цитирана от Фокус. Ал Абади обяви, че ще формира блок между сунити и шиити, наричан „Съюз на победата“ за участие на изборите. Абади пое управлението на страната през 2014 г. от Нури ал Малики, който е критикуван за колапса на националните въоръжени сили пред „Ислямска държава“, когато терористите завзеха една трета от Ирак. Малики, който стои начело на шиитската партия „Дава“, обяви, че ще се кандидатира също. Смята се, че на Ал Абади се дължи бързото реформиране на армията, победила „Ислямска държава“ и изтласкала я от страната.", "date": "2018.01.14", "title": "Премиерът на Ирак Хайдер ал Абади ще сформира нов политически блок за предстоящите избори"}
{"url": "http://pik.bg/%D0%B4%D1%83%D0%BF%D0%BD%D0%B8%D1%86%D0%B0-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-140-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%B4%D0%B0-%D0%BE%D1%82-%D1%82%D1%83%D1%80%D1%81%D0%BA%D0%BE-%D1%80%D0%BE%D0%B1%D1%81%D1%82%D0%B2%D0%BE-news719366.html", "text": "Община Дупница организира тържествено отбелязване на 140-ата годишнина от Освобождението на града от турско робство, съобщава Фокус. Програмата на тържествата за юбилея включва възстановка на събитията от Освобождението на Дупница на 14 януари 1878 г. когато освободителят на града - майор Иван Павлович Орлински и войниците му са посрещнати от местното население. Възстановката ще започне от 11:00 часа от местността Рибарника в града под надслов „Шествие на свободата“. По време на честването ще бъдат поднесени венци и цветя на паметните плочи на майор Орлински и на опълченците от Дупница. След това в програмата са включени и празничен концерт и дискусия, посветена на Освобождението.", "date": "2018.01.14", "title": "Дупница отбелязва 140 години от Освобождението на града от турско робство"}
{"url": "http://pik.bg/%D0%B1%D0%B8%D0%B2%D1%88-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D0%BD%D0%B0-%E2%80%9E%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81%E2%80%9C-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D1%81%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D1%89-news719369.html", "text": "Бившият информатор на „Уикилийкс“ Челси Менинг планира да издигне кандидатурата си от Демократическата партия за Сената на САЩ, съобщава Ройтерс. Очаква се основен конкурент на Менинг за мястото да бъде санатор Бен Кардин, който досега на два пъти е печелил изборите в щата Мериленд. Американският военен Брадли Менинг бе арестуван през май 2010  година по опдозрение в това, че е предал на „Уикилийкс“ над 700 000 военни и дипломатически документи. Той бе осъден през 2013 година на 35 години лишаване от свобода. В затвора Менинг подаде молба за смяна на името и пола. Той излезе от затвора като Челси Менинг през май 2016 година.", "date": "2018.01.14", "title": "Бивш информатор на „Уикилийкс“ ще се кандидатира за Сената на САЩ"}
{"url": "http://pik.bg/%D1%81%D0%BD%D0%B5%D0%B6%D0%BD%D0%B8-%D0%B1%D1%83%D1%80%D0%B8-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0%D1%85%D0%B0-%D1%80%D0%B0%D0%B9%D0%BE%D0%BD%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news719371.html", "text": "Районът около град Лариса в гръцката област Тесалия е обхванат от силни ветрове и снеговалежи, довели до проблеми с трафика, предава македонската медия „Плюс Инфо“, цитирана от Фокус. Проливните дъждове причиниха наводнения в районите на градовете Агиоскампос и Велика, които са прекъснали трафика. В планинските местности около Лариса са регистрирани обилни снеговалежи, довели до натрупване на покривка в районите Ливадия и Еласона.", "date": "2018.01.14", "title": "Снежни бури парализираха райони в Гърция"}
{"url": "http://pik.bg/%D0%B4%D0%BD%D0%B5%D1%81-%D0%B5-%D0%BF%D1%80%D0%B0%D0%B7%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B2%D0%B5%D1%82%D0%B0-%D0%BD%D0%B8%D0%BD%D0%B0-news719367.html", "text": "На вниманието на всички дами с име Нина, които празнуват на Никулден! Ако все още не знаят, добре е да научат, че 14 януари също е празничен ден за всички тях. На този ден православната църква почита покровителката на Грузия света равноапостолна Нина. Едва 12 годишна тя била поверена на грижите на христовите служители в Йерусалимския храм. Не след дълго пътят на съдбата й я отвел в земите Иверия (дн. Грузия), където проповядвала и разпространявала християнското учение. Сред най-ревностните идолопоклонници, които упорито отказвали да се вслушат в думите й, бил цар Мириан – син на персийския цар Хозрой и родоначалник на династията на Сасанидите в Грузия. Благодарение на въздействащото си слово, на непоклатимата си вяра, на силата и благородството на духа си, Света Нина успяла да впечатли Мириам, и той с готовност и жар приел новата религия в сърцето си. Според исторически източници цар Мириам за Грузия бил това, което Константин Велики бил за Рим и Византия. Това е и причината, поради която Света Нина се счита за закрилница и просветителка на Грузия.", "date": "2018.01.14", "title": "Днес е празникът на Света Нина"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%B5%D1%80%D0%B1-%D1%81-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%B5%D0%BD-%D0%B1%D1%80%D0%B8%D1%84%D0%B8%D0%BD%D0%B3-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D0%B2%D0%B8%D0%B4%D0%B5%D0%BE-news719417.html", "text": "Най-голямата политическа сила у нас ГЕРБ дава извънреден брифинг около разразилите се скандали за ратификацията на Инстанбулската конвенция. Припомняме, че вчера БСП взе решение на Национален съвет, че ще гласува против конвенцията. Освен социалистите с приемането й са несъгласни и Обединените патриоти, както и Воля на Веселин Марешки. Така съдбата на вкараната в петък в Народното събрание Истанбулска конвенция е почти решена. От ДПС също не са на едно мнение за приемането й. \"Искаме да влеем малко разум в БСП. Големият парадокс всъщност е, че конвенцията има за цел да покаже, че не приема стереотипите жените да бъдат принуждавани да се омъжват насила, да бъдат изнасилвани от техни близки\", каза външният министър Екатерина Захариева. Само 9% от убийствата на жени са извършвани от непознат мъж, останалите са от техен съпруг или близък. Захариева подкани БСП да послуша Сергей Станишев. Конвенцията щяла да задължи държавата да се криминализира насилието над жени и няма нищо общо с легализирането на \"трети, четвърти или пети пол\". \"Пълно единодушие от представителите на държавните институции, на съдебната власт и  неправителствените институции имаме\", поясни правосъдният министър Цецка Цачева. Тя обвини медиите, че правят \"различни спекулации\" с държавите, които са ратифицирали конвенцията. Ратифицирането не е ангажимент само на европредседателството,а и на различните институции на ЕС, припомни тя. \"Всички притеснения могат да бъдат разсеяни, ако всеки един спокойно прочете текста на конвенцията. Категорично не става дума за трети пол\", каза Цачева. Тя похвали Сергей Станишев и го нарече \"последователен по отношение на европейските политики\". Парламентарната шефка Цвета Караянчева кани всички, които не интересуват от проблема, на открито заседание от 14 ч. \"Имаме воляза отворен дебат. Поканили сме и представители на вероизповеданията\", поясни Караянчева. \"1 млн. българки са подложени на домашно насилие. Непроумявам позицията на Корнелия Нинова\", каза евродепутатът Ева Майдел. \"Много ми се иска полотиците да говоря едно и също и в България, и зад граница. Подкрепяме позицията на Сергей Станишев\", поясни Екатерина Захариева.Според нея няма да се наложи промяна в конституцията, както каза днес Маргарита Попова. Споменаването на понятието \"пол\" било нужно само за нуждите на конвенцията, според Цачева. Караянчева още утре ще изпрати писма до депутатите, които са прочели конвенцията, защото имало нужда да се води смислен дебат.", "date": "2018.01.14", "title": "ПЪРВО В ПИК! ГЕРБ с извънреден брифинг за \"третия пол\" (ОБНОВЕНА/ВИДЕО) "}
{"url": "http://pik.bg/%D1%83%D0%B4%D0%B0%D1%80-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%BF%D0%BE%D0%BF%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8%D1%82%D0%B5-%D0%BE%D1%82-%D1%80%D0%B0%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B7%D0%B0%D1%89%D0%B8%D1%82-news719392.html", "text": "\"Ще бъде голям грях да натиснем копчето за Истанбулската конвенция, и след това да започнем да се караме какво точно сме подписали\", това заяви в студиото на БНТ вицепрезидентът (2012- 2017) Маргарита Попова. „Конвенцията поставяа много сложни въпроси, които трябва да бъда комуникирани както трябва. Ще бъде голяма грешка утре или вдруги ден парламентът да се събере и депутатите да натиснат копчетата под натиск, или заради обещания, заради знания или незнания, заради криворазбрани някакви страсти или пък заради лични очаквания - ние да ратифираме конвенциата и след това да почнем да се караме каквот точно сме ратифицирали”, посочи Попова Тя подерта, че Конвенциятта защитава всички права на психополово различните, че ще доведе до съществени изменения на българското законодателство, което в крайна сметка ще предизвика и промяна в Конституцията. „Да видим какво ни казва тази конвенция? Трябва ясно да се каже, че тя защитава жените от насилие, защитава жертвите от домашно насилие, но в обхвата на тази конвенция влизат и хора, които се разделят на мъж и жена по биологичен признак, наред с хората с психополови развития и с различни особености на пола, което е нещо различно от биологичния пол. А за това нещо в нашето общество дебат не се е сътоял”, заяви Маргарита Попова. „Да твърдиш, че тази група от обществото, които имат такива особености като различно социално развитие, че не са защитени от тази Конвенция, това е или неграмотност, или липса на прочит на Конвенцияата или страх да излезеш пред българсското общество и да кажеш, че тази Конвенция защитава и тази част от нашето общество”, заяви тя", "date": "2018.01.14", "title": "УДАР! Маргарита Попова разкри опасностите от ратификацията на Истанбулската конвенция: Защитава правата на всички с психополови различия"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D0%BB%D0%B5%D0%B4-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0%D0%B2%D1%80%D1%8A%D1%85-%D0%B1%D1%8A%D0%B4%D0%BD%D0%B8-%D0%B2%D0%B5%D1%87%D0%B5%D1%80-%D0%BF%D0%BE%D1%87%D0%B8%D0%BD%D0%B0-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BD%D0%B0-%D0%B7%D0%B0%D0%BC-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D1%87-news719398.html", "text": "Съпругът на зам. кметицата на Кричим Нурджан Ристемова - 47-годишният Ерол Шерифов, е починал и е бил погребан вчера, съобщава Трафикнюз. Шерифов бе приет в болница в критично състояние и множество мозъчни наранявания след катастрофата на Бъдни вечер, при която загинаха съпругата му и двете им децат - на 6 и на 15 години. Тогава шофираното от Ерол семейно БМВ се блъсна челно в бус, натоварен с дърва. Запис от камера показа, че бусът има вина за мелето. На лентата се виждало как товарното возило навлиза в платното, където се е движело БМВ-то. Ерол направил маневра наляво, тъй като вдясно била оградата на оризарната. В това време камионът се върнал в своята лента и последвал челният удар. Във фаталния ден Нурджан Ристемова, двете й деца и съпругът й се връщали от покупки от Пловдив. Фаталният инцидент стана на разклона до с. Йоаким Груево. Снимка: Трафикнюз.бг", "date": "2018.01.14", "title": "Трагедия! След адска катастрофа навръх Бъдни вечер, почина съпругът на зам.-кметицата на Кричим (СНИМКА)"}
{"url": "http://pik.bg/%D0%B2-%D1%8E%D0%B0%D1%80-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D1%81%D1%80%D0%B5%D1%89%D1%83-%D1%80%D0%B5%D0%BA%D0%BB%D0%B0%D0%BC%D0%B0-%D0%B1%D0%B8%D0%BB%D0%B0-%D1%80%D0%B0%D1%81%D0%B8%D1%81%D1%82%D0%BA%D0%B0-news719368.html", "text": "Южноафриканската полиция се намеси, за да разпръсне протестиращи срещу реклама на модна марка, възприета като расистка, предадоха световните агенции. Няколко десетки активисти на южноафриканската радикална лява опозиционна партия \"Икономически бойци на свободата\" организираха протестно шествие в няколко търговски центъра в Йоханесбург, като нахлуха в магазин на компанията в един от моловете и започнаха да крадат стоки. Полицията се намеси, като използва гумени куршуми. Скандалната реклама вече е изтеглена от компанията. Тя бе част от най-новата рекламна кампания на модната марка и представляваше снимка на цветнокожо дете, носещо суичърт с надписа \"Най-готината маймунка в джунглата\". Снимката породи веднага полемика в социалните мрежи.", "date": "2018.01.14", "title": "В ЮАР протестираха срещу реклама, била расистка"}
{"url": "http://pik.bg/%D0%B4%D0%BD%D0%B5%D1%81-%D0%B5-%D1%80%D0%BE%D0%BC%D1%81%D0%BA%D0%B0%D1%82%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news719377.html", "text": "Днес е Ромската Нова година - един най-големите и най-почитаните празници от всички ромски групи у нас. Празникът се нарича още Василица, Васильовден или Банго Василий (куцият Васил). Празнуването на Василица е свързано с няколко ромски легенди. В някои от тях Банго Василий е застъпник и защитник на ромите. Той възстановява моста, разрушен от дявола, по който преминават ромите. В други легенди Банго Василий е куц овчар, който спасява давещо се ромско дете или пък приютява бягащ от неприятелите си циганин. Разказва се и че свети Василий спасил циганския род от удавяне в бушуващото море. Дълбоките води щели да погълнат ромите, но беловласият светия им изпратил ято гъски. Ромите се покачили на тях и стигнали невредими до отсрещния бряг. Банго Василий е семеен празник и задължително се посреща с птиче месо - гъска или петел. При всички ромски групи вечерята на 13 срещу 14 януари играе изключително важна роля и е изпълнена с богата символика. На трапезата има сърми, баница с късмети, питка, вино, ракия. Трапезата се прекадява и благославя, всички си вземат прошка с целуване на ръка. Всички къщи, в които се празнува Банго Василий, остават заключени до полунощ на 13 януари, за да не избяга късметът. Едва след настъпването на Новата година ромите започват да посрещат гости, като се надяват първият гостенин в дома им да е добър човек, за да им да носи късмет. В полунощ настъпват Васильовден и Новата година.", "date": "2018.01.14", "title": "Днес е ромската Нова година"}
{"url": "http://pik.bg/14-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%80%D1%83%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D0%B2-%D0%B8%D0%B4%D0%BB%D0%B8%D0%B1-news719359.html", "text": "14 души са загинали при руски военни въздушни удари в сирийската провинция Идлиб, предава Anadolu Agency, цитирана от Фокус. Агенцията се позовава на местен източник от отбраната. Мустафа Юсуф, член на „Белите каски“, поясни, че девет души са убити, а други 10 ранени при бомбардировки, нанесени в петък от руски военни самолети. Ударите са възобновени в събота. „В събота по обед най-малко девет души, включително две жени и едно дете, са загубили живота си при атака, извършена от руски военни самолети в Идлиб“, уточни представителят на „Белите каски“, като допълни, че спасителната операция вече е приключила и ранените са транспортирани в болница.", "date": "2018.01.14", "title": "14 загинали при руски въздушни удари в Идлиб"}
{"url": "http://pik.bg/%D0%B7%D0%B2%D0%B5%D1%80%D1%81%D1%82%D0%B2%D0%BE-28-%D0%B3%D0%BE%D0%B4%D0%B8%D1%88%D0%B5%D0%BD-%D1%83%D0%B1%D0%B8-%D0%BC%D0%B0%D0%B9%D0%BA%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D1%87%D1%83%D0%BF%D0%B5%D0%BD%D0%B8-%D1%81%D0%BB%D1%83%D1%88%D0%B0%D0%BB%D0%BA%D0%B8-news719384.html", "text": "Полицията в Калифорния е арестувала 28-годишен мъж за убийството на майка му заради счупени слушалки, съобщава Fox News. Според информацията 68-годишната Мет Никълсън чула викове от стаята на 28-годишния си син, който играел на компютърна игра, и решила да провери дали всичко е наред. Последвала разправия между двамата, при която разгневеният младеж счупил слушалките си. Бесният син решил, че майка му е виновна за счупените слушалки и стрелял в главата й с пистолет. От получените рани Мет Никълсън починала по-късно в болницата.", "date": "2018.01.14", "title": "Зверство! 28-годишен уби майка си заради счупени слушалки"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D1%84%D0%B8%D0%BB%D0%B8%D0%BF%D0%B8%D0%BD%D1%86%D0%B8-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%B0%D0%BA%D1%82%D0%B8%D0%B2%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%83%D0%BB%D0%BA%D0%B0%D0%BD-news719382.html", "text": "Хиляди филипинци напуснаха домовете си заради активизирането на вулкана Майон, след като за втори пореден ден той изхвърли пара и пепел в атмосферата, съобщават БТА, позовавайки се на информация на  ДПА. Тази сутрин тътените от вулканичната дейност са били чути от местните жители, съобщиха от  Филипинския институт по вулканология и сеизмология. От института препоръчаха на хората да се въздържат да навлизат в 6-километровия радиус на опасната зона. От вчера над 2 200 жители на градовете Гинобатан, Камалиг и Анолинг са избягали от домовете си, заяви говорител на полицията. Част от тях са настанени в училищни сгради, които са превърнати в евакуационни центрове. Високият 2472 метра вулкан е избухвал около 50 пъти от 1616 г. Последното му смъртоносно избухване е от май 2013 г., когато петима туристи загиват, а седем души са ранени. Най-страшното изригване е през 1814 г., когато загиват над 1 200 души, а населено място е погребано под вулканична кал. При избухване през 1993 г. загиват 79 души.", "date": "2018.01.14", "title": "Хиляди филипинци напуснаха домовете си заради активизирането на вулкан"}
{"url": "http://pik.bg/%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BF%D0%B5%D0%B3%D0%B0%D1%81%D1%83%D1%81-%D0%B5%D1%8A%D1%80%D0%BB%D0%B0%D0%B9%D0%BD%D1%81-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BF%D0%B8%D1%81%D1%82%D0%B0%D1%82%D0%B0-%D0%BF%D1%80%D0%B8-%D0%BA%D0%B0%D1%86%D0%B0%D0%BD%D0%B5-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%B2-%D1%82%D1%83%D1%80%D1%86%D0%B8%D1%8F-news719358.html", "text": "Самолет на турската авиокомпания \"Пегасус еърлайнс\" излезе от пистата при кацане на летището в град Трабзон. Самолетът изпълнявал курс от Анкара. Губернаторът на Трабзон Юджел Явуз заяви, че всички 162 души пътници и екипаж са били евакуирани и са в безопасност. По думите му все още не е известна причината за произшествието. Летището ще остане затворено до 8 ч сутринта местно време.", "date": "2018.01.14", "title": "Самолет на \"Пегасус еърлайнс\" излезе от пистата при кацане на летище в Турция"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D0%BF%D0%BE%D0%B6%D0%B0%D1%80%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news719401.html", "text": "Две непълнолетни момчета са задържани за пожара, който тази нощ изпепели сергии на пазара до \"Слънчеви лъчи\" в район Южен в Пловдив, съобщи Трафикнюз. Както е известно, сигналът за пожар е бил подаден минути преди 02:00 часа тази нощ. За кратко огънят е обхванал сергии, които са били долепени една до друга и фургон. Унищожена е и продукция от плодове и зеленчуци. Снимки: Трафикнюз.бг", "date": "2018.01.14", "title": "Двама непълнолетни са задържани за пожара на пазара в Пловдив"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news719404.html", "text": "Мъж на възраст около 60 години е открит мъртъв при паркинг на ресторант на бул. „Цар Борис III Обединител“ в Пловдив, съобщиха от Областната дирекция на МВР. Сигналът за мъж в безпомощно състояние е подаден след 09.15 часа. Пристигналият на място лекарски екип е констатирал смъртта му. Изясняват се причините за настъпването на смъртта, както и самоличността на мъжа.", "date": "2018.01.14", "title": "ИЗВЪНРЕДНО! Откриха труп в центъра на Пловдив"}
{"url": "http://pik.bg/%D1%82%D1%83%D1%80%D1%87%D0%B8%D0%BD-%D0%BE%D0%B1%D1%8A%D1%80%D0%BD%D0%B0-%D1%82%D0%B8%D1%80-%D0%BD%D0%B0-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D0%B2%D1%80%D0%B0%D1%86%D0%B0-%D0%B8-%D0%BC%D0%B5%D0%B7%D0%B4%D1%80%D0%B0-news719400.html", "text": "Турски шофьор е предизвикал катастрофа на път Е79 между Враца и Мездра в събота, съобщиха от полицията, цитирани от Конкурент. Вина за инцидента има турския водач Ахмед Е., който се е преобърнал вдясно по посоката на движение. Щети по влекача „Мерцедес“ и товара – няма, а тираджията се е отървал без наранявания. От полицията уточняват, че пробата за алкохол на шофьора е отрицателна. На турския водач е издаден акт по закона за движение по пътищата и наказателно постановление от дежурния при ОД на МВР. Най-вероятно Ахмед се е хлъзнал по заледен участък или е отклонил вниманието си , заради което е навлязъл в канавката, откъдето обръщането на ТИР-а е било неизбежно", "date": "2018.01.14", "title": "Турчин обърна ТИР на пътя между Враца и Мездра"}
{"url": "http://pik.bg/%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%B5-%D0%B2%D0%B4%D0%B8%D0%B3%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-news719332.html", "text": "Жители на македонската столица са организирали с помощта на социалните мрежи в страната протест, заради мръсния въздух в града, съобщава македонската държавна агенция Макфакс. Недоволните граждани ще се съберат пред сградата на Народното събрание към обяд местно време. Според някои от тях високото замърсяване на въздуха е предизвикано от остарялата система за изгаряне на отпадъци, която не филтрира токсичните газове.", "date": "2018.01.14", "title": "В Македония се вдигат на протест заради мръсния въздух"}
{"url": "http://pik.bg/%D0%BB%D1%83%D0%B4-%D0%BA%D1%8A%D1%81%D0%BC%D0%B5%D1%82-20-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%BE%D1%82-%D1%84%D0%BB%D0%BE%D1%80%D0%B8%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D0%BE%D1%87%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%B0%D1%80%D0%B4-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F-news719255.html", "text": "Млад мъж от щата Флорида, САЩ, е притежателят на печелившия билет за джакпота от 451 милиона долара в лотарията \"Мега милиони\", предадоха световните агенции, цитирани от БТА. 20-годишният Шейн Мислър от малкия град Порт Ричи в централната част на щата е избрал да получи сумата накуп. Така той ще \"прибере\" близо 282 милиона долара. Мислър споделя, че ще използва парите за увлеченията си. Младият мъж също така ще подпомогне семейството си и ще извърши \"някое и друго добро дело\" в полза на човечеството. Шестте печеливши числа в \"Мега милиони\" познати от жителя на Флорида, бяха изтеглени на 5 януари. Най-големият джакпот в историята на \"Мега милиони\" от 656 милиона долара \"падна\" през 2012 г. Тогава печелившите билети бяха три. Рекордният джакпот в историята на САЩ от близо 1,6 милиарда долара беше разигран в друга популярна лотария - \"Пауърбол\", през януари 2016 г. Натрупването беше спечелено от три билета, продадени във Флорида, Калифорния и Тенеси. Нова телевизия", "date": "2018.01.14", "title": "Луд късмет! 20-годишен мъж от Флорида спечели почти половин милиард от лотария"}
{"url": "http://pik.bg/%D0%BB%D0%BE%D0%B4%D0%BA%D0%B0-%D1%81-%D0%B1%D0%BB%D0%B8%D0%B7%D0%BE-30-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B0%D0%BA%D0%BE%D1%81%D1%82%D0%B8%D1%80%D0%B0-%D0%BD%D0%B0-%D0%B3%D1%80%D1%8A%D1%86%D0%BA%D0%B8-%D0%BE%D1%81%D1%82%D1%80%D0%BE%D0%B2-news719335.html", "text": "Лодка с 29 мигранти на борда е акостирала на гръцкия остров Кефалония, като причината за това е повреда в двигателя на морския съд, пише гръцкото електронно издание Ekathimerini. 10 от мигрантите на лодката са деца, пет от тях са жени, докато останалите 14 са възрастни мъже. Според разпространената информация, повредата в лодката е настъпила по време на буря в региона между Кефалония и близкия остров Закинтос. Очаква се групата мигранти да бъде прехвърлена към Атина.", "date": "2018.01.14", "title": "Лодка с близо 30 мигранти акостира на гръцки остров"}
{"url": "http://pik.bg/%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B1%D0%BB%D0%B5%D1%81%D1%82%D0%B8-%D0%B2-%D0%BA%D0%B8%D0%BF%D1%8A%D1%80-news719331.html", "text": "Николай Михайлов отново бе избор №1 на вратата за Омония (Никозия) при класическата победа с 3:0 над Ермис в мач от 20-ия кръг на кипърското първенство. \"Детелините\" надиграха категорично своя противник, записвайки четвърти пореден успех в шампионата под ръководството на Ивайло Петев. С две попадения за победителите се отчете Деметрис Христофи, който се разписа в 5-ата и 64-ата минути, а голмайсторът Мат Дербишър също вкара гол в 7-ата минута. Кипърецът вече има шест попадения, докато англичанинът се разписа за 11-и път през сезона. Омония заема шесто място в шампионата. Отборът вече има 32 точки и се доближи до петия АЕЛ, който е с 33 точки, но и мач по-малко.", "date": "2018.01.14", "title": "Ники Михайлов блести в Кипър"}
{"url": "http://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%82%D1%83%D1%80%D1%81%D0%BA%D0%B8-%D0%B3%D1%80%D0%B0%D0%BD%D0%B4-%D0%BF%D0%BE%D0%B6%D0%B5%D0%BB%D0%B0-%D0%B7%D0%BB%D0%B0%D1%82%D0%B0%D0%BD-%D0%B8%D0%B1%D1%80%D0%B0%D1%85%D0%B8%D0%BC%D0%BE%D0%B2%D0%B8%D1%87-news719337.html", "text": "Турският гранд Галатасарай си е поставил амбициозната задача да привлече не кого да е, а нападателят на Манчестър Юнайтед - Златан Ибрахимович, съобщава германският Спорт1. Според изданието \"червените дяволи\" нямат нужда от услугите на шведския таран, който преди началото на сезона подписа нов договор, но след завръщането си в игра след дълга контузия, отново получи травма. Към него обаче така или иначе предложения не липсват. 36-годишният голаджия е желан от редица клубове, а освен Галатасарай, интерес към футболиста се твърди, че има и от друг турски представител - шампионите от Бешикташ.", "date": "2018.01.14", "title": "ИЗНЕНАДА! Турски гранд пожела Златан Ибрахимович"}
{"url": "http://pik.bg/%D0%B2-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D1%80%D1%83%D1%88%D0%B8%D1%85%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0-%D1%86%D1%8A%D1%80%D0%BA%D0%B2%D0%B0-%D0%B2%D0%B8%D0%B4%D0%B5%D0%BE-news719344.html", "text": "Китайските власти разрушиха огромна християнска църква. Храмът се намираше в град Линфен, провинция Шанхай. Според вестника \"Global Times\" официалната причина за разрушаването на църквата е, че тя не е притежавала необходимите разрешителни. \"Християнин е предоставил своята земеделска земя на местната християнска организация и те тайно построили църква, твърдейки че ще строят склад\", коментира представител на властите. Това е втората църква, която китайските власти разрушават в рамките на по-малко от месец.", "date": "2018.01.14", "title": "В Китай разрушиха огромна християнска църква (ВИДЕО)"}
{"url": "http://pik.bg/%D0%B5%D0%BB%D0%B8%D1%86%D0%B0-%D0%BA%D0%BE%D1%81%D1%82%D0%BE%D0%B2%D0%B0-%D0%BE%D1%82%D0%BF%D0%B0%D0%B4%D0%BD%D0%B0-%D0%BE%D1%82-%D0%B0%D1%83%D1%81%D1%82%D1%80%D0%B5%D0%BB%D0%B8%D1%8A%D0%BD-%D0%BE%D1%83%D0%BF%D1%8A%D0%BD-news719341.html", "text": "Елица Костова загуби във втория кръг на квалификациите на Откритото първенство на Австралия. Българката отстъпи с 6:7 (5), 2:6 срещу чехкинята Дениса Алертова. 217-ата в световната рангалиста бе равностойна на своята съперничка в първия сет, като допусна обрат в тайбрека. Във втората част Алертова направи три пробива срещу само един в полза на хасковлийката и спечели срещата. Виктория Томова, която е последната останала българка в квалификациите, ще се изправи срещу Анна Блинкова (Русия), а победителката влиза в основната схема на турнира.", "date": "2018.01.14", "title": "Елица Костова отпадна от Аустрелиън Оупън"}
{"url": "http://pik.bg/%D0%BA%D1%83%D0%BA%D0%B5%D1%80%D0%B8-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B4%D0%B5%D1%84%D0%B8%D0%BB%D0%B8%D1%80%D0%B0%D1%85%D0%B0-%D0%B2-%D1%81%D0%B8%D0%BC%D0%B8%D1%82%D0%BB%D0%B8-news719338.html", "text": "Рекорден брой групи – 33, дефилираха на 15 –тото издание на фестивала на маскарадните игри “ Симитлия – древната земя на кукерите”. Празникът за пореден път показа, че дори и осъвременени, корените на старите традиции се пазят и днес, предава БНТ. На стадиона в град Симитли дефилираха групи от цяла България и две от Македония, като всяка от тях показа маски, обичай, наричания и традиции, характерни за региона от който идва. Бабугерската група от село Коларово, община Петрич впечатли публиката със своите страховити маски. Групата от село Климент, Карловско за поредна година показа уникалните си маски с цветя. Празникът в град Симитли за петнадесета година обедини всички, които носят традицията на маскарадността в сърцето си. В края на дефилето бяха отличени най-добре представилите се групи в няколко категории: за най-добре представен сурвакарски обичай, за оригинален кукерски костюм, за най- колоритни старци, мечки и бабугери.", "date": "2018.01.14", "title": "Кукери от цялата страна и Македония дефилираха в Симитли"}
{"url": "http://pik.bg/%D0%B8-%D1%82%D0%BE%D0%B2%D0%B0-%D0%B4%D0%BE%D0%B6%D0%B8%D0%B2%D1%8F%D1%85%D0%BC%D0%B5-%D0%BA%D1%83%D1%87%D0%B5-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D0%BC%D1%83%D0%B7%D0%B5%D0%B9-%D0%B2-%D0%B1%D0%BE%D1%81%D1%82%D1%8A%D0%BD-%D0%B2%D0%B8%D0%B4%D0%B5%D0%BE-news719340.html", "text": "Музеят за изящни изкуства в Бостън има нов служител - това в 3-месечният Райли. Той е порода Ваймаранер и ще помага в издирването на буболечки и молци сред музейните експонати. Преди това обаче му предстои година обучение. Райли вече свиква с работно си място. Любимец е на служителите на музея, вече печели и сърцата на посетителите. Породата му се се слави с много чувствителен нос и за това Райли е подходящ за бъдещите си задължения в музея.", "date": "2018.01.14", "title": "И това доживяхме! Куче започна работа в музей в Бостън (ВИДЕО)"}
{"url": "http://pik.bg/%D1%84%D0%B0%D0%BB%D1%88%D0%B8%D0%B2%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%89%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D1%81%D1%82%D1%80%D0%B5%D1%81%D0%BD%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%85%D0%B0%D0%B2%D0%B0%D0%B9%D1%81%D0%BA%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8-news719342.html", "text": "Фалшива тревога за приближаваща балистична ракета стресна жителите на Хавайските острови, предадоха Асошиейтед прес и Франс прес. Тревогата била подадена погрешка от служители в местния клон на управлението за извънредни ситуации. До мобилните телефони на хората било пратено съобщението: \"Заплаха от балистична ракета, идваща към Хавай. Потърсете незабавно убежище. Това не е учение\". После говорителят на управлението Ричард Репоза каза, че станало дума за фалшива тревога и се води разследване как се е стигнало до нея. Фалшивата тревога обаче породи паника сред жителите и в социалните мрежи на фона на севернокорейската ядрена и ракетна заплаха.", "date": "2018.01.14", "title": "Фалшива тревога! Приближаваща балистична ракета стресна жителите на Хавайските острови"}
{"url": "http://pik.bg/%D0%B1%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%81%D0%B5-%D1%85%D0%B2%D0%B0%D0%BB%D0%B8-%D0%B4%D0%B0%D0%BC%D0%B8%D1%82%D0%B5-%D0%BF%D1%8A%D1%80%D0%B2%D0%B8-%D0%BC%D0%B5-%D0%B7%D0%B0%D0%B4%D0%B8%D1%80%D1%8F%D1%82-news719282.html", "text": "За бившия италиански премиер Силвио Берлускони е съвсем естествено жените да се почувстват поласкани, когато станат обект на ухажване от страна на мъжете, съобщават Франс прес и Ройтерс. Апенинският политик приветства позицията на френската актриса Катрин Деньов, която защити мъжете след лавината от скандали, отприщена от посегателствата на холивудския продуцент Харви Уайнстийн. \"Съвсем естествено е жените да бъдат доволни, когато един мъж ги ухажва\", изтъква 81-годишният Берлускони, като скромно добавя: \"Въпреки че това рядко ми се е случвало, защото при мен винаги дамите първи ме задирят!\" Италианският политик коментира думите на френската екранна икона Катрин Деньов, според която мъжете трябва да бъдат \"свободни да досаждат на дамите\". \"Важното е ухажването да бъде елегантно!\", добави Берлускони, известен с любовните си похождения и пристрастеността си към красивите млади жени. Склонност, която му коства 7-годишна присъда на първа инстанция, свързана със скандала \"Рубигейт\". Той бе обвинен в склоняване в проституция на малолетна, но бе напълно оправдан от касационния съд през март 2015 година. Берлускони беше поканен да гостува в телевизионно предаване на обществената телевизия РАИ. Той бе помолен да коментира позицията на Катрин Деньов, според която сексуалните посегателства наистина са престъпление, но към тях не трябва да се причислява настойчивото или непохватното ухажване. Нито пък мъжката галантност да бъде третирана като мачо агресия.", "date": "2018.01.14", "title": "Берлускони се хвали: Дамите първи ме задирят"}
{"url": "http://pik.bg/28-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D1%89%D0%B5-%D0%BF%D1%80%D0%BE%D0%B1%D0%B2%D0%B0%D1%82-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D0%BF%D1%83%D1%82%D0%B8%D0%BD-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D1%81%D1%82%D0%BE%D0%BB-news719346.html", "text": "Ясни са вече всички кандидати за следващ президент на Русия. Претендентите са общо 29. От тях 15 са независими, а останалите са представители на политически партии. Независимите са издигнати от инициативни комитети, при необходими най-малко 500 присъстващи на събранието, на което кандидатурата се издига, предава Би Ти Ви. Общо 46 кандидати изявиха желание да седнат на „трона“ в Кремъл, но две трети от тях не получиха разрешение от Централната избирателна комисия. Председателката на ЦИК Елла Панфилова доста деликатно коментира пред медиите, че сред кандидатите е имало „меко казано, големи чудаци“. Сред отхвърлените е и най-шумният опонент на Путин през последните години – Алексей Навални. Той не беше допуснат заради влязла в сила присъда от пет години условно за извършени финансови злоупотреби. Навални обжалва пред всички възможни инстанции, чак до Върховния и до Конституционния съд, но според всички тях ЦИК е спазила буквата на закона. Не беше допусната и първата жена мюсюлманка кандидат за държавен глава на Руската федерация Айна Гамзатова. Тя е съпруга и съветник на главния имам на Дагестан, а също така и издател на списание „Ислям“. ЦИК откри нарушения при организирането на инициативното събрание и нередности в документите ѝ. Поради същите причини беше отхвърлена и кандидатурата на общественичката Татяна Воловик, която защитава интересите на излъганите акционери. След като бяха са регистрирани, независимите кандидати трябва да съберат най-малко 300 хил. подписа до 31 януари, за да бъдат допуснати до участие в изборите. Изискването на партийните кандидати е 100 хил. подписа, а кандидатите на парламентарно представените формации са освободени от това изискване. Ако изпълни това условия, на 18 март избирателите ще могат да пуснат и гласа си за телевизионната водеща, писателка и реалити звезда Ксения Собчак. Познатата на всеки руснак 36-годишна дъщеря на първия кмет на Санкт Петербург е представител на партията „Гражданска инициатива“, която няма нито един депутат в нито един регионален парламент на федерацията. Макар на пръв поглед да са на еднакви идейни позиции, Навални я определя като „губещ политик с възгледи на човекоядец“ и „карикатура на либерален кандидат“. Вотът на 18 март ще бъде вторият в постсъветската история на Русия, на които няма да участва Генадий Зюганов. Динозавърът на руската политика и лидер на Комунистическата партия винаги е втори на президентските избори и никога не печели. На първото си явяване на избори за президент през 1996 г. той получи почти колкото Борис Елцин (32% срещу 35%) и отиде на балотаж, където загуби с 40 на 60%. През 2008 и 2012 г. Зюганов събра между 17 и 18%, но отново беше втори, съответно след Дмитрий Медведев и Владимир Путин, които спечелиха още на първия тур. Не се отказва обаче политветеранът и най-колоритен кандидат-президент Владимир Жириновски. Ако на първото си участие през 1996 г. срещу Елцин беше едва пети с 5%, то на последните избори през 2012 г. той спечели над 9 на сто и излезе трети. Очевидно и ултранационалистът губи хъс, тъй като от доста време не е сбивал в телевизионните студиа с някой опонент. Сегашният кандидат на комунистите Павел Грудинин, директор на совхоз „Ленин“ край Москва, и Жириновски са единствените претенденти за поста, които имат реална подкрепа на големи политически формации. Двамата са и единствените сигурни кандидати засега, тъй като са от представени в Думата партии са освободени от изискването да събират подписи. Сигурен е и Путин, който по неофициални данни вече е надхвърлил далеч необходимите 300 хил. подписа. След отказа за Навални, единственият разпознаваем и достатъчно популярен в страната политик с либерални прозападни възгледи е Григорий Явлински от „Яблоко“. Той отново е кандидат, както и през далечната 1996 г., но вече толкова години отстояваните от него идеи не успяват да грабнат сърцата на руснаците. Поради същата причина отхвърленият Навални само може да бъде доволен от отказа на ЦИК. Ако се вярва на статистиката от изборите и на последните проучвания, при поне 15% за кандидата на комунистите и още няколко процента за Жириновски, за любимеца на западните медии не биха останали повече от няколко трохи от изборната трапеза. А лъвският пай от най-вероятно 75% избирателите ще отредят за неоспоримия си лидер от 2000 г. насам Владимир Владимирович Путин.", "date": "2018.01.14", "title": "28 кандидати ще пробват да свалят Путин от президентския стол"}
{"url": "http://pik.bg/%D1%87%D1%83%D0%B4%D0%BE-%D1%8F%D0%B9%D1%86%D0%B0%D1%82%D0%B0-%D1%86%D0%B5%D1%80%D1%8F%D1%82-%D1%88%D0%B8%D0%BF%D0%BE%D0%B2%D0%B5-%D0%B7%D0%B0-3-%D0%B4%D0%BD%D0%B8-news719279.html", "text": "Шиповете се характеризират с ново костно образувание, което се появява на съществуваща кост и причинява неблагоприятно въздействие на организма. Най-често засегнатите са хора на възраст над 50 години, но днес се наблюдава спад във възрастовата граница. Често се среща при хора, които ежедневно извършват тежка физическа работа. За да се прояви заболяването, оказват влияние старите травми, неправилното хранене, заболяването сколиоза, нарушение в обмяната на веществата. Прекарана настинка също може да бъде фактор за появата на шипове. Народната медицина има лек и за това заболяване, без да се изискват специални съставки, така че всеки може да изпробва и сам да се увери в силата на тези продукти. Нужни са ви само ябълков оцет, 2 яйца, салицилов спирт и малко търпение, комбинирано с постоянство. Започнете с пресните яйца, като ги измиете с вода много хубаво. След това ги поставете в съд, желателно е да е от стъкло. Напълнете съда с ябълковия оцет, като задължително условие е яйцата да са покрити напълно. Приберете съда там, където е хладно и тъмно, и го извадете чак когато яйцата са омекнали. Двете яйца трябва да са се стопили в оцета и вие трябва да отстраните само ципите, които не са успели да се разградят. Дотук добре, остана да разбъркате яйцата и оцета и към тази смес да добавите 100 грама салицилов спирт, който можете да си закупите от всяка аптека. Разбърквате и лечебния мехлем, който ще ви избави от шиповете, е готов. Нанасяте от него всяка вечер на засегнатото място. Болките ще намалеят значително още след първите 3 процедури, а ако продължите, от тях няма да има и следа.", "date": "2018.01.14", "title": "ЧУДО! Яйцата церят шипове за 3 дни"}
{"url": "http://pik.bg/%D0%B8%D1%80%D0%B6%D0%B8-%D0%B4%D1%80%D0%B0%D1%85%D0%BE%D1%88-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D1%80%D1%83%D1%81%D0%BA%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%BD%D0%B0-%D1%87%D0%B5%D1%88%D0%BA%D0%B8%D1%82%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-news719518.html", "text": "ТАСС Кандидатът за президент на Чешката република Иржи Драхош е заявил, че се опасява от възможно руско влияние на втория тур от вота, насрочен за края на януари, предава . Бившият председател на Чешката академия на науките, който ще участва в балотажа на президентските избори в страната срещу действащия държавен глава Милош Земан, е заявил в интервю за местна медия: „Продължавам да смятам, че Русия е заинтересувана от намеса в нашите избори“. Според Драхош, „руските спецслужби са заинтересовани Милош Земан да остане на поста си“. Драхош също така подчерта нуждата от удължаване на санкциите срещу Русия. Фокус", "date": "2018.01.14", "title": "Иржи Драхош се опасява от руско влияние на чешките президентски избори"}
{"url": "http://pik.bg/%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BA%D0%BE%D1%80%D0%B0%D0%B1-%D0%B4%D1%80%D0%B0%D0%BA%D0%BE%D0%BD-%D1%81%D0%B5-%D0%BF%D1%80%D0%B8%D0%B7%D0%B5%D0%BC%D0%B8-%D1%83%D1%81%D0%BF%D0%B5%D1%88%D0%BD%D0%BE-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD-news719329.html", "text": "Американският космически товарен кораб „Дракон“ се е приземил успешно в Тихия океан в събота, съобщава РИА Новости. Корабът, който принадлежи на частната фирма SpaceX, е единственият способен да доставя провизии на международната космическа станция. Съоръжението е стигнало до целта си на 17 декември, където е доставил успешно товар, тежащ почти два тона, включително и определен брой лабораторни мишки, върху които учените ще изследват влиянието на нова технология, предназначена да намали гравитационното налягане спрямо мускулите на намиращите се на станцията космонавти. На борда на върналия се товарен кораб се намират растения, отгледани в космоса, които на свой ще бъдат изследвани от учените на Земята.", "date": "2018.01.14", "title": "Космическият кораб \"Дракон\" се приземи успешно в Тихия океан"}
{"url": "http://pik.bg/%D0%BE%D1%82-%D1%86%D1%80%D1%83-%D1%83%D0%B1%D0%B5%D0%B4%D0%B5%D0%BD%D0%B8-%D1%87%D0%B5-%D0%B2%D0%B8%D1%80%D1%83%D1%81%D1%8A%D1%82-notpetya-%D0%B5-%D0%B4%D0%B5%D0%BB%D0%BE-%D0%BD%D0%B0-%D1%80%D1%83%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-news719257.html", "text": "Централното разузнавателно управление (ЦРУ) на САЩ смята, че компютърният вирус NotPetya, атакувал преди половин година редица компании и организации в Русия и Украйна, „с висока степен на вероятност” може да е бил създаден в руското Главно разузнавателно управление (ГРУ), съобщава в. „Вашингтон поуст”, цитиран от Нова телевизия. Изданието  се позова на източници, запознати със секретни доклади на американското разузнаване. На 27 юни 2017 зловреден вирус, който блокира достъпа до данни и изисква превеждане на пари за деблокирането, атакува десетки енергийни, телекомуникационни и финансови компании и организации в Русия и Украйна, а след това се разпространи в целия свят. Експерти от фирмата Group-IB, специализирана в компютърна сигурност и защита от кибер заплахи, посочиха като виновник за атаката вируса Petya, който не позволява зареждането на операционната система, блокира компютрите и изисква откуп от 300 долара в криптовалутата биткойни. По-късно в руската „Лаборатория Касперски” стигнаха до извод, че светът се е сблъскал с нов зловреден вирус, а компанията го нарече NotPetya. Руските власти многократно заявиха, че нямат отношение към мащабните кибер атаки, станали през последните години.", "date": "2018.01.14", "title": "От ЦРУ убедени, че вирусът NotPetya е дело на  руското разузнаване"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%BD%D1%83%D1%81%D0%BE%D0%B2%D0%B8%D1%82%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BE%D1%81%D0%BD%D0%BE%D0%B2%D0%BD%D0%B8-%D1%83%D0%BB%D0%B8%D1%86%D0%B8-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news719355.html", "text": "Във връзка с минусовите температури, валежи от дъжд и сняг тази нощ са направени обработки срещу заледяване, съобщиха от пресцентъра на Столична община, цитирани от Фокус. 77 машини са извършили обработки със смеси срещу заледяване на улици и булеварди, по които се движи градският транспорт, основни улици в квартали и общински пътища. В момента фирмите-оператори продължават работа по улици в районите \"Витоша\", \"Панчарево\", \"Горна баня\", \"Овча купел\", \"Банкя\", \"Лозенец\", както и Южната дъга на Столичен околовръстен път. Опесъчаване е направено на планинските пътища във Витоша: „Бояна – Златни мостове” и „Драгалевци – Алеко”. Градският транспорт се движи навсякъде по обичайните си маршрути.", "date": "2018.01.14", "title": "Заради минусовите температури! Обработват основни улици срещу заледяване в столицата"}
{"url": "http://pik.bg/%D0%BA%D1%83%D1%87%D0%B8-%D1%81%D1%82%D1%83%D0%B4-%D1%81%D0%BD%D0%B5%D0%B3%D0%BE%D0%B2%D0%B5%D1%82%D0%B5-%D1%81%D0%BF%D0%B8%D1%80%D0%B0%D1%82-%D0%BD%D0%BE-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%BF%D0%B0%D0%B4%D0%B0%D1%82-%D0%B0-%D1%81%D0%B5%D0%B2%D0%B5%D1%80%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D1%89%D0%B5-%D1%81%D0%B5-%D1%83-news719343.html", "text": "Днес в по-голямата част от страната валежите ще спрат,  съобщи НИМХ при БАН. Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5° и 0° и максимални - между минус 3° и 2°. През нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания. Атмосферното налягане е по-високо от средното за януари и ще продължи да се повишава. По Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1°-5°. Температурата на морската вода е 8°-9°. Вълнението на морето ще бъде около 4 бала. В планините ще е облачно, ще превалява слаб сняг, на повече места в западната половина на страната. Ще духа умерен и силен предимно югоизточен вятър, по билата на Рила и Пирин – западен вятър. Температури те ще се понижават, максималната на височина 1200 метра ще е около минус 5°, на 2000 метра – около минус 9°. В понеделник валежи от сняг ще има на повече места в Северна и Западна България. Ще се образува нова снежна покривка. Почти без валежи ще е в югоизточните райони. Вятърът ще е до умерен от североизток и по планинските проходи и в Северна България ще има условията за снежни виелици и навявания. Минималните температури ще са между минус 7° и минус 2°, а максималните между минус 3° и 2°, в югоизточните райони до 4-5°. Във вторник ще има значителна облачност, само на отделни места в Северна България ще превали слаб сняг. Дневните температури ще са с градус-два по-високи. През нощта срещу сряда в северозападната част от страната ще има слаби превалявания от дъжд, ще се образува поледица. В сряда след временно разкъсване на облачността, отново ще се увеличи и след обяд на повече места ще превали дъжд. Температурите ще се повишат бързо, но за кратко.", "date": "2018.01.14", "title": "КУЧИ СТУД! Снеговете спират, но температурите продължават да падат, а северният вятър ще се усилва"}
{"url": "http://pik.bg/%D0%B4%D0%B8-%D0%BA%D0%B0%D0%BF%D1%80%D0%B8%D0%BE-%D1%89%D0%B5-%D0%B8%D0%B3%D1%80%D0%B0%D0%B5-%D0%B7%D0%B0%D1%81%D1%82%D0%B0%D1%80%D1%8F%D0%B2%D0%B0%D1%89-%D0%B0%D0%BA%D1%82%D1%8C%D0%BE%D1%80-%D0%B2-%D0%BB%D0%B5%D0%BD%D1%82%D0%B0%D1%82%D0%B0-%D0%BD%D0%B0-%D0%BA%D1%83%D0%B5%D0%BD%D1%82%D0%B8%D0%BD-%D1%82%D0%B0%D1%80%D0%B0%D0%BD%D1%82%D0%B8%D0%BD%D0%BE-%D0%B7%D0%B0-%D1%87%D0%B0%D1%80%D0%BB%D0%B7-%D0%BC%D0%B5%D0%BD%D1%81%D1%8A%D0%BD-news719348.html", "text": "Холивудският актьор и носител на \"Оскар\" Леонардо ди Каприо ще се снима във филма на Куентин Тарантино, проследяващ убийствата, извършени от последователи на Чарлз Менсън, предаде Ройтерс, позовавайки се на \"Варайъти\". Ди Каприо няма да се превъплъти в образа на Менсън - един от най-известните американски престъпници на 20-и век. Очаква се носителят на \"Оскар\" да играе застаряващ актьор. Подробности около все още неназования филмов проект не се съобщават. През ноември миналата година режисьорът Куентин Тарантино, който е и сценарист на филма разкри, че продукцията няма да е биографична, а ще проследи събитията през лятото на 1969 г. Тогава в Южна Калифорния са извършени поредица от жестоки убийства, зад които стоят членове на сектата на Менсън. Сред жертвите е бременната актриса Шарън Тейт. Чарлз Менсън, който излежаваше доживотна присъда като поръчител на девет убийства, почина през ноември миналата година на 83-годишна възраст. Филмът на \"Сони пикчърс\" ще излезе на екран на 9 август 2019 г. - точно 50 години след убийствата на Тейт и нейни приятели. \"Варайъти\" и \"Дедлайн\" съобщават, че австралийската актриса Марго Роби е получила предложение да се превъплъти в образа на Шарън Тейт. С проекта на Куентин Тарантино се свързват също имената на Том Круз, Брад Пит и Ал Пачино.", "date": "2018.01.14", "title": "Ди Каприо ще играе застаряващ актьор в лентата на Куентин Тарантино за Чарлз Менсън"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%81%D1%8A%D1%81-%D1%81%D1%82%D1%80%D0%B0%D1%88%D0%BD%D0%B0-%D0%B7%D0%B0%D0%BA%D0%B0%D0%BD%D0%B0-%D0%BA%D1%8A%D0%BC-%D0%BA%D1%8E%D1%80%D0%B4%D1%81%D0%BA%D0%B8%D1%82%D0%B5-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D1%81%D0%B8%D1%80%D0%B8%D1%8F-news719295.html", "text": "Турският президент Реджеп Ердоган заяви готовността на Анкара да ликвидира тероризма в Сирия, разкритикува политиката на САЩ там и се зарече да елиминира кюрдските бунтовници в сирийската провинция Африн до седмица, предаде БГНЕС. Пред конгреса на Партията на справедливостта и развитието в провинция Елазиг Ердоган подчерта, че след като терористите са осъзнали невъзможността да действат активно на турска територия, враговете на Анкара са задействали нов план за създаване на зони под контрола на терористите отвъд южната граница. Според него благодарение на операцията на турските въоръжени сили в сирийската провинция Идлиб Анкара е успяла да разруши западната част на тези зони. Ако терористите, установили се в района на Африн, не сложат оръжията, то и те ще бъдат унищожени, предупреди Ердоган. Той припомни, че в рамките на операцията „Щит на Ефрат“ (от август 2016 г. до март 2017 г.) са били ликвидирани 3 000 терористи. „На територия от Джераблус до Ел Баб бяха ликвидирани хиляди бойци. Ако се наложи, то още утре Турция ще унищожи още 3 000 терористи. Така или иначе, Анкара е напълно решена да приключи с тероризма в региона“, заяви Ердоган. Той каза, че част от оръжията, доставени в Северна Сирия от САЩ по въздух и хиляди тежкотоварни камиони, днес вече се продават на черния пазар, а част от тях е започнала да се използва срещу Турция. „САЩ се занимават със самозалъгване, като допускат, че сътрудничеството с терористите няма да навреди на собствените им национални интереси. Този избор на Вашингтон Турция преследва по друг път. В рамките на седмица въоръжените сили на Турция ще унищожат армията, която Америка сформира в Сирия от отрядите на терористите, които смята за свои партньори“, обяви турският президент. Днес делегация от Държавния департамент на САЩ посети населени пунктове в северната част на Сирия, които са под контрола на бунтовниците от PYD (сирийското крило на ПКК), съобщава Анадолската агенция. Групата дипломати се е срещнала със зам.-ръководителя на групировката Алдар Халил и с пристигналите от иракския район Кандил лидери на ПКК Февзе Юсуф и Бедран Джи Курт. В хода на срещата бунтовническите лидери са заявили необходимостта от преразглеждане на формата на държавното устройство на Сирия и превръщането на страната във федерация. Делегацията е посетила и района Айн-ал-Араб (Кобани), където се е срещнала с командира Шахин Джило на т.нар. Демократични сили на Сирия, сформирани по инициатива на САЩ заради нуждата от обосновка на мащабните оръжейни доставки за PYD в Северна Сирия. Джило е считан за един от главатарите на ПКК, пристигнал от провинция Кандил за координация на действията на терористите в Сирия и именно чрез него САЩ планират ходовете си по места. Междувременно в рамките на месец 200 000 сирийци са напуснали домовете си в районите на бойните действия, бежанският поток към турската граница не спира. Напълно опустели са 120 населени места на юг от Идлиб и източната част на провинция Хама. Заради непрекъснатите атаки на силите на режима на Башар Асад и въздушните удари на Русия само в района на Хама са опразнени 74 селища, твърди Джабер Овед от Синджар.", "date": "2018.01.14", "title": "Ердоган със страшна закана към кюрдските терористи в Сирия"}
{"url": "http://pik.bg/%D0%BC%D0%B0%D0%BB%D1%88%D0%B0%D0%BD%D1%81-%D0%BA%D1%80%D0%B0%D0%B4%D1%86%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D1%81%D0%BB%D1%83%D1%87%D0%B0%D0%B9%D0%BD%D0%BE-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BA%D0%BE%D0%BF%D0%B8%D0%B5-%D0%BD%D0%B0-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B7%D0%B0-%D0%BD%D0%BE%D0%B2%D0%B8%D1%8F-%D1%84%D0%B8%D0%BB%D0%BC-%D0%BD%D0%B0-%D0%BA%D0%BB%D0%BE%D0%B4-%D0%BB%D1%8C%D0%BE-news719265.html", "text": "Прочутият френски режисьор Клод Льолуш е станал жертва на кражба, а сред откраднатите вещи е и единственото копие от сценария за следващия му филм, предаде АФП, позовавайки се на в. „Паризиен“. 80-годишният Льолуш е отправил призив към крадците да му върнат сценария, надявайки се на чудо. Според изданието кражбата е станала преди седмица пред офиса на продуцентската компания, основана от известния режисьор. Льолуш тъкмо се е връщал от почивка. Той извадил три куфара от паркирания си пред офиса автомобил и миг по-късно два от тях вече липсвали. В единия било и единственото копие от сценария за следващия филм му „Да или не“, пише „Паризиен“. От режисьора са били откраднати също тетрадки с ценни записки, 15 хил. евро, ключове, паспорт и часовник.", "date": "2018.01.14", "title": "МАЛШАНС! Крадци задигнаха случайно единственото копие на сценария за новия филм на Клод Льолуш"}
{"url": "http://pik.bg/%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%BE-%D0%B1%D0%B0%D1%80%D1%81%D0%B0-%D0%BF%D0%BB%D0%B0%D1%89%D0%B0-%D0%BD%D0%B0%D0%B4-400-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B8-news719317.html", "text": "Новият договор на Лионел Меси с Барселона чупи рекорди във финансово отношение, разкрива Football Leaks, цитиран от Mediapart. От “Камп Ноу” ще трябва да плащат брутно над 100 милиона евро на година според установените параметри по споразумението. Ла Пулга вече прибира по около 50 млн. евро нето на сезон, което е двойно повече от Кристиано Роналдо. Неймар пък получава “чисти” около 37 млн. евро на всеки 12 месеца. Детайлно разпределено, каталунският клуб плаща 71 млн. евро за заплата (с данъците), 70 млн. евро бонус лоялност, ако не напусне до изтичането на договора си и 63,5 млн. като премия за подписването на контракта. Общо това прави 417,5 милиона за четирите години.", "date": "2018.01.14", "title": "Безпрецедентно! Барса плаща над 400 млн. евро на Меси"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BD%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-news719240.html", "text": "Правителството на Косово е определило нов представител на страната за преговорите със Сърбия, съобщава македонската медия “МакФакс“, цитирана от Фокус. На мястото на досегашния представител Едита Тахири, правителството в Прищина назначи за нов представител в преговорите със Сърбия Авни Арифи, началник на кабинета на министър-председателя на Косово Рамуш Харадинай. На правителствената сесия е оценено, че Арифи има капацитет да бъде правителствен представител в преговорите за нормализиране на отношенията между Белград и Прищина", "date": "2018.01.14", "title": "Правителството на Косово определи нов представител за преговорите със Сърбия"}
{"url": "http://pik.bg/%D1%81%D0%B5%D0%BA%D1%81-%D0%B0%D1%84%D0%B5%D1%80%D0%B0-%D0%BC%D0%B0%D0%BA%D1%80%D0%BE%D0%BD-%D0%BD%D0%B0%D0%BF%D0%B8%D1%81%D0%B0-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D1%8F-%D0%B7%D0%B0-%D0%B1%D1%80%D0%B8%D0%B4%D0%B6%D0%B8%D1%82-news719302.html", "text": "Президентът на Франция Еманюел Макрон е автор на еротичен роман, съобщават местни медии. По данни на изданието Le Parisien, през 1993 г., когато е бил на 16 години, той е написал роман с еротично съдържание. Подробности около творчеството му станаха публично достояние след признанията на негова съседка. Тя разказа пред медиите, че преди 25 години е напечатала ръкопис от 300 страници, който получила от бъдещия президент на Франция. „Веднъж той ме помоли да напечатам 300 страници, които току-що бе написал”, разказва жената пред Closer. Тя не си спомня подробности от творбата, но по думите й това бил „Смел и малко неприличен роман”. Имената на главните герои в книгата били измислени, но не е изключено настоящата първа дама на Франция Бриджит Макрон (тогава Бриджит Троньо) да е един от персонажите. Когато Макрон е писал книгата, тя е била негова учителка.", "date": "2018.01.14", "title": "СЕКС АФЕРА! Макрон написа шокиращи откровения за Бриджит"}
{"url": "http://pik.bg/%D0%B3%D0%BE%D0%BB%D1%8F%D0%BC-%D1%83%D1%81%D0%BF%D0%B5%D1%85-%D0%B7%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B7%D0%BE%D0%B3%D1%80%D0%B0%D1%84%D1%81%D0%BA%D0%B8-news719311.html", "text": "Българинът Владимир Зографски спечели първи точки за сезона за Световната купа по ски-скок и си осигури на 100 % участие на олимпийските игри в Пьончан, които започват на 9 февруари. Зографски завърши на 26-о място в състезанието по ски-полети от Световната купа по ски-скок на голямата шанца в Бад Митерндорф (Австрия). Любопитното е, че българинът не успя да преодолее квалификациите вчера, но днес участва в надпреварата като първа резерва след отказването на Дмитри Василев от Русия. Зографски беше 41-и в пресявките, а само първите 40 се класират за основното състезание. Журито обаче му даде шанс да стартира на мястото на руския състезател. Владимир Зографски завършва в топ 30 за пръв път този сезон за Световната купа. Той постигна опити от 195.0 и 183.0 метра и получи 328.6 точки. Със спечелените 5 точки българинът си осигури квота за Пьончан и за втори път в кариерата си след Сочи 2014 ще участва на олимпийски игри. Победител в състезанието стана Андреас Стернен (Норвегия) с 407.6 точки след полети от 229.0 и 226.0 метра. Така той постигна първа победа в кариерата си за Световната купа. Втори се класира Даниел-Андре Танде (Норвегия) с 405.1 точки (210.5 и 240.5 метра), а трети се нареди Симон Аман (Швейцария) с 399.9 (218.0 и 227.5 метра). В генералното класиране за Световната купа води Камил Стох със 733 точки, следван от Рихард Фрайтаг (Германия) със 711 точки и от Андреас Велингер (Германия) с 585 точки. Зографски е 49-и с 5 точки. Утре в Бад Митерндорф предстои още едно състезание по ски-полети.", "date": "2018.01.14", "title": "Голям успех за Владимир Зографски"}
{"url": "http://pik.bg/%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D1%82%D1%8A%D1%80%D1%81%D1%8F%D1%82-%D0%BF%D0%BE%D0%BC%D0%BE%D1%89-%D0%B2-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B0%D1%82%D0%B0-news719312.html", "text": "Калифорнийските власти призоваха за помощ от гражданите при търсенето на седемте души, които все още са изчезнали след свлачищата в района, съобщава \"Ройтерс\". Припомняме, заради свлачищата живота си загубиха най-малко 18 души. Към момента екипите на службите за сигурност продължават търсенето на оцелели. Службата на окръжния шериф на Санта Барбара отправи призив всеки, който има информация за някой от издирваните, да се свърже с властите. Същевременно властите признаха, че намирането на някой жив би било \"чудо\". За изчезналите беше съобщено от семействата им. Издирваните живеели в райони, които тежко пострадаха по време на бурята и последващите свлачища. Изчезналите са на възраст от две до 62 години. Близо 700 души участват в спасителната акция. Ранените хора са 28, разрушени са поне 65 къщи и са нанесени щети на още 446.", "date": "2018.01.14", "title": "В Калифорния търсят помощ в издирването на изчезналите при свлачищата"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%B2%D0%BF%D1%80%D0%B5%D0%B3%D0%BD%D0%B0-%D0%B0%D1%80%D1%82%D0%B8%D0%BB%D0%B5%D1%80%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BA%D1%8E%D1%80%D0%B4%D1%81%D0%BA%D0%B8-%D0%BE%D0%B1%D0%B5%D0%BA%D1%82%D0%B8-%D0%B2-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B0%D1%84%D1%80%D0%B8%D0%BD-news719309.html", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet, цитиран от \"Фокус\". Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн. По-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“. Президентът също така заплаши с интервенция, ако, както пише изданието, терористите не се предадат.", "date": "2018.01.14", "title": "Турция впрегна артилерията срещу кюрдски обекти в сирийската провинция Африн"}
{"url": "http://pik.bg/%D0%BA%D0%BE%D1%89%D1%83%D0%BD%D1%81%D1%82%D0%B2%D0%BE-%D0%BE%D0%BF%D0%BE%D0%B6%D0%B0%D1%80%D0%B8%D1%85%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B0%D1%82%D0%B0-%D1%81%D1%82%D0%B0%D1%82%D1%83%D1%8F-%D0%BD%D0%B0-%D1%85%D1%80%D0%B8%D1%81%D1%82%D0%BE%D1%81-%D0%B2-%D0%BB%D0%B8%D0%BC%D0%B0-%D0%BF%D1%80%D0%B5%D0%B4%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news719319.html", "text": "Гигантска статуя на Христос в столицата Лима пострада при пожар дни преди папа Франциск да посети Перу, предаде Асошиейтед прес. Жителите на града се събудиха днес и откриха, че почти цялата задна част на огромната бяла статуя е овъглена. Причините за пожара се разследват. Статуята в Лима е копие на прочутата статуя на Христос Спасител в Рио де Жанейро и бе дарена на Перу от бразилския конгломерат Одебрехт. Той е замесен в огромен корупционен скандал, обхванал не само Бразилия, но и други латиноамерикански държави и опетнил няколко от най-видните политици в Перу. Президентът Педро Пабло Кучински едва оцеля при гласуване за импийчмънт в парламента през декември заради връзките му с Одебрехт. Огромната статуя на Христос се появи в Перу през 2011 г. Тя е висока 37 метра, от тях 15 метра е постаментът, а 22 метра е висока самата статуя. Противоречиви са данните от какво е направена. Първо се твърдеше, че е от камък, но после се появиха информации, че е направена от полиестерна смола и метал. Папа Франциск ще бъде в Перу от 18 до 21 януари.", "date": "2018.01.14", "title": "Кощунство! Опожариха гигантската статуя на Христос в Лима преди визитата на папа Франциск"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D1%82%D1%80%D0%B5%D1%82%D0%B8%D1%8F-%D1%81%D0%B2%D1%8F%D1%82-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news719323.html", "text": "Страните от Третия свят реагираха остро на изявлението на Доналд Тръмп, че са „мизерни дупки“. Според съобщенията в медиите на среща със сенатори американският президент попитал защо се допускат имигранти от „мизерни дупки“ като Хаити, а не високообразовани от Норвегия. Безпокойство от думите на Тръмп изразиха много държави от Африка и Латинска Америка, както и Африканският съюз. Американският шарже д'афер в Хаити беше извикан на среща с президента на карибската островна страна за обяснение. Ботсвана също повика за обяснения американския посланик в страната, предаде АФП. Посланиците от групата на африканските страни в ООН поискаха опровержение и извинение от американския президент. След спешно съвещание, продължило четири часа, групата единодушно заяви, че е дълбоко шокирана и осъжда скандалните расистки и ксенофобски думи на Тръмп, както са съобщени в медиите. Норвегия също изказа съжаление, че името ѝ е замесено в скандала. Вчера и комисията на ООН за правата на човека реагира и нарече изявлението на Тръмп „расистко“. Също вчера в „Туитър“ Тръмп обаче написа, че никога не е казал нещо лошо за хаитяните, предадоха световните агенции. „Никога не съм казвал нещо обидно за хаитяните освен това, което е очевидно, а именно, че Хаити е една много бедна и изпитваща трудности страна“, написа той. „Никога не съм казвал: „Изгонете ги!“. Това е измислица на демократите. Имам страхотни отношения с хаитяните“, допълни Тръмп в „Туитър“. Той добави, че може би трябва да записва заседанията си. Сенаторът демократ Дик Дърбин, присъствал на срещата с Тръмп, на която е била обсъждана имиграцията, каза пред американски медии, че президентът на няколко пъти използва думите „мизерни дупки“, предадоха Ройтерс и Франс прес. „Той произнесе на няколко пъти тези думи, изпълнени с ненавист“, каза Дърбин, подлагайки на съмнение опровержението, направено от Тръмп.", "date": "2018.01.14", "title": "Напрежение! Страните от Третия свят скочиха на Доналд Тръмп"}
{"url": "http://pik.bg/%D1%86%D1%81%D0%BA%D0%B0-%D0%BF%D1%80%D0%BE%D0%B4%D0%B0%D0%B2%D0%B0-%D0%BE%D1%89%D0%B5-%D0%B5%D0%B4%D0%B8%D0%BD-%D0%BE%D0%BB%D0%B8%D0%BC%D0%BF%D0%B8%D0%B0%D0%BA%D0%BE%D1%81-%D0%BF%D0%BE%D0%B6%D0%B5%D0%BB%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news719330.html", "text": "Младата звезда на ЦСКА - Кирил Десподов, който направи силен завършек на първата част от сезона, е хванал окото на ръководството на Олимпиакос, съобщава Топспорт. Младокът, който спечели приза за №1 през 2017 година сред младите футболисти у нас, е бил наблюдаван на живо в няколко срещи по препоръка на родни и чуждестранен мениджър. Той се е понравил на скаутите на гръцкия хегемон, които ще продължат да следят изявите му и през пролетта. Интерес към Десподов въобще не липсва, има и такъв от полския гранд Легия (Варшава), който датира от година насам. ЦСКА вече се раздели с един от младите си футболисти, в лицето на Антон Недялков, който наскоро бе продаден в МЛС, където ще носи екипа на Далас.", "date": "2018.01.14", "title": "ЦСКА продава още един! Олимпиакос пожела звезда на \"червените\""}
{"url": "http://pik.bg/%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%82%D0%B5%D0%BB%D0%B0-%D0%BD%D0%B0-%D0%BC%D0%BE%D1%80%D1%8F%D1%86%D0%B8-%D0%BE%D1%82-%D0%B3%D0%BE%D1%80%D1%8F%D1%89%D0%B8%D1%8F-%D1%82%D0%B0%D0%BD%D0%BA%D0%B5%D1%80-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%B8%D1%82%D0%B0%D0%B9-news719268.html", "text": "Спасители успяват да се качат на горящия петролен танкер край бреговете на Китай и да извадят телата на двама членове на екипаж, съобщава \"Ройтерс\". Танкерът \"Санчи\" гори от една седмица след сблъсък с товарен кораб. Спасителният екип е успял да вземе и \"черната кутия\" на кораба. Екип от ирански командоси вече се е присъединил към спасителните операции, но не е известно каква ще е тяхната роля. Четиричленният спасителен екип е използвал дихателни апарати, съобщава китайската държавна информационна агенция \"Синхуа\". Опитът да се достигне до жилищните помещения обаче се е провалил, тъй като спасителите са се сблъскали с от температури около 89°С. Спасителната мисия е продължава едва около час, тъй като промяната на посоката на вятъра застрашава живота на спасителите, съобщава \"Синхуа\". Около 15 кораба участват в спасителната операция, но лошото време и състоянието на \"Санчи\" продължават да възпрепятстват работата. В петък нов взрив пресече надеждите, че огънят може да спре. Танкерът също така е придвижван от теченията на югоизток от мястото на сблъсък, на 260 километра от Шанхай, в посока японския остров Амами Ошима. Японската брегова охрана съобщава, че е на около 290 километра от брега на острова и се движи около 2,2 километра в час. Китайските власти успокояват, че към момента не е открит голям разлив на нефт.", "date": "2018.01.14", "title": "Спасители извадиха тела на моряци от горящия танкер край бреговете на Китай"}
{"url": "http://pik.bg/%D1%86%D0%B8%D1%86%D0%B8%D1%8F-%D0%B4%D0%B0%D0%BD%D0%B8%D0%B5%D0%BB-%D0%BF%D0%B5%D1%82%D0%BA%D0%B0%D0%BD%D0%BE%D0%B2-%D1%81%D1%82%D0%B8%D1%81%D0%BD%D0%B0%D1%82-%D0%BA%D0%B0%D1%82%D0%BE-%D0%BC%D0%B5%D0%BD%D0%B3%D0%B5%D0%BC%D0%B5-%D0%B8%D0%B7%D0%BB%D1%8A%D0%B3%D0%B0-%D0%B6%D0%B5%D0%BD%D0%B0-%D1%81%D0%B8-%D0%B7%D0%B0-%D0%B4%D1%83%D0%B1%D0%B0%D0%B9%D1%81%D0%BA%D0%B8-%D0%BF%D0%BE%D0%B4%D0%B0%D1%80%D1%8A%D0%BA-%D0%B0-%D1%82%D1%8F-%D0%B8%D1%81%D0%BA%D0%B0-%D0%B4%D0%B0-news718526.html", "text": "Всъщност именно скъперничеството на Лудия репортер било една от причините двамата да се разделят преди година, твърди седмичник. \"Алекс винаги си е била малко меркантилна. Неслучайно никога не се е заглеждала по обикновени момчета, а бившият й годеник, италианецът Макс, бе милионер. Дани обаче е голяма циция и дори едно кафе не е платил на Алекс, което много я дразнеше\", разказват нейни близки. В началото Богданска се примирявала, тъй като популярността му компенсирала скъперничеството и покрай него Алекс бързо стана известна. Когато обаче около нея започнали да се навъртат богати момчета и да я черпят по заведенията, разбрала откъде изгрява слънцето. Именно заради стиснатия характер на Даниел, Богданска поддала на флиртовете и му изневерила. И така - 10-ина пъти. Поредното доказателство, че Лудия репортер е циция, лъсна в Дубай по време на медения им месец в Дубай. Направи впечатление, че през целия им престой моделката се снима с един и същ бански костюм. Петканов й обещал, че лично ще й купи марков бански като подарък. Когато обаче видял баснословните цени по моловете, бързо обърнал палачинката: \"Е, ти нали си имаш бански! За какво ти е още един?!\". \"Идеше ми да завра годежния пръстен в стиснатия му... Дори и той не е платен от него, а от \"ВИП Брадър\", беснеела Алекс пред приятелки. \"Дани е супер стиснат! Скъпи се дори един бански да ми купи, да не говорим за по-голям харч. В Дубай всичко сама съм си плащала\", оплакала се пред приятелки моделката Александра Богданска, вече Петканова.", "date": "2018.01.14", "title": "ЦИЦИЯ! Даниел Петканов стиснат като менгеме! Излъга жена си за дубайски подарък, а тя иска да завре годежния си пръстен в..."}
{"url": "http://pik.bg/%D0%BD%D0%BE%D0%B2-%D1%82%D1%80%D1%83%D1%81-%D0%B2-%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%88%D0%B0%D0%BC%D0%BF%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D1%82%D0%BE%D1%82%D0%B0%D0%BB%D0%BD%D0%BE-%D1%81%D0%B5-%D1%81%D0%B3%D1%80%D0%BE%D0%BC%D0%BE%D0%BB%D1%8F%D1%81%D0%B0%D1%85%D0%B0-news719322.html", "text": "Шампионът на Испания Реал Мадрид продължава да се отдалечава от титлата, след като днес загуби у дома с 0:1 от Виляреал в мач от 19-ия кръг на Ла Лига, изигран при непрестанен дъжд на \"Сантиаго Бернабеу\". Пабло Форналс отбеляза попадение в 87-ата минута, при което останаха съмнения за засада. Домакините имаха претенции за две дузпи през първото полувреме, но съдията прецени, че такива няма. Като цяло европейският крал изигра нелош мач, в който не успя да вкара. Усилията на \"белите\" не бяха достатъчни, а с решаваща роля се отличи вратарят Серхио Асенхо. Като цяло мадридчани записаха четвърти пореден мач, в който не се поздравиха с победа (3 в Ла Лига и 1 за Купата на краля). Лидерът в първенството Барселона е далеч напред в класирането - на цели 16 точки. Утре Барса гостува на Реал Сосиедад и може да увеличи още повече преднината пред \"белите\", които имат да изиграят отложен мач с Леганес. Зинедин Зидан избра нападение с Кристиано Роналдо и Гарет Бейл, подкрепяни от Иско. Начо Фернандес замени капитана Серхио Рамос. Хави Кайеха подреди 4-4-2 с Даниел Раба и Карлос Бака. Гостите от \"Естадио де ла Серамика\" започнаха със самочувствие. \"Подводницата\" по-често играеше с топката и се справяше с пресата на домакините. Въпреки това първата добра възможност се откри пред вратата на Серхио Асенхо. В деветата минута Иско стреля към вратата и \"белите\" дружно вдигнаха ръце с претенции за дузпа. Съдията прецени, че ръката на Марио Гаспар е прилепена към тялото и няма дузпа. След встъпителните минути мадридчани тръгнаха напред и заредиха атаки към вратата на своя опонент. В 13-ата Бейл прати кълбото в мрежата, но при вдигнат флаг за засада. Уелсецът видимо беше зад защитната линия на \"лос амарийос\" и попадението правилно не беше зачетено. В 18-ата Марсело отправи бомбастичен шут от 25 метра - вратарят Асенхо майсторски изби. В 21-ата футболистите на Зидан изпълниха късо корнер, Иско напредна и центрира остро, но вратарят на Виляреал внимаваше и се справи. Две минути по-късно Роналдо разтресе напречната греда с мощен удар от фал. Португалецът заложи на силата, имаше лек рикошет, но Асенхо беше подготвен и с негова помощ топката се отклони от гредата и излезе в корнер. В 29-ата Хауме Коста изпъкна с великолепен извеждащ пас към Карлос Бака. Колумбиецът обаче се забави и беше блокиран от Начо. Минута по-късно защитата на валенсианци изпусна Кристиано, той получи топката отдясно, напредна и копна топката, но мерникът му изневери и тя облиза гредата от външната страна. В 31-ата Роналдо отново получи по десния фланг и шутира мощно към близкия ъгъл - топката се отби високо от гредата и излезе в аут. В 35-ата Бейл засече с глава на близката греда и мадридистите отново имаха претенции за дузпа, неуважени от съдията. Уелсецът стреля с глава и топката беше блокирана от ръката на Алваро Гонсалес. Кълбото отиваше към вратата, но реферът прецени, че няма дузпа. В 43-ата \"лос меренгес\" изработиха поредна силна атака, Бейл финтира Марио и завъртя топката към далечния ъгъл и малко не му достигна да порази целта. В 45-ата Кристиано направи голям пропуск. Иско получи отдясно и подаде успоредно на голлинията към Кристиано, който от три метра не успя да преодолее вратаря. Повторенията показаха, че секунда по-рано португалецът получава удар в крака от съперник, но това остава незабелязано от съдията. Положението беше доста спорно и за засада. Като цяло Реал изигра силно полувреме, но не успя да реализира предимството си. В 48-ата бившият играч на Реал Мадрид Денис Черишев изпревари Каземиро, извоюва си позиция за стрелба, но от 17 метра шутира анемично покрай вратата. В 51-ата Саму Кастийехо центрира технично с външен, но двама футболисти на \"жълтите\" си попречиха в наказателното поле. Минута по-късно Тони Кроос отправи зрелищен удар от въздуха, намирайки тялото на Асенхо. В 56-ата Кристиано реши да стреля от малък ъгъл - Асенхо не трепна и улови. В 59-ата Иско подхвана много перспективно контранападение, но номер 7 не намери правилно продължение. В 63-ата Роналдо задържа топката и подаде към Лука Модрич. хърватинът намери пролука за удар, който не затрудни достатъчно вратаря. В 70-ата Зидан извади Бейл и Иско, пускайки в игра Лукас Васкес и Марко Асенсио. В 81-ата Лукас върна назад към Модрич, който шутира мощно - на метър от гредата в аут. В 85-ата Марсело беше допуснат леко в наказателното поле, центрира в малкото наказателно към Асенсио, чийто удар беше блокиран, а рикошетът не облагодетелства \"белите\". В 87-ата \"подводницата\" организира страхотна контра отляво. Черишев напредна и центрира към резервата Енес Юнал, който беше в съмнително положение за засада. Кейлор Навас блокира удара на Юнал, но при добавката беше безсилен след много техничен прехвърлящ удар на Форналс - 0:1.", "date": "2018.01.14", "title": "Нов трус в Реал Мадрид, шампионите на Испания тотално се сгромолясаха"}
{"url": "http://pik.bg/%D1%81%D0%B2%D0%B0%D0%BB%D1%8F%D1%82-%D1%81%D0%BA%D1%83%D0%BB%D0%BF%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0-%D0%B8-%D0%B4%D0%BE%D0%B4%D0%B8-news719321.html", "text": "Лондонският магазин „Хародс” обяви, че ще махне бронзовата скулптурна група, изобразяваща принцеса Даяна и Доди ал Файед, предаде Би Би Си. Скулптурата, поставена през 2005, ще бъде върната на собственика й – египетския милиардер Мохмед ал Файед, чийто син загина с Даяна през 1997 при катастрофа в Париж. Монументът „Невинните жертви” изобразява влюбена двойка, която танцува и се държи за ръце с поглед, вперен в този на другия. Ал Файед твърдеше, че смъртта на двамата не е нещастен случай. Администрацията на магазина обясни, че скулптурата ще бъде махната, тъй като синовете на принцесата смятат да поставят друг монумент в Лондон близо до двореца Кенсингтън. През 2010 Ал Файед продаде „Хародс” за 1,5 млрд. паунда на катарското кралско семейство.", "date": "2018.01.14", "title": "Свалят скулптурата на принцеса Даяна и Доди"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D1%80%D0%B0%D0%BD-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%BD%D0%B5-%D0%BF%D0%BE%D0%B4%D0%BB%D0%B5%D0%B6%D0%B8-%D0%BD%D0%B0--news719246.html", "text": "Иранският външен министър Мохамад Джавад Зариф заяви, че ядреното споразумение със страната му, официално познато като Съвместен всеобхватен план за действие, „не подлежи на предоговаряне“, съобщава Tehran Times, цитиран от Фокус. „Политиката на Тръмп е отчаян опит да се подкопае едно твърдо международно споразумение – коментира Зариф.  - Вместо да си повтарят думите, САЩ трябва да спазват този договор, точно както и Иран“. Според споразумението, подписано между Иран, ЕС, Германия и петте постоянни страни членки на Съвета за сигурност на ООН, Техеран се съгласява да ограничи ядрената си програма в замяна на отменяне на свързаните с нея санкции. Споразумението влезе в сила през януари 2016 г.", "date": "2018.01.14", "title": "Външният министър на Иран категоричен: Ядреното споразумение със страната ни не подлежи на предоговаряне"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%B7%D0%B0-%D0%BC%D0%B8%D0%BD%D1%83%D1%82%D0%B8-%D0%BF%D0%B0%D0%B7%D0%B0%D1%80-%D1%81%D0%BD%D0%B8%D0%BC%D0%BA%D0%B8-news719362.html", "text": "Голям пожар изпепели за минути пазар в пловдивския район Южен, съобщава Трафикнюз. Според информацията сигналът е подаден около 02:20 часа тази нощ. За минути огънят е обхванал сергиите, които са били долепени една до друга и фургон. Пожарникари са се борили с огнената стихия. Унищожена е и продукция от плодове и зеленчуци. “Видяхме пламъците и излязохме да видим какво се случва. За съжаление огънят беше толкова голям, че не можехме да го потушим със собствени сили”, коментираха хора от района. По първоначани данни няма пострадали хора.", "date": "2018.01.14", "title": "ОГНЕН АД В ПЛОВДИВ! Голям пожар изпепели за минути пазар (СНИМКИ)"}
{"url": "http://pik.bg/%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%BA%D0%B0%D1%87%D0%B8%D1%85%D0%B0-%D0%B1%D0%BE%D1%80%D1%87%D0%BE%D0%B2%D0%B5%D1%82%D0%B5-%D0%B4%D0%B2%D0%BE%D0%B9%D0%BD%D0%BE-news719288.html", "text": "За да изкараме по-нашироко Коледа, Нова година и имените дни, през януари сме задлъжнели двойно. Оказва се, че за да напълним трапезата и да купим подаръци на любимите си хора, сме теглили бързи кредити между 300 и 500 лева. В по-малките градове пък сумата варира в рамките на 200-400 лева, тъй като там доходите на гражданите са по-ниски. По думите на експертите повечето компании отчитат над 30% ръст при новоизтеглените бързи пари през декември спрямо ноември 2017 г. Статистиката показва, че масово на българите първата заплата за 2018 г. няма да им стигне да върнат задълженията си и поради тази причина разсрочват вземането си за 2-3 месеца.", "date": "2018.01.14", "title": "Празниците качиха борчовете двойно"}
{"url": "http://pik.bg/%D0%BD%D0%BE%D0%B2%D0%BE-%D0%B0%D0%BC%D0%BF%D0%BB%D0%BE%D0%B0-%D0%BF%D0%BE%D0%BF%D0%B5%D1%82%D0%BE-%D1%81%D0%B5-%D0%B7%D0%B0%D1%85%D0%B2%D0%B0%D1%89%D0%B0-%D1%81%D1%8A%D1%81-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2%D0%B4%D0%B8%D0%B3%D0%B0-%D0%B1%D0%BB%D0%BE%D0%BA-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news719350.html", "text": "Трикратният вече Футболист на годината на България Ивелин Попов е решил да инвестира в жилищни сгради. Атакуващият полузащитник на „Спартак“ (Москва) прибира по 1,8 милиона евро на година и е в клуба вече от два сезона. В предишните си отбори Попето също прибираше солидни суми и вече явно е натрупал сериозен капитал да се захване с нещо сериозно. Ивелин и съдружниците му ще подхванат строителство в столицата, където вече оглеждат терени за закупуване. Ивелин вече е регистрирал фирма „ИКИ Билдинг“ заедно със строителния предприемача Красимир Ваташки и брокера Иван Карански. Първата им сграда е проектирана и ще се намира на ул. „Отец Паисий“. Строителният бизнес у нас в момента е в сериозно развитие и юношата на „Левски“ се е консултирал със свои близки къде е най-сигурно да инвестира, пише столичен всекидневник.", "date": "2018.01.14", "title": "НОВО АМПЛОА! Попето се захваща със строителство, вдига блок в столицата"}
{"url": "http://pik.bg/%D0%B3%D1%80%D0%B8%D0%BF%D1%8A%D1%82-%E2%80%9E%D1%85%D0%BE%D0%BD%D0%BA%D0%BE%D0%BD%D0%B3%E2%80%9C-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-news719286.html", "text": "Грип от щам H2N3 – „Хонконг“, може да причини епидемия у нас тази година. Това каза д-р Ангел Кунчев, главен държавен здравен инспектор. Преди грипния сезон у нас специалистите следят какво се случва в южното полукълбо и по-специално в Австралия. През август, когато е зимният сезон при тях, бе пикът на грипната им епидемия. Водещ щам там е бил именно „Хонконг“, затова се предполага, че той ще разболее най-много хора и у нас. Дали със сигурност ще е той, или другият щам „Мичиган“ - ваксиналният щам на H1N1, познат като свински грип, ще стане ясно може би още в края на месеца, когато ще дойде и епидемията, обяснява д-р Кунчев. „Дотогава ще постъпят повече материали за изследване, ще се види как върви заболеваемостта и ще се очертае кой щам се среща по-често“, допълни той. Симптомите и при двата са еднакви – главоболие, температура, кашлица и болки в мускулите, а първите 24 часа след заразяването са от най-голямо значение за лекото преминаване през грипа.", "date": "2018.01.14", "title": "Грипът „Хонконг“ причинява епидемия"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B8%D0%BA%D0%BE%D0%BD%D0%B8%D1%82%D0%B5-%D0%B2-%D1%81%D0%BF%D0%B0%D0%BB%D0%BD%D1%8F%D1%82%D0%B0-%D0%B2%D0%B5%D1%89%D0%B0%D1%8F%D1%82-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%BE%D1%81%D1%82%D0%B8-news719283.html", "text": "За светите образи трябва да се отдели специално място – по-далеч от другите предмети от интериора и бита. Задължително е обаче да са разположени в посока изток, с гръб към изгрева. Не трябва да ги държите близо до плакати, статуетки и други подобни. Най-добре е да са закачени на стената, а под тях да се постави и кандилце, което да палите, когато искате да се помолите, а нямате възможност да отидете до храма. При разположението на иконите задължително трябва да се придържаме към йерархически ред – изображенията на Света Богородица и Исус Христос трябва да се поставят най-високо, да бъдат над всички останали. Тази на Спасителя Христос се слага от дясната страна, а тази на Богородица – от лявата. Под тях, на същата стена се нареждат иконите на другите светци, а и не е зле вашият домашен иконостас да завършва с разпятие. На стената над масата, на която се храни семейството, би могла да се закачи „Тайната вечеря“. В детската стая обикновено се слага образът на Ангела-пазител. Той ще бди над децата ви и ще пази съня им спокоен. На входа на жилището можете да се постави кръст – целта му е да отблъсква негативната енергия. На стената – от вътрешната страна на входната врата, сложете икона на Богородица с младенеца – тя пък ще ви предпази от лоши намерения и раздори в къщата. Спорно е обаче дали трябва да има икона в спалнята на дома. Битува мнението, че не бива, защото интимната близост между мъжа и жената е мръсна и не трябва да се върши пред облика на светец. Смята се, че изображенията, поставени там, няма да донесат нищо добро в дома. Винаги, когато се приближавате до светите изображения, независимо дали в църква, или вкъщи , трябва задължително да сте с чисти ръце. Измийте ръцете, а и лицето си и застанете спокойни пред иконата, прекръстете се и тогава съвсем тихичко или пък наум се помолете за това, което искате да ви споходи.", "date": "2018.01.14", "title": "ВНИМАНИЕ! Иконите в спалнята вещаят неприятности"}
{"url": "http://pik.bg/%D0%B2-21-%D0%B2%D0%B5%D0%BA-%D0%B2%D1%81%D1%8F%D0%BA%D0%B0-%D0%B3%D0%BE%D0%B4%D0%B8%D0%BD%D0%B0-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D0%BE%D0%BB%D0%BD%D0%B8-%D1%87%D0%B8%D1%84%D0%BB%D0%B8%D0%BA-%D0%BF%D0%BE%D1%81%D1%80%D0%B5%D1%89%D0%B0%D1%82-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0-%D1%82%D1%8A%D0%BC%D0%BD%D0%BE-news719327.html", "text": "Вече осем години десетки семейства от Долни Чифлик посрещат Нова година на тъмно. Токът в домовете им спира всеки път, когато домакинствата имат по-голямо потребление. Причината е, че към местния трафопост са присъединени повече абонати, отколкото е капацитетът му. Въпреки сигналите до електроразпределителната компания “Енерго про”, проблемът остава нерешен, предава БНТ. По традиция в последния ден на миналата година токът в един от кварталите на Долни Чифлик спира. Този път от 16:30 почти до полунощ. Техниците няколко пъти се опитват да пуснат електричеството, но то веднага прекъсва, защото консумацията е голяма. Потърпевшите питат защо от енергодружеството не правят нищо. В Устава на Енерго-про – мрежи пише, че дружеството е длъжно да поддържа електроразпределителната мрежа и съоръжението в съответствие с техническите изисквания и да ги развива съобразно потреблението в даден регион. Потърсихме информация по случая от електроразпределителната компания. Въпреки обещанието от тяхна страна и многократното ни напомняне, отговор така и не дойде. Обясниха ни, че ще получим становището им, когато съберат пълната информация за проблема. Дано не се наложи и ние да чакаме 8 години като потърпевшите абонати от Долни Чифлик.", "date": "2018.01.14", "title": "В 21 ВЕК: Всяка година жители на Долни Чифлик посрещат Нова година на тъмно"}
{"url": "http://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-news719380.html", "text": "Министър-председателят Бойко Борисов ще се срещне с премиера на Япония Шиндзо Абе, който ще бъде на официално посещение в България. Това ще бъде първа визита на японски министър-председател у нас. По време на срещата между двете делегации ще бъде  запозната японската страна с приоритетите на Българското председателство на Европейския съюз; както и търсене на сътрудничество по тези приоритети и готовността ни да работим за разширяване на стратегическото партньорство Европейки съюз - Япония. Сред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличането на японски инвестиции и технологии. Министър-председателят на Япония Шиндзо Абе ще бъде придружен и от голяма бизнес делегация, състояща се от представители на над 30 японски компании.", "date": "2018.01.14", "title": "Бойко Борисов посреща японския премиер"}
{"url": "http://pik.bg/15-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BD%D0%B5%D0%BE%D0%BD%D0%B0%D1%86%D0%B8%D1%81%D1%82%D0%BA%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B1%D1%8F%D1%85%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B3%D1%8C%D0%BE%D1%82%D0%B5%D0%B1%D0%BE%D1%80%D0%B3-news719356.html", "text": "Петнадесет души от неонацисткото движение „Нордическа съпротива“ са арестувани от полицията в шведския град Гьотеборг за участие в демонстрация, провеждането на която не е било разрешено от властите, съобщава вестник The LocaL, цитиран от Фокус. Уточнява се, че са задържани и двама участници в контрапротест. Съгласно разпространената информация, полицията е предприела действия за разпръсване на демонстрантите. „Те нарушиха обществения ред“, обясниха представителите на правоохранителните органи. Говорителят на полицията потвърди, че са задържани общо 15 души, от които един е бил арестуван за проява на насилие спрямо представител на органите на реда. При акциите е пострадал един от участниците в контрапротеста.", "date": "2018.01.14", "title": "15 членове на неонацистко движение бяха задържани от полицията в Гьотеборг"}
{"url": "http://pik.bg/%D1%81%D1%82%D0%B0%D0%BD%D0%B0-%D1%8F%D1%81%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D1%80%D0%B0%D0%BA%D0%B5%D1%82%D0%BD%D0%B0--news719357.html", "text": "Губернаторът на американския щат Хаваи Дейвид Идж обясни фалшивото задействане на предупредителната система за опасност от ракетна атака с човешка грешка, описвайки възникналата ситуация като „напълно неприемлива“, предава Voice of America, цитирани от Фокус. Пред репортери Идж заяви, че е „разгневен и разочарован“ от положението. „Това е ден, който повечето от нас никога няма да забравят – ден, в който мнозина повярваха, че най-лошите ни кошмари се сбъдват“, коментира губернаторът. Многократно попитан от репортери как може да бъде допусната подобна грешка, Идж увери, че администрацията му ще направи всичко възможно, за да бъде гарантирано, че подобна ситуация няма да се случи отново.", "date": "2018.01.14", "title": "Стана ясна причината за задействането на предупредителната система за опасност от ракетна атака на Хаваите"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D1%81%D0%B8%D0%BB%D0%B8-%D1%81%D0%B0-%D1%83%D0%BD%D0%B8%D1%89%D0%BE%D0%B6%D0%B8%D0%BB%D0%B8-%D1%82%D1%83%D0%BD%D0%B5%D0%BB-%D0%BF%D0%BE%D0%B4-%D0%BA%D0%BF%D0%BF-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news719385.html", "text": "Израелската армия съобщава, че е открила и унищожила трети за последните два месеца таен тунел, изкопан от палестинските бунтовници от Ивицата Газа, водещ до територията на еврейската държава, предава РИА Новости, цитирана от Фокус. Подземният тунел, принадлежащ, според военните, на управляващото анклава движение „Хамас“ е преминавал под граничен пункт „Керем-Шалом“ и е достигал и до територията на Египет. „Тази сутрин силите за самоотбрана на Израел унищожиха терористичен тунел, водещ към израелска територия“, съобщава пресслужбата на израелските въоръжени сили. През изминалата нощ военните съобщиха за въздушен удар по неназован обект на „терористичната инфраструктура“ на мястото, където се съединяват границите на Израел, Египет и Ивицата Газа, а също така за спирането на дейността на пункта „Керем Шалом“, който се използва за транспортиране на търговски и хуманитарни товари в палестинския анклав.", "date": "2018.01.14", "title": "Израелските въоръжени сили са унищожили тунел под КПП на границата с Ивицата Газа"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%80%D0%B5%D1%87%D1%82%D0%B0-%D0%BD%D0%B0-%D1%82%D1%83%D1%81%D0%BA-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%BF%D0%B0-news719379.html", "text": "Не съм работил лично с Доналд Туск, но речта му при откриването на европредседателството ни наистина ми направи много сериозно впечатление. Това коментира в сутрешния блок на Нова телевизия председателят на Атлантическия клуб Соломон Паси. “Тази реч бе изключително добре подготвена и професионално направена – анализира Паси. – Напомни ми на едно изказване на папа Йоан Павел Втори преди години, когато с делегация на Атлантическия клуб му гостувахме. Тогава в делегацията ни бе и Христо Стоичков. Папата го благослови. Сега и Туск говори за Стоичков. Ако двете речи се съпоставят, се вижда полската връзка на двамата“. Паси добави, че при подготовката на такива речи има един много важен секрет. „Тайната за подготовката на такива стратегически изказвания научих през 1999 година покрай визитите на Бил Клинтън и Тони Блеър. Тогава и двамата впечатлиха с изказванията си в България. Тайната при Блеър бе, че той много добре бе слушал какво са му казали от посолството на Великобритания в София. Явно и сега Туск внимателно е слушал какво са му казали от полското посолство“. Соломон Паси коментира, че когато се говори за членството на България в Европейския съюз  и сегашното европредседателство не трябва да се забравят заслугите на хора като президента Желю Желев. „Този човек направи наистина много и заслужава един жест на признание – коментира Паси. – Дали летище „София“ да носи неговото име или пък площадът в София, където навремето се провеждаха емблематичните протести“. Според Паси председателството е огромна възможност за България, която трябва да се използва. „Това е невероятен инструмент, който сега е в ръцете ни – обобщи Соломон Паси. – Заслужили сме си го. Нека не забравяме, че благодарение на България са прокарани доста идеи в Европейския съюз. Общото зарядно за мобилните телефони, издействани над 120 млн. евро за осигуряване на интернет връзка в отдалечени райони на света. Сега работим и по две нови инициативи – опазването на почвите по света, което е от глобална важност, и преминаването към само едно дистанционно, което е свързано с екологията“. Соломон Паси заяви, че България политически се готви за настоящото европредседателство още от 1990 година, когато от Атлантическия клуб е била внесена резолюция за влизането ни в Европейския съюз. „За влизането ни в Европейския съюз преговорите бяха доста лесни – спомня си Паси. – Тогава имахме гърба на царя. Тогава, каквото и да станеше, Симеон бе насреща и с един телефон оправяше нещата. Дипломацията бе лесна, а знаете, че дипломатите са честни хора, които лъжат по света за благото на държавите си“.", "date": "2018.01.14", "title": "ГОРЕЩО! Соломон Паси с ексклузивен коментар за речта на Туск, за европредседателството, за папата и Христо Стоичков"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BE%D1%81%D0%B5%D0%BC-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D1%8F%D1%85%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-news719354.html", "text": "Португалски медии съобщиха за най-малко осем загинали и десетки ранени след взрив и пожар в сграда в Северна Португалия, предаде Асошиейтед прес. Според съобщенията става дума за взрив на отоплителен уред. Това е станало снощи в град Тондела, на около 250 км северно от Лисабон. В сградата имало около 60 души, които се били събрали, за да участват в любителски турнир по карти. По думите им хората започнали да се струпват по изходите, докато сградата се изпълвала с гъст дим. Според някои медии става дума за взрив на отоплителен уред на газ, но според други пожарът тръгнал от камина. Засега властите не са открити за коментар.", "date": "2018.01.14", "title": "ТРАГЕДИЯ! Осем души загинаха, а десетки бяха ранени при пожар "}
{"url": "http://pik.bg/%D0%BE%D0%B1%D0%B8%D1%80%D0%B4%D0%B6%D0%B8%D0%B8%D1%82%D0%B5-%D0%BE%D1%82-%D0%BF%D0%B0%D1%80%D0%B8%D0%B6%D0%BA%D0%B8%D1%8F-%D1%85%D0%BE%D1%82%D0%B5%D0%BB-%D1%80%D0%B8%D1%86-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-news719324.html", "text": "Тримата заловени обирджии от парижкия хотел \"Риц\" вече са с обвинения, предаде ABC News. Те са били обвинени за въоръжен грабеж, придружен с насилие. Припомняме, че по-рано тази седмица група от петима души нахлу в бижутерията на хотела и открадна бижута на стойност около 5 млн. евро. Крадците бяха въоръжени с брадви. Патрулиращ в района полицай прекъсна обира и трима бяха заловени, а останалите двама успяха да избягат и все още се издирват. Няма данни за пострадали. Не се оповестява самоличността на крадците. По-късно беше съобщено, че откраднатите бижута са били намерени.", "date": "2018.01.14", "title": "Обирджиите от парижкия хотел \"Риц\" получиха обвинения"}
{"url": "http://pik.bg/%D0%BC%D1%80%D1%80%D0%B1-%D0%B8%D0%B7%D0%B8%D1%81%D0%BA%D0%B2%D0%B0-%D0%BE%D1%82-%D0%BE%D0%B1%D1%89%D0%B8%D0%BD%D0%B8%D1%82%D0%B5-%D0%BF%D0%BE-%D1%81%D1%82%D1%80%D0%BE%D0%B3-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE-news719383.html", "text": "Министърът на регионалното развитие и благоустройството Николай Нанков даде допълнителни указания до всички кметове на общини и областни управители, както и до председателя на НСОРБ Даниел Панов, за по-строг контрол при изпълнението на Националната програма за енергийна ефективност на многофамилни жилищни сгради. Осъществяваният от министерството мониторинг на програмата установи, че общините като възложител в процеса по обновяване на сградите не извършват достатъчно ефективен контрол на външните изпълнители, което може да доведе до вреди със съответното финансово изражение за гражданите. За да не се допусне това, с писмото си министър Нанков изисква да се извършват проверки на място от представители на общината и строителния надзор минимум един път месечно по време на изпълнението на обновителни дейности на сградата и преди подписването на Констативен акт (Образец 15) и да се съставят протоколи от тях. На общодостъпно място във всеки вход на участваща в програмата сграда вече трябва да бъде поставяна информация за контакт – име, телефон и имейл, с отговорните общински служители, упражняващите строителен надзор и инвеститорски контрол, и на съответното подразделение на Дирекцията за национален строителен контрол. Общините трябва да следят и за нерегламентираното използване на подизпълнители. Некачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси, се казва още в писмото на регионалния министър. Общините, които са основен участник в изпълнението на Националната програма за енергийна ефективност, са задължени да изпълняват функциите си на възложител със съответните механизми за контрол и гарантиране изпълнението на допустимите дейности, да следят за законосъобразното разходване на публичните средства и да защитават интересите на сдруженията на собствениците като техни представители.", "date": "2018.01.14", "title": "МРРБ изисква от общините по-строг контрол на санирането"}
{"url": "http://pik.bg/%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%B3%D0%B0%D0%B4%D0%B0%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%B8%D1%82%D0%B5-%D0%BD%D0%B0-%D1%85%D0%B5%D0%BE%D0%BF%D1%81%D0%BE%D0%B2%D0%B0%D1%82%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0-news719374.html", "text": "Учени от Миланския политехнически университет в Италия предполагат, че кухината, открита миналата година във вътрешността на Хеопсовата пирамида, е тронна зала, съобщи Лента, цитирана от БТА Във въпросната скрита камера може да има създаден от метеоритно желязо трон, който се е използвал в погребалния ритуал и според вярванията е трябвало да помогне на фараона да се отправи към задгробния живот. В края на миналата година археолози от Франция и Япония откриха 30-метрова кухина в Хеопсовата пирамида с помощта на мюонна радиография в рамките на проекта \"Скан пирамидс\". Методът на сканиране е базиран върху регистриране на минаващите през пирамидата потоци мюони - частици, които възникват при сблъсъци на космически лъчи със земната атмосфера и достигат повърхността на нашата планета. Установено бе, че скритата камера се намира над Голямата галерия - коридори, които водят към гробницата на фараона. Това показва, че помещението вероятно е играло важна роля в погребалния ритуал. По думите на учените, то не е имало функция, свързана с намаляване на натиска върху Голямата галерия, тъй като при строежа сводовете й са били достатъчно укрепени. В древни текстове, посветени на погребалния ритуал, се споменава, че след смъртта си фараонът трябва да седне на железен трон и с него да мине през \"небесните двери\". Учените са на мнение, че тронът може да е бил създаден от метеоритно желязо. То било широко използвано от древните египтяни за производство на предмети, предназначени специално за владетели. Хеопсовата пирамида е построена преди повече от 4500 години и е единственото от Седемте чудеса на света, съхранено до наши дни.", "date": "2018.01.14", "title": "Италиански учени разгадаха мистериите на Хеопсовата пирамида"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-53-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news719420.html", "text": "Земен трус с магнитуд 5.3 по скалата на Рихтер е бил регистриран в североизточната част на Афганистан, съобщават от Геоложката кслужба на САЩ (USGS). Според информацията трусът е бил регистриран в 09:19 часа местно време (б.р 11:19 часа българско време). Епицентърът е бил на 42 километра южно от населения пункт Джарм, на дълбочина от 204,2 километра. Няма съобщения за пострадали и разрушения.", "date": "2018.01.14", "title": "Земетресение с магнитуд 5.3 бе регистрирано в Афганистан"}
{"url": "http://pik.bg/%D1%81%D1%82%D0%B0%D1%82%D1%83%D1%8F-%D0%BD%D0%B0-%D1%85%D1%80%D0%B8%D1%81%D1%82%D0%BE%D1%81-%D0%BF%D0%BB%D0%B0%D0%BC%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BF%D1%80%D0%B5%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news719361.html", "text": "Дни преди посещението на в Перу, гигантска статуя на Христос в столицата Лима пострада при пожар, предаде Асошиейтед прес. Почти цялата задна част на огромната бяла статуя е овъглена. Причините за пожара се разследват. Статуята в Лима е копие на прочутата статуя на Христос Спасител в Рио де Жанейро. Огромната статуя се появи в Перу през 2011 г. Тя е висока 37 метра. Противоречиви са данните от какво е направена. Първо се твърдеше, че е от камък, но после се появиха информации, че е направена от полиестерна смола и метал.", "date": "2018.01.14", "title": "Статуя на Христос пламна при пожар преди посещението на папа Франциск"}
{"url": "http://pik.bg/%D0%BB%D0%B5%D0%BA%D0%B0%D1%80%D0%B8-%D0%B8-%D1%81%D0%B5%D1%81%D1%82%D1%80%D0%B8-%D0%BE%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B1%D0%BE%D0%BB%D0%BD%D0%B8%D1%86%D0%B8-%D0%B2-22-%D0%B3%D1%80%D0%B0%D0%B4%D0%B0-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news719415.html", "text": "Лекари и сестри от общинските болници в 22 града ще излязат на 15 януари (понеделник) на протест и ще прекратят работа за един час между 12:00 и 13:00 часа, съобщава БНТ. Като причина за недоволството от Сдружението на общинските болници посочват съсипването на общинското здравеопазване през последните години. Здравният министър Кирил Ананиев предложи опция за финансово подпомагане на общински болници, които се преобразуват в здравни центрове. Общинските болници обаче настояват за целева субсидия от 30 милиона лева за спасяването им.", "date": "2018.01.14", "title": "Лекари и сестри от общински болници в 22 града излизат на протест"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-73-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D0%B5%D1%80%D1%83-news719414.html", "text": "Земетресение с магнитуд 7.3 по скалата на Рихтер е регистрирано край бреговете на Перу, показва справка на интернет-страницата на Геологическата служба на САЩ (USGS), цитирана от Фокус. Трусът  е регистриран в 04:18 часа местно време (б.р 11:18 часа българско време) на 31 км. югозападно от град Акари и на 19 от Яука на дълбочина 10 км. Няма данни за жертви и разрушения.", "date": "2018.01.14", "title": "Трус! Земетресение с магнитуд 7.3 по Рихтер бе регистрирано край бреговете на Перу"}
{"url": "http://pik.bg/%D0%B3%D0%BE%D1%80%D1%8F%D1%89%D0%B8%D1%8F%D1%82-%D0%BA%D1%80%D0%B0%D0%B9-%D1%8F%D0%BF%D0%BE%D0%BD%D0%B8%D1%8F-%D0%B8%D1%80%D0%B0%D0%BD%D1%81%D0%BA%D0%B8-%D1%82%D0%B0%D0%BD%D0%BA%D0%B5%D1%80-%D0%B5-%D0%BF%D0%BE%D1%82%D1%8A%D0%BD%D0%B0%D0%BB-news719416.html", "text": "Горящият след сблъсък на 6 януари ирански петролен танкер е потънал във водите на изключителната търговска зона на Япония. Това съобщи Ройтерс, цитирани от Фокус. Танкерът „Санчи“ бе свободно плуващ и горящ повече от седмица след сблъсък с друг кораб в Източнокитайско море.", "date": "2018.01.14", "title": "Горящият край Япония ирански танкер е потънал"}
{"url": "http://pik.bg/%D1%81%D0%B8%D0%BD%D0%B8%D1%82%D0%B5-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%D1%81%D0%BF%D1%83%D0%BA%D0%B0%D1%85%D0%B0-%D0%B3%D1%83%D0%BC%D0%B8-%D1%83-%D0%B4%D0%BE%D0%BC%D0%B0-news719328.html", "text": "Челси и Лестър не успяха да си отбележат гол на \"Стамфорд Бридж\", но изиграха интересен двубой, като основна заслуга за това имаха гостите. \"Лисиците\" доминираха през първото полувреме и изпуснаха няколко чисти положения. В средата на втората част обаче Лестър остана с човек по-малко, но въпреки това играчите на Клод Пюел се представиха добре в защита и не допуснаха особени опасности пред вратата на Шмайхел, който спаси удар от фаул на Марко Алонсо в добавеното време. Това бе четвърто поредно равенство за \"сините от Лондон\" и трето поредно нулево реми. Една промяна беше направил Антонио Конте в своя състав - Антонио Рюдигер замени Андреас Кристенсен в центъра на отбраната. Новото попълнение Рос Баркли все още не е напълно възстановен и остана извън групата на Челси. Даниел Дринкуотър също бе аут и нямаше възможност да играе срещу бившия си отбор. Бен Чилуел, Александър Драгович и Джейми Варди стартираха за Лестър за сметка на Морган, Фукс и Слимани. Гостите започнаха много активно и в първия 1/4 час създадоха три-четири чисти положения и като по чудо не поведоха в резултата. Първо Оказаки засече на близката греда добро центриране на Чилуел, но топката премина встрани. Минута след това отново Чилуел проби и центрира към Варди, но и този удар не бе точен. Последва нов неточен изстрел на централния нападател, а в 12-ата минута Куртоа спаси много опасен удар с глава на Ндиди. Единствената по-опасна атака на Челси в тези минути завърши с удар на Фабрегас от малък ъгъл, но Шмайхел спаси. В 32-рата минута Гари Кейхил получи контузия и бе заменен от Кристенсен. Пет минути след това Марез премина с лекота Рюдигер, след което центрира успоредно на голлинията, но там нямаше кой да засече топката във вратата на Куртоа. Три минути преди почивката Фабрегас отправи много опасен изстрел от границата наказателното поле, но Шмайхел изби над напречната греда. Това бе и най-опасната ситуация, която домакините успяха да създадат преди почивката. В 56-ата минута Марез претендираше за дузпа, след като падна в наказателното поле в момента, в който преминаваше покрай Кристенсен. Сигнал обаче правилно не последва. Минута след това изстрел на алжиреца рикошира в бранител и премина на сантиметри встрани. В 68-ата минута гостите останаха с човек по-малко, след като Бен Чилуел си изпроси два жълти картона в рамките на около пет минути. Вторият бе за закъсняло влизане в краката на Моузес. След този момент Челси наложи натиск, но играчите на Конте така и не успяха да създадат чиста възможност пред вратата на Шмайхел. В добавеното време Алонсо стреля от фаул, топката тупна пред стража на Лестър, но той успя да избие. Челси остава на трето място с актив от 47 точки - колкото има и Манчестър Юнайтед. Лестър е осми с 31 пункта.", "date": "2018.01.14", "title": "\"Сините\" от Лондон спукаха гуми у дома"}
{"url": "http://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%B6%D0%B8%D1%82%D0%B5%D0%BB%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%81%D0%BC%D0%B5%D1%82%D0%B8%D1%89%D0%B5-%D0%BA%D1%80%D0%B0%D0%B9-%D1%81%D1%83%D0%BD%D0%B3%D1%83%D1%80%D0%BB%D0%B0%D1%80%D0%B5-%D1%81%D0%BD%D0%B8%D0%BC%D0%BA%D0%B8-news719421.html", "text": "\"Появата на това незаконно сметище се дължи на почистване на старото, което също беше незаконно но се виждаше от преминаващите автомобили . Новото, което също е незаконно е устроено на по скрито място\", алармират нашите читатели и питат как е възможно това да се случва в европейска България. От агенция ПИК очакваме отговор на този въпрос, както и незабавното отстраняване на отпадъците. Поредно незаконно сметище се е появило край с. Чубра, Община Сунгурларе. Затова алармират читатели на агенция ПИК. По думите им боклуците залели тревните площи са се появили изведнъж.", "date": "2018.01.14", "title": "СИГНАЛ ДО ПИК! Жители алармират за незаконно сметище край Сунгурларе (СНИМКИ)"}
{"url": "http://pik.bg/%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BE%D0%B1%D0%B8%D1%87%D0%B0%D0%BD%D0%B8-%D0%BE%D1%81%D0%BE%D0%B1%D0%B5%D0%BD%D0%BE-%D0%BC%D0%BD%D0%BE%D0%B3%D0%BE-%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-news719408.html", "text": "Десет се причините, които да ви накарат да обичат хората, родени през януари. Те са толкова забавни, че няма да можете да се наситите на тяхната компания. Хората, родени през този месец, са най-остроумните и най-духовитите хора. Да, понякога са малко саркастични и някои хора им се обиждат, но трябва да знаете, че тези хора никога не целят да ви обидят и винаги подхождат с добри намерения. Обикновено останалите ги смятат за малко деспотични, защото хората, родени през януари, обичат да казват на другите какво да правят и какво да не правят. Това качество може да не ви се стори особено положително на пръв поглед, но истината е, че януарските хора са страхотни лидери. Те умеят да вдъхновяват околните и да ги организират, изпипват всеки план в детайли и са подготвени за всичко, освен това винаги взимат под внимание чувствата и предпочитанията на околните. Това ги прави най-добрите шефове. Една от причините да бъдат лидери и да организират всичко е... че вършат работата най-добре! На тях винаги им е трудно да потърсят чужда помощ и смятат, че всичко трябва да свършат сами. Дори когато имат подчинени, те държат да наблюдават работата им изкъсо. Просто хората, родени през януари, са големи перфекционисти. „Млади по душа“ се отнася с пълна сила за хората, родени през януари. В детството и на младини са доста по-зрели от връстниците си, но с възрастта постепенно стават все по-големи купонджии и започват да се радват на живота на пълни обороти. Хората, родени през януари, имат най-голям проблем с изразяването на чувствата си, затова не очаквайте емоционални обяснения в любов от тяхна страна. Не че никога няма да ви кажат, че ви обичат, но ще го направят след време. В началото на връзката са винаги леко резервирани, затова не се притеснявайте. Когато се почувстват сигурни с вас, са готови да направят всичко в името на връзката ви. Хората, родени през януари, не могат да търпят глупости от околните. Нелогичното поведение, немарливостта и непрофесионализмът ги влудяват, затова често критикуват другите. В думите им винаги има много мъдрост и смисъл, така че е хубаво останалите да си вземат бележка. Хората, родени през януари, мразят скуката и полудяват, когато няма какво да правят. За да избягат от монотонността, те често взимат спонтанни и вълнуващи решения. Нерядко им хрумват най-щурите и странни идеи за убиване на скуката, така че около тях винаги е забавно. Друга тяхна особеност е, че когато си наумят нещо, обикновено искат да го имат веднага, така че няма да чакате дълго, преди щурата идея да бъде осъществена. Както вече казахме, хората, родени през януари, са родени за лидери и не търпят да се подчиняват другиму. Ако ще работят в група, те искат да ръководят нещата, иначе не се доволни. Така че, ако нямат възможността да бъдат лидери, те предпочитат да работят сами. Освен това не държат да имат огромен кръг от приятели и познати, те предпочитат да се обградят само от няколко верни приятели, на които биха поверили и живота си. Хората, родени през януари, обичат приключенията и обичат да пробват нови неща, което е свързано със спонтанността им. Като цяло на тях просто никога не им е скучно, защото кипят от креативни идеи. Хората, родени през януари, разкриват тази щура страна от характера си само на най-близките си хора. Затова и някои ги смятат за малко студени първоначално, но просто на тях им трябва време да се отпуснат. Те често сменят поведението си спрямо хората, с които общуват в момента, и се нагласят към различните групи. Не, те не са шизофреници, просто са всестранно развити личности, които умеят да се приспособяват. Те са добри, щури, силни, смели, забавни, амбициозни, трудолюбиви и иронични!", "date": "2018.01.14", "title": "Родените през януари трябва да бъдат обичани особено много. Вижте защо!"}
{"url": "http://pik.bg/%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B1%D0%BB%D0%B8%D0%B7%D0%BE-2-%D0%BC%D0%BB%D0%BD-%D0%BB%D0%B2-%D0%B2-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D0%B7%D0%B0%D0%B2%D0%BE%D0%B4-%D0%B2-%D0%B3%D1%80%D0%B0%D0%B4%D0%B0-%D1%81%D0%BD%D0%B8%D0%BC%D0%BA%D0%B0-news719411.html", "text": "Съсобственикът на най-големия месарски комбинат в Благоевград КФМ Тодор Наков направи поредната крупна инвестиция в областния център на Пиринско, съобщава Струма.бг. Според информацията в първите дни на 2018 г. Наков е купил за близо 2 млн. лв. бившия Завод за печатни платки в промишлената зона на Благоевград. Покупката, станала чрез съдебен изпълнител заради банкови кредити на собствениците, още не е отразена в имотните регистри, защото срокът за вписването й е двумесечен. Според хора от бизнес средите в Благоевград сделката е била доста изгодна за Наков, защото имотът включва терен от 19 766 кв.м и сгради с разгъната застроена площ от 7 618 кв.м, сред които производствен, спомагателен корпус, административна сграда на 2 етажа, дърводелска работилница, кухня, столова, портал, собствени водоизточници, самостоятелно елзахранване, бетонови резервоари. Само преди няколко години за същия този имот агенция, наета от собствениците му, търсеше 1 780 000 евро. Продажбата слага естествен край на някогашната гордост на Благоевград – ЗПП „Електрон“, основан през 1982 г., за производство на печатни платки за заводите от отбранителната промишленост и електрониката и приватизиран през 1997 г. с протекциите на тогавашните сини депутати. Приватизацията стана чрез РМД срещу 620 000 долара. В момента на раздържавяването на завода в него работят 350 души, произвеждащи 3 000 куб.м платки месечно. Скоро след това директор става червеният екссекретар на община Благоевград Владимир Спасов. Приватизираното предприятие е регистрирано като АД през 2007 г. от бившия шеф на Регионалната здравна инспекция д-р Анатоли Тачов, бизнесмена Спас Стамболиев и Калинка Кирова. Основната му  икономическа дейност е производство на електронни лампи, тръби и други електронни елементи, а уставният капитал – 50 000 лв., разделен в поименни акции от по 100 лв. От 2014 г. в съвета на директорите на дружеството са Спаска Лунджова (сестра на покойния седесар и бивш собственик на другия приватизиран гигант ЗСТ Альоша Сиджимов), Вл. Спасов и Калинка Кирова. Настоящият им мандат ще изтече на 27 юли 2020 г. През последните десетина години заводът постепенно губи клиенти, намалява производството си и затъва в дългове. Малка част от халетата инцидентно са давани под наем на шивашки фирми, а целият терен постепенно е погълнат от бурени. И когато през 2012 г. Регионалната инспекция по околната среда в Благоевград решава да го навести, за да види нивото и степента на съответствие на обекта с изискванията на екологичното законодателство, на място констатира: от началото на декември 2011 г. ЗПП не работи, линията за метализация е демонтирана и продадена, ваните за отлагане на покрития са празни, на обекта са останали много малки количества годни за употреба химикали, които ще бъдат върнати на техните доставчици, а целият персонал, с изключение на изпълнителния директор и пазача, е освободен. Покупката на 20-декаровия терен е стратегическа за Тодор Наков, защото той е съседен на месарския комбинат и е отлична база за разширяване на основния му бизнес. Това е втори крупен имот, купен от бизнесмена за по-малко от година – миналото лято срещу половин милион лева, отново чрез съдебен изпълнител, той придоби бившата държавна печатница, намираща се на метри от центъра на Благоевград и включваща богато озеленен терен от 5 дка с две 3-етажни сгради, 8 гаража, барче, склад и няколко навеса. Още тогава Наков беше заявил пред приятели, че не е измислил какво ще строи на мястото, прави обаче инвестицията, защото е на добра цена – по 100 000 лв. на декар. По толкова излиза и новата му придобивка в промишлената зона на Благоевград. Снимка: Струма.бг", "date": "2018.01.14", "title": "Благоевградски бизнесмен инвестира близо 2 млн. лв в покупката на завод в града (СНИМКА)"}
{"url": "http://pik.bg/%D1%83%D0%B6%D0%B0%D1%81-%D0%BE%D0%B3%D1%80%D0%BE%D0%BC%D0%BD%D0%BE-%D1%86%D1%83%D0%BD%D0%B0%D0%BC%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%87%D0%B8%D0%BB%D0%B8-%D0%B8-%D0%BF%D0%B5%D1%80%D1%83-news719455.html", "text": "Има опасност от разрушителна приливна вълна по крайбрежието на Перу и Чили, след като бе регистрирано земетресение с магинтуд 7,1 по южното крайбрежие на Перу, предаде ТАСС, като се позовава на информация от Тихоокеанския център за предупреждение за цунами. Възможно е възникване на огромни приливни вълни в район от 300 км от епицентъра на земетресението. Както стана известно, епицентърът на труса е установен на 483 км югоизточно от перуанската столица Лима, на дълбочина 10 км. Засега няма данни за пострадали и разрушения. Има опасност от разрушителна приливна вълна по крайбрежието на Перу и Чили, след като бе регистрирано земетресение с магинтуд 7,1 по южното крайбрежие на Перу, предаде ТАСС, като се позовава на информация от Тихоокеанския център за предупреждение за цунами. Възможно е възникване на огромни приливни вълни в район от 300 км от епицентъра на земетресението. Както стана известно, епицентърът на труса е установен на 483 км югоизточно от перуанската столица Лима, на дълбочина 10 км. Засега няма данни за пострадали и разрушения. Има опасност от разрушителна приливна вълна по крайбрежието на Перу и Чили, след като бе регистрирано земетресение с магинтуд 7,1 по южното крайбрежие на Перу, предаде ТАСС, като се позовава на информация от Тихоокеанския център за предупреждение за цунами. Възможно е възникване на огромни приливни вълни в район от 300 км от епицентъра на земетресението. Както стана известно, епицентърът на труса е установен на 483 км югоизточно от перуанската столица Лима, на дълбочина 10 км. Засега няма данни за пострадали и разрушения.", "date": "2018.01.14", "title": "УЖАС! Огромно цунами заплашва Чили и Перу"}
{"url": "http://pik.bg/%D1%88%D0%BE%D0%BA-26-%D0%B4%D1%83%D1%88%D0%B8-%D0%BF%D1%80%D0%BE%D0%BF%D0%B0%D0%B4%D0%BD%D0%B0%D1%85%D0%B0-%D0%B2-%D0%BD%D0%BE%D1%89%D0%B5%D0%BD-%D0%BA%D0%BB%D1%83%D0%B1-%D0%B2-%D0%BC%D0%B0%D0%B4%D1%80%D0%B8%D0%B4-news719456.html", "text": "Най-малко 26 души са ранени при пропадане на под на нощен клуб в Мадрид тази нощ, предаде Асошиейтед прес. В болници в града са приети 11 души с леки наранявания. Пострадалите са на възраст 20 - 40 години, допълва ТАСС. Други посетители на клуба са получили помощ на място. Достъпът до втория етаж на заведението е забранен. Полицията разследва причините за случилото се. Подобен инцидент имаше и през ноември на остров Тенерифе, когато 22 души пропаднаха в мазето, след като в пода се отвори дупка. От службата за бърза помощ уточниха, че се е отворила 16-метрова дупка в пода на горния етаж на нощния клуб, намиращ се в южната част на Мадрид.", "date": "2018.01.14", "title": "ШОК! 26 души пропаднаха в нощен клуб в Мадрид"}
{"url": "http://pik.bg/%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%81%D0%BF-%D0%B6%D0%B5%D0%BD%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%B2%D0%B0%D1%82-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%BD%D0%B0-%D0%B8%D0%B7%D0%BA%D1%80-news719453.html", "text": "„Не одобрявам решението на Националния съвет на БСП да не подкрепи ратификацията на Истанбулската конвенция, още повече, че голяма част от европейските държави вече са я ратифицирали. Съжалявам за това, смятам го за политическа грешка и за лош знак”. Това заяви президентът на ПЕС Сергей Станишев в предаването „Неделя 15О” по БНР. „Жените в България станаха жертва на изкривен дебат, който се разви в българското общество – заяви лидерът на ПЕС. - Много е трудно да се върви срещу течението. Трудно е да не се поддадеш на полулизма. Защитата на истината не е лесна задача. Затова е нужна воля. През последните 10 дни бяха изпратени плашещи сигнали и абсурдни твърдени, които отклониха вниманието от основния факт. А именно, всяка четвърта жена в България лично е преминала през този ад. За миналата година три жени са убити по особено жесток начин от своите партньори. Жените очакват нашата подкрепа. За съжаление, очевидно държавните механизми не работят добре. И предвидените за внасяне от БСП в НС законодателни предложения няма да могат да да засенчат политическия знак, който бе даден с решението за нератифициране на Конвенцията. Още повече, че една опозиционна партия няма механизма да наложи приемането на тези промени. Конвенцията предоставя редица мерки за подобряване на ситуацията по отношение на опазване от насилие и наказание на деятелите. Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят. Опасявам се че това няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст и ненасилието над жени и деца. И затова вчера предупредих БСП, че ще трябва да обяснява своите действия пред нашите партньори. Според мен, фокусът на дискусията по предстоящия вот ще бъде изместен заради Истанбулска конвенция и няма да се постигне ефекта, който вероятно се цели“. Друга основна тема в предаването „Неделя 150” бе първото Българско председателство на Съвета на ЕС. Станишев подчерта, че то е голяма възможност България да се препозиционира в европейски контекст като се ангажира със сериозни инициативи по ключови за Съюза и за страната въпроси. Един от тях е бъдещият бюджет на ЕС, неговият размер и източници на финансиране (и предвид излизането на Великобритания). Съществуват редица рискови идеи за орязване на основни за България политики – Кохезионната и Селскостопанската политики . „Несъмнено, Кохезионната политика се нуждае от предефиниране и реформа, но тя е крайъгълен камък за постигане на икономическо развитие и повишаване на стандарта на по-бедните страни и региони. Ето защо, ние от Партията на европейските социалисти многократно сме предлагали да се върви към търсене на собствени източници за финансиране на повишения брой европейски политики (в този смисъл и новите такива за опазване на границите, Общата европейска отбрана, политика за подкрепа на Африка и др.). Това предложение беше заложено и в резолюцията от последния ни Съвет в Лисабон от декември 2018 г. Този дебат предстои, нищо не е решено и тук се надявам, и успех за нашето Председателство ще бъде да отстоим достатъчно ресурси за развитието на Кохезионната и Селскостопанската политики.” допълни Станишев. Друг успех на Председателството за Станишев ще бъде постигането на някакъв напредък по отношение на цялостната политика по бежанците. Освен това, в контекста на региона, в който живеем – да бъде даден старт на преговорите с Македония и Албания, да има сериозен напредък в преговорния процес с Черна Гора и Сърбия, както и да бъде подготвен цялостен икономически пакет за развитието на Западните Балкани. Запитан как оценява думите на почетния председател на ДПС за безалтернативността на управлението на Борисов, Станишев заяви, че всеки има право да изразява своето мнение, но никой не може да оспори, че БСП е много активна опозиция. „В този смисъл, това е златно време, в което БСП следва да покаже и убеди обществото, че има сериозен и широкообхватен план за развитието на страната.”", "date": "2018.01.14", "title": "Сергей Станишев скочи срещу ръководството на БСП: Жените в България стават заложник на изкривен дебат"}
{"url": "http://pik.bg/%D0%B8%D1%81%D0%BA%D1%80%D0%B5%D0%BD%D0%BE-%D0%B8-%D0%BB%D0%B8%D1%87%D0%BD%D0%BE-%D0%BA%D1%83%D0%BB%D1%82%D1%83%D1%80%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D1%8F-%D0%B7%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%B8-%D1%81%D0%BB%D0%BE%D0%B6%D0%BD%D0%B0%D1%82%D0%B0-%D0%B2%D1%80%D1%8A%D0%B7-news719396.html", "text": "Една от големите цели на европредседателството е България да излезе от клишетата. Ние, освен страна с богата история, се развиваме страшно бързо. Станахме реален фактор, реален партньор в Европейския съюз. Една от големите цели на това председателство е да излезем от клишетата“, каза министърът. Той отчете, че страната ни също клишира французи и италианци. Банов определи като \"много добър, телевизионерски и качествен\" клипа, представил България за европредседателството. „Аз трудно мога да критикувам този клип“, каза той. \"Не смея да се обадя на баща ми, той е труден характер\", това сподели в предаването \"Тази неделя\" на Би Ти Ви културният министър Боил Банов. Причината е, че той забравил да му се обади на Василовден и да му честити. Бащата на Боил Банов - известният актьор Васил Банов, преди време призна, че не е бил добър баща. Когато гледал как хората целуват децата си, му ставало мъчно. Защото той самият не го правел, но и него не го целували като дете. \"Аз също не бих казал, че съм най-добрият баща\", призна Боил Банов в емоционална изповед. Културният министър бе в студиото, за да коментира теми от ресора си. \"", "date": "2018.01.14", "title": "ИСКРЕНО И ЛИЧНО! Културният министър Боил Банов в откровения за семейството и сложната връзка с баща му"}
{"url": "http://pik.bg/%D0%B0%D1%80%D0%B5%D1%81%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%B7%D0%B0%D0%BA%D0%BE%D0%BF%D1%87%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8%D0%BD-%D1%81-%D0%B4%D1%80%D0%BE%D0%B3%D0%B0-news719427.html", "text": "Полицията в Монтана е задържала 48-годишен столичанин с дрога, съобщават от ОД на МВР в Монтана, цитирани от Конкурент. Според информацията И.И.И. е бил задържан за 24 часа. На 13 януари (събота) в 14:40 часа патрул и група за опазване на обществения ред спират „Мазда 6“, шофирана от 48-годишният И.И.И. от София. При претърсването и изземването във возилото са открити 167 грама тревна маса, която при направен на място полеви наркотест реагира на канабис. При личния обиск у мъжа са намерени и две полиетиленови пакетчета със смес от 1.4 гр канабис и 1 грам амфетамин. По случая е образувано досъдебно производство.", "date": "2018.01.14", "title": "Арест! Полицията в Монтана закопча столичанин с дрога"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news719426.html", "text": "редседателят на Народното събрание Цвета Караянчева. Това ще стане  в 14.15 часа с президента, съобщиха от парламентарния пресцентър. Президентът на Черна гора Филип Вуянович пристига утре в България. Официалното му посещение у нас е по покана на държавния ни глава Румен Радев. С Вуянович ще се срещне и п", "date": "2018.01.14", "title": "Президентът на Черна гора пристига в България"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D1%8E%D0%B1%D0%B8%D0%BC%D0%B5%D1%86%D1%8A%D1%82-%D0%BD%D0%B0-%D1%81%D0%B5%D0%BA%D1%82%D0%BE%D1%80-%D0%B3---%D1%82%D0%BE%D0%B4%D0%BE%D1%80-%D1%8F%D0%BD%D1%87%D0%B5%D0%B2-%D1%81-%D0%BA%D0%BB%D1%8E%D1%87%D0%BE%D0%B2-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%82%D0%BE%D1%88%D0%BA%D0%BE-%D0%BE%D1%82%D1%81%D0%B5%D1%87-news714233.html", "text": "- По принцип, да. Тройката е ясна и от преди началото на първенството. Тези три отбора, като изключим нали, че Лудогорец се намеси последните 6 години, Левски и ЦСКА винаги са били фактор в нашето първенство и не е за учудване, че именно тези три тима са на първите места. Лудогорец води една точка, но пък и пролетта ще бъде наистина много интересна. - Това само може да радва всеки един фен на ЦСКА. Наистина няма нищо по-хубаво от една обединена публика и винаги съм твърдял, че това е пътят ЦСКА да бъде силен. - Вижте, нищо не може да се върне, мачът е история. Всеки човек допуска някакви грешки. Така, че нека да бъдем по-позитивни, да не сме толкова черногледи в България, защото всеки греши. Въпросът е да не е умишлено. Нека да им дадем на тях малко самочувствие, че могат да се справят и да не търсим всичко в съдиите. По принцип - всеки един човек, защо да не се справи. Все пак Любо Пенев ми е бил и съотборник, и треньор, и президент. Него го хванах на тези три позиции. Така, че това мога да кажа. Друг е въпросът вече каква концепция ще предложи и доколко ще има развитие. ЦСКА показа, че се намира във възход и със своите верни привърженици, мисля че и клубът, и отборът намериха себе си", "date": "2018.01.14", "title": "ЕКСКЛУЗИВНО И САМО В ПИК! Любимецът на Сектор \"Г\" - Тодор Янчев, с ключов коментар! Тошко отсече: Феновете на ЦСКА..."}
{"url": "http://pik.bg/%D0%BE%D1%89%D0%B5-%D0%B5%D0%B4%D0%BD%D0%B0-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0-%D0%B7%D0%B0-%D1%82%D1%80%D1%8A%D0%BC%D0%BF-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%8F-%D0%BA%D0%B0%D0%BD%D0%B8%D0%BB-%D0%B2-%D1%85%D0%BE%D1%82%D0%B5%D0%BB%D1%81%D0%BA%D0%B0%D1%82%D0%B0-%D1%81%D0%B8-news719461.html", "text": "Втора порнозвезда твърди, че е била поканена в хотелската стая на Доналд Тръмп през 2006 г., по време на турнир по голф, пише днес сайтът \"Дейли бийст\", цитиран от ДПА. Вчера в. \"Уолстрийт джърнъл\" написа, че адвокат на Тръмп платил през 2016 година 130 000 долара на бившата порно актриса Стефани Клифърд, за да си мълчи за сексуална връзка с магната на недвижими имоти по време на същия турнир. Порнозвездата Алана Еванс заяви пред сайта, че се засякла през 2006 г. с Клифърд, която й казала, че по-късно вечерта ще ходи при Тръмп и я поканила да се присъедини. След това, по думите й, Клифърд й се е обадила. \"Звъня ми пет пъти, последните два от които бе с Доналд и аз го чух да казва по телефона \"О, хайде, Алана, нека се позабавляваме! Хайде да се позабавляваме! Ела на купона, чакаме те\", каза Еванс.", "date": "2018.01.14", "title": "Още една порнозвезда хвърли бомба за Тръмп! Американският президент я канил в хотелската си стая"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%B5%D1%84%D0%B8%D1%80-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8-%D0%B4%D0%B5%D0%BB%D1%8F%D0%BD-%D0%B4%D0%BE%D0%B1%D1%80%D0%B5%D0%B2-%D0%BF%D0%B0%D0%BA-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%B3%D1%83%D1%88%D0%B8%D1%82%D0%B5-news719495.html", "text": "Истанбулската конвенция няма да промени проблема с насилието над жените, но ще изисква да променим законите си така, че това насилие да бъде овладяно. И левицата ще подготви текстове в закона, с които да гарантира, че това безобразие няма да продължава. Това коментира пред Би Ти Ви депутатът от БСП Елена Йончева. По думите й фактът, че има различно тълкуване е притеснително. Не съм виждала трети пол, но явно е сложно да се каже – юристите смятат, че има различно тълкуване на истанбулската конвенция. „В България всяка четвърта жена е била обект на психическо или физическо насилие, България и има проблем. Домашното насилие, упражнено от близък роднина не се криминализира, психическият тормоз също, преследването също”, каза тя. За оградата по границата с Турция Йончева посочи, че проблемът не е, че е паднала ограда. „Трябва да се види оградата направена ли е според проектите, които областните управители на Ямбол, Хасково и Бургас са одобрили. В района на Малко Търново има отводнителен канал. Там пише, че те трябва да се направят от стоманобетон, а той не е”, каза тя. Внесохме сигнал в прокуратурата, за да се види защо оградата не е направена по проект на МВР, добави Йончева и уточни, че тя тепърва ще пада. Схватката между Йончева и депутата от ГЕРБ Делян Добрев продължи и в ефира. Тя добави обвинения, че родителите му са строили завод за пелети за 2 млн. лв. с офшорни пари. „Когато той става министър на икономиката, фирмата на родителите му прави завод за пелети за 2 млн. лв., взети от зет му, който е взел заем от офшорни компании. Искаме да проверим тези компании и средствата откъде са”, каза Йончева. В отговор на обвиненията Делян Добрев заяви, че тя не само го клевети, но и „си прави пиар”. „Тя твърди, че има организирана престъпна група. И ако досега ме клеветеше, то сега прави престъпление – набеждава ме”, заяви той. Добрев добави, че заемът не е от офшорка, а от юридическо лице. „Знаете ли колко мога да кажа за това как правихте кампания в Хасково – снимахте се с хора, лежали за наркотици в Испания. Един куп верни неща, но не мога да падна на вашето ниво”, заяви той.", "date": "2018.01.14", "title": "ЕКШЪН В ЕФИР! Елена Йончева и Делян Добрев пак се хванаха за гушите"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BA%D0%B0%D0%BC%D0%B8%D0%BE%D0%BD-%D0%BF%D0%BB%D0%B0%D0%BC%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D1%81%D0%BD%D0%B8%D0%BC%D0%BA%D0%B0-news719499.html", "text": "Камион се самозапали на магистрала „Хемус”. При инцидента няма пострадали. На място е пристигнала пожарна, за да изгаси огъня. Временно е ограничено движението от км 32 до км 34 в посока София, информират от АПИ. Движението се пренасочва по стария път за Ботевград.", "date": "2018.01.14", "title": "Огнен ад! Камион пламна на магистрала \"Хемус\" (СНИМКА)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D1%81%D1%8A%D1%81-%D0%B7%D0%B5%D1%82-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-news715605.html", "text": "Милен Цветков не случи на жени в своя живот, но щастието се усмихна на дъщеря му Калина. Младата дама, която от години живее и учи в Холандия, е срещнала любовта в Страната на лалетата и нищо чудно в най-скоро време да направи татко си дядо, научи \"Ретро\". 21-годишната красива млада дама е от първия брак на журналиста. Преди три лета Калина завърши с отличие Американското училище в Хага, а за абитуриентския ѝ бал гордият татко си взе отпуска и пътува до Ниската земя. Като приключи с учението, красавицата се върна за кратко в София, но скоро след това пое обратно към Холандия и в момента се е установила в град Грьонинген. Обзет от тъжни мисли, че предстоят празници, на които ще бъде сам, Милен стегнал куфарите и преди седмица отлетял на гости на дъщеря си. След като се раздели и с майката на 5-годишния си син Боян, Ивета, водещият се ужасил от задаващите се самотни почивни дни и затова решил да избяга далеч от домашната пустош. Гостуването на татко ѝ било особено важно за Калина, тъй като отскоро тя си има приятел. Гаджето ѝ и баща ѝ вече са се сприятелили във \"Фейсбук\", но тези дни са се запознали и лично. Младежът е чужденец, най-вероятно е холандец, връстник е на Калина, която е влюбена до уши. След първата им среща Милен останал с много приятни впечатления от кандидат-зет си. От абитуриентския ѝ бал, когато за последно из медиите се завъртяха снимки на Цветкова, до сега тя е разцъфнала и вече е красива млада жена. С пищните си форми Калина е магнит за мъжете, но сърцето ѝ засега е отдадено само на един.", "date": "2018.01.14", "title": "САМО В ПИК И \"РЕТРО\"! Милен Цветков със зет в Холандия"}
