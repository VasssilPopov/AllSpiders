{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B8%D0%BA-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%80%D0%B0%D0%B4%D0%B5%D0%B2%D0%B0-%D0%BF%D0%BB%D1%8E%D0%B5-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D0%BA%D0%BE%D0%BC%D0%B1%D0%B8%D0%BD%D0%B0-%D1%81-%D0%BE%D1%81%D1%82%D1%80%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%84%D0%B0%D0%BA%D1%81%D0%B8%D0%BC%D0%B8%D0%BB%D0%B5-news902489.html", "text": "Прездентшата Десислава Радева забърка пореден скандал покрай опитите да очисти мъжа си от калта след разкритията, че е съучаствал в потулване проверка за делата му като командир на ВВС. Полето й за изява е единственото й достъпно - фейсбук, където този път е получила очаквана помощ. Заедно с острието на подсъдимия Иво Прокопиев - журналистката от \"Дневник\" Петя Владимирова, плюят по журналисти с дългогодишен опит. Разпрата се развива под публикация на Владимирова, която засипва с похвали Десислава Радева за отлично свършена й работа като пиар на ВВС. Според Владимирова показателен за уменията на тогавашната бивша съпруга на Георги Свиленски от БСП, е видеоклип от авиошоуто над Враждебна през октомври 2014 г.. \"Клипът е направен от Десислава Генчева. Изгледайте го и кажете, ама честно: тя разбира ли си от работата, на която е назначена? Мисля, че е изключителен професионалист!\", пише с възхита Петя Владимирова по повод разкритието на агенция ПИК още преди три години, че любимата на президента неправомерно е назначена на два щата, единият от които е само за военни от тогавашния й шеф Радев, с когото вече била кофликтно близка. Под публикацията отговорите не закъсняват, но те не са в същия хвалебствен тон. \"Клипът не е правен от Д. Генчева, а от една режисьорка по монтажа от Военния телевизионен канал пред очите ми. Генчева само вдигаше врява\", обяснява тя. Деси Радева пък я набеждава, че тя имала спуснато \"окръжно\", за да не отразява работата на ВВС и тогавашния им командир. Журналисти от различни медии  изобличават генерал Деси каква лоша пиарка е била и че изобщо няма общо с въпросния клип. Сподели:", "date": "2020.02.01", "title": "СКАНДАЛ В ПИК: Десислава Радева плюе журналисти в комбина с острието на Прокопиев (ФАКСИМИЛЕТА)"}
{"url": "https://pik.bg/%D0%BA%D0%B0%D0%BA-%D1%81%D0%B5-%D0%B2%D0%BB%D1%8E%D0%B1%D0%B2%D0%B0%D1%82-%D0%B7%D0%BE%D0%B4%D0%B8%D0%B8%D1%82%D0%B5-news902442.html", "text": "Как да разберем дали някой е хлътнал по нас? Много просто – гледаме поведението на човека, неговите действия и емоции. В тази статия ще ви разкажем как се влюбват зодиите и как се държат, когато са влюбени. Дано ви помогнем да разберете дали някой наистина ви обича или само си играе с чувствата ви. Овенът няма много да увърта, ако се интересува от вас. Той ще ви зададе много въпроси, за да разбере всичко за вас. Може да отнеме известно време, за да разберете какви са намеренията на тази зодия, но скоро ще разберете, че всичко, което иска, е да си поговорите и да прекарате време заедно. Овните са склонни да се притесняват за чувствата си в самото начало, за да не ви изплашат. Телецът като цяло през повечето време се защитава, защото се страхува от собствената си уязвимост. Най-вероятно ще получите от Телеца някакви смесени сигнали: в един момент той е игрив и дружелюбен, а следващата минута – затворен и строг. Докато Телецът не е сигурен, че може да се довери на вас и вашите думи, той ще действа по този начин. В началото техните чувства може да изглеждат малко агресивни, но това не се прави преднамерено. Близнаците просто са щастливи да бъдат с вас колкото се може по-дълго и по-често. Те никога няма да ви кажат директно какво чувстват към вас и ще оставят всички догадки за вас. Опитайте се да разгадаете близнаците сами! Когато се влюби, Ракът страда от този процес. Той е склонен да бъде предпазлив в чувствата си, защото се страхува да не причини неудобство на себе си или избраника си. Това е най-емоционалната и възприемчива зодия! Раците са толкова изпълнени с чувства към вас, че вие веднага ще видите и почувствате това! Лъвът е доста упорит, когато става дума за неговите чувства. По принцип неговите намерения са кристално ясни и той открито показва емоциите си. От външната страна може да изглежда, че този знак е малко агресивен, но ако не сте на една и съща вълна с Лъва, просто му кажете, за да ви даде пространството, което ви трябва. Девата никога не сваля всичките си карти на масата. Ако се влюбят тайно във вас, те ще се преструват на безразлични и апатични. Девите винаги внимателно проверяват избраника си, преди да предприемат следващата стъпка. Най-вероятно, колкото по-безразлична изглежда Девата, толкова повече й харесвате. Те просто са твърде упорити (или по-скоро уплашени), за да признаят факта, че са се влюбили. Везните претеглят всички плюсове и минуси, преди да споделят с някого в чувствата си, защото са много предпазливи и се страхуват, че сърцето им случайно може да бъде разбито. Всички решения на Везните са бавни, внимателно анализирани и претеглени отвсякъде. Отначало те са доста нервни, но след като се уверят в чувствата си, започват да се движат напред. Скорпионът се страхува, че може да не се интересуват от него. Затова ще започне да се побърква и да се преструва, че изобщо не сте му интересни, а самият той отдавна е зает (дори и да не е така). Скорпионите са много предани хора, но ако не отвърнете с взаимност, те ще се оттеглят, без да се опитват да ви оказват натиск. Стрелецът е упорита личност: той копнее да прекарва с вас всяка минута и да опознае света заедно с.вас Но това е само защото иска да сподели всичко с избраника си. В любовта си той се опитва да научи всичко за човека, когото обича. Ако обаче започнете да упражнявате натиск върху Стрелеца, той ще започне да се задушава от вашето присъствие. Козирозите мислят за бъдещето в дългосрочен план. Ето защо, ако се влюбят във вас, вероятно ще започнат да правят грандиозни планове.. Но първо те ще ви попитат за вашите цели, защото Козирозите няма да си губят времето с връзки, които няма да доведат до никъде. Колкото повече ви питат за вашето бъдеще, толкова повече се интересуват от вас. Любовта не е техен първи приоритет, защото те са новатори и като че ли не са от този свят. Ето защо, ако Водолеят се откаже от работата си, за да прекара известно време с вас, знайте, че се в влюбил или поне се интересува от вас. Не приемайте чувствата или времето на Водолеите за даденост, защото те са хора сериозни. Когато Рибите са влюбени, те се влюбват изцяло. Тъй като те са творчески хора, те ще покажат любовта си в стихове, песни или във някакво друго изкуство. Отначало те могат да се изплашат малко от собствените си чувства, но те ще направят всичко, за да ви уведомят какво чувстват към вас. Сподели:", "date": "2020.02.01", "title": "Как се влюбват зодиите"}
{"url": "https://pik.bg/%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%88%D0%BE%D1%84%D1%8C%D0%BE%D1%80-%D0%BE%D1%82-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BE%D1%82%D0%BD%D0%B5%D1%82-%D0%B6%D0%B8%D0%B2%D0%BE%D1%82-news902441.html", "text": "По обвинение на Окръжна прокуратура – Видин, съдът е признал за виновен А.С. за извършено от него престъпление по транспорта,  причинило смърт на пътя, съобщиха от Апелативна прокуратура- София, цитирани от „Конкурент”. Спожред информацията, катастрофата е станала е на 27 февруари миналата година на пътя между селата Антимово и Покрайна. Подсъдимият е управлявал превозното средство след употреба на алкохол. Шофирайки с превишена скорост и в пияно състояние, той нарушил правилата за движение по пътищата, в резултат на което била причинена смъртта жител на Покрайна. По надлежен ред е било установено, че по време на катастрофата водачът бил с 1,78 промила алкохол, уточняват от Апелативната прокуратура. Подсъдимият признал вината си пред съда, като делото е преминало при условията на съкратено съдебно следствие. Наложеното му наказание е три години \"лишаване от свобода\" с петгодишен изпитателен срок и лишаване от право да управлява моторно превозно средство през следващите пет години. Присъда не е окончателна и подлежи на обжалване и протест в установения от закона срок. Сподели:", "date": "2020.02.01", "title": "Условна присъда за шофьор от Видинско за катастрофа с отнет живот"}
{"url": "https://pik.bg/%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D0%BF%D0%BE%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D0%BF%D1%8A%D0%BB%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D1%81%D1%82%D0%BE%D0%BA%D0%B8%D1%82%D0%B5-%D0%B2%D0%BB%D0%B8%D0%B7%D0%B0%D1%89%D0%B8-%D0%BE%D1%82-%D0%B5%D1%81-news902488.html", "text": "Британският премиер Борис Джонсън се готви да наложи пълни митнически и гранични проверки на всички стоки от Европейския съюз, влизащи във Великобритания от следващата година, в опит да засили натиска върху блока в търговските преговори, предаде вестник \"Дейли Телеграф\", цитиран от Ройтерс. \"Планираме пълни проверки на целия внос в ЕС - декларации за износ, декларации за сигурност, проверки на здравето на животните и всички стоки за супермаркети да преминават през пунктовете за гранични инспекции\", съобщи английското издание, цитирайки високопоставен държавен служител. \"Това ще удвои практическото предизвикателство на границата през януари 2021 г.“, добавя източникът, предава \"Фокус\". Според предишните планове на правителството за Брекзит без споразумение миналата година, ако Великобритания напуснеше ЕС без никаква търговска сделка, се очакваше да бъде проверявана само малка част от стоките. Сподели:", "date": "2020.02.01", "title": "СЛЕД БРЕКЗИТ: Подлагат на пълна проверка стоките, влизащи от ЕС"}
{"url": "https://pik.bg/%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D1%82%D1%83%D0%BB%D0%B5%D0%BD-%D0%B4%D0%BE%D0%BA%D0%BB%D0%B0%D0%B4---%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D1%82%D0%B0%D0%BA%D0%B8-%D0%B8-%D0%B1%D1%80%D0%B0%D1%82%D1%8F-%D0%B3%D0%B0%D0%BB%D0%B5%D0%B2%D0%B8-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8--news902479.html", "text": "\"Къде бил доклада на KPMG, който уличавал Ореха ли? Ето го. Сваляте го и страница по страница го изчитате, после изваждате фирмите и консорциумите, проверявате в коя кой е бил съдружник, после прошнуровате фирмите в консорциумите, виждате пак кой има дялове в тях, допълвате с публична информация, която я има в интернет от 2013-2014 г. и всичко ще лъсне като бял ден\", пише анализаторът под публикацията с всички страници от доклада, които са налични в пълен обем във фейсбук страницата му. \"Имам един доклад на KPMG, който беше засекретен през 2008 г. от тогавашния финансов министър Орешарски\". Това разкрива политологът и бивш депутат от ГЕРБ Антон Тодоров по повод далавери от времето на управление на БСП. По думите му става дума за 80-страничен доклад, в който има много знакови фирми на Васил Божков, Христофорос Аманатидис-Таки, Братя Галеви и други. Според данните от доклада, който публикува Тодоров в пълен обем, дружествата са получили милиони за пътно и друго строителство. \"Без търг, без конкурс, без нищо. От кого мислите са ги получили? Ами от един Орех. Ей така са им дадени поръчките!\", възмущава се Тодоров. Сподели:", "date": "2020.02.01", "title": "Антон Тодоров разкри потулен доклад - Васил Божков, Таки и Братя Галеви в държавни поръчки за милиони. Как Пламен Орешарски замел всичко под килимичето (ДОКУМЕНТИ)"}
{"url": "https://pik.bg/%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D0%B0%D0%B4%D0%BD%D0%B0-%D0%BE%D1%82-%D1%86%D1%8A%D1%80%D0%B2%D0%B5%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%B2-%D1%82%D1%83%D1%80%D1%86%D0%B8%D1%8F-news902517.html", "text": "\"Звездашите\" откриха чрез Марко Гобелич и това остана единственото попадение в двубоя. През второто полувреме разградчани бяха по-добрия отбор, но с пропуски се отчетоха Мавис Чибота, Георги Терзиев и Дан Битон. В заключителните минути на двубоя Владислав Стоянов спаси дузпа, изпълнена от Милан Павков. Следващата контрола на Лудогорец в Турция е срещу руския Ахмат Грозни на 6 февруари, четвъртък, пише \"Монитор\". Отборът на Лудогорец загуби от Цървена Звезда с 0:1 на стадион \"Регнум Кария\" в Анталия. Сподели:", "date": "2020.02.01", "title": "Лудогорец падна от Цървена Звезда в Турция"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%BE%D1%82-%D1%83%D1%85%D0%B0%D0%BD-%D1%81%D1%80%D0%B5%D0%B4-%D0%BA%D0%BE%D0%B8%D1%82%D0%BE-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D0%BA%D1%84%D1%83%D1%80-news902530.html", "text": "Самолет на германските военновъздушни сили, превозващ евакуирани от китайския град Ухан германски граждани и чужденци заради епидемията от новия коронавирус, кацна на летището във Франкфурт, съобщи Франс прес. Пътниците, 102 германци и 26 чуждестранни граждани , ще бъдат прегледани в спортна зала на летището, пригодена за случая. Тези, които не представляват никаква опасност, ще бъдат превозени с автобус до военна казарма близо до Гермерсхайм в провинция Райнланд-Пфалц, където ще останат под карантина две седмици. По-рано днес германският министър на отбраната Анегрет Крамп-Каренбауер заяви, цитирана от ТАСС, че самолетът прелетял над руска територия, но не получил разрешение за междинно кацане в Москва за презареждане в гориво и трябвало да се приземи в Хелзинки. По данни на вестник \"Билд\" на борда на самолета А310 имало 144 пътници - 108 германци, 34 китайци и по един от България и САЩ. Сподели:", "date": "2020.02.01", "title": "Германски военен самолет с евакуирани от Ухан, сред които и българин, пристигна във Франкфурт"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%81%D0%BB%D0%B5%D0%B4%D0%B8-%D0%BE%D1%82-%D0%BD%D0%B5%D0%BE%D0%B1%D0%B8%D1%87%D0%B0%D0%B5%D0%BD-%D0%B2%D0%B8%D0%B4-%D0%BC%D0%B5%D1%81%D0%BE%D1%8F%D0%B4%D0%BD%D0%B8-%D0%B4%D0%B8%D0%BD%D0%BE%D0%B7%D0%B0%D0%B2%D1%80%D0%B8-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news902452.html", "text": "Новооткрит динозавърски фосил навежда на мисълта, че необичайни месоядни динозаври, наречени ноазаври, са живели в Австралия през средната и горната креда, съобщи ЮПИ, цитирани от „Дарик”. Ноазаврите са двукраки месоядни динозаври с малко тяло и уникални особености на лицето. Най-едрите екземпляри са достигали дължина едва 2,10 метра, а телесното им тегло е било по-малко от 25 кг. Фосили от ноазаври по-рано бяха открити на всички земи, които някога са били част от суперконтинента Гондвана, с изключение на Австралия. Сега учените знаят, че редките необичайни динозаври са се срещали и в Австралия. След като установили, че откритата в мина за добив на опал в Нов Южен Уелс кост от врат е от ноазавър, палеонтолозите изследвали наново фосилизирана кост, намерена по крайбрежието на щата Виктория. Оказало се, че тя също е от ноазавър. \"Предполагаше се, че ноазаври са живели в Австралия, защото фосили от този вид динозаври бяха намерени на места, които са били част от суперконтинента Гондвана - заяви ръководителят на екипа Том Брум от университета на Нова Англия. - Рядко се откриват фосили от тероподи в Австралия, така че всяка подобна находка разкрива важни подробности за уникалната й едновремешна фауна.\" След като в мина близо до град Лайтнинг ридж открили кост от врат, учените я сравнили с подобни кости от месоядни динозаври, за които се знае, че са живели в Австралия. Новооткритата кост се различавала от останалите, но била сходна с кости от вратовете на ноазаври. \"Това ни накара да изследваме отново костта от глезен на динозавър, открита през 2012 г. в щата Виктория - поясни Брум. - Тя е с около 20 милиона години по-древна от намерената край Лайтнинг ридж. Като използвахме същите методи, заключихме, че и тя е от ноазавър\". Досега фосили от ноазаври бяха открити в Южна Америка, Африка и Индия. Резултатите от изследването са публикувани в Scientific Reports. Сподели:", "date": "2020.02.01", "title": "Откриха следи от необичаен вид месоядни динозаври в Австралия"}
{"url": "https://pik.bg/%D1%81%D0%B5%D0%BB%D0%BE-%D0%B2-%D1%82%D0%B5%D1%82%D0%B5%D0%B2%D0%B5%D0%BD%D1%81%D0%BA%D0%BE-%D0%B2%D1%8A%D0%B2-%D0%B2%D0%BE%D0%B4%D0%B5%D0%BD-%D1%80%D0%B5%D0%B6%D0%B8%D0%BC-%D0%BE%D1%82-%D0%BC%D0%B5%D1%81%D0%B5%D1%86%D0%B8-news902451.html", "text": "Воден режим тормози  жители и гости на тетевенското село Глогово, съобщава БНТ. Водата се пуска само по четири часа на ден. Режимът е разпореден със заповед на местния кмет, а причината е намаления дебит на водоизточниците. Режимът в Глогово започнал още в края на август. Селото се намира високо в планината и се водоснабдява от местни водоизточници. За събирането на вода в резервоарите се разчита основно на природата. „От 2 август в Глогово не е валяло, както си валеше нормално другите години, месеците. А сега, кога ще му дойде края и аз не зная”, коментира ситуацията Стефан Силянов, служител на ВиК-Ловеч. Поради ниското налягане, често пъти, когато се пусне водата, тя не достига до високите части на селото. Докато се чака природата да се смили над местните хора, те търсят различни начини да решат проблемите си. „Тука има един кладенец, като не можем да налеем, ходим на кладенеца”, разказва Елка Максимова от селото. „В крайна точка сме, вместо три часа, имаме по два часа вода за деня. Наливаме в туби и в бидони”, допълва я Ана Младенова. Жителите на Глогово имат и свои версии за решаване на водната криза. „Явно трябва да хванат нагоре, има вода, да карат отгоре водата надолу, а не отдолу нагоре”, казва Росен Огнянов. „Вода трябва на Глогово от други водоизточници, които в момента не черпим от тях”, разяснява Стефан Силянов. Кметът на селото твърди, че изграждането на нов резервоар донякъде ще разреши проблема с водоснабдяването, за което имал уверението на община Тетевен и ВиК-Ловеч. „Имаме си вододайни зони, още може от тях да допринесем да се използват – коментира кметът на село Глогово Бисер Габровски. - За да ни е достатъчна водата, дебитът трябва да е не по-малко от 2 л/сек”. От кметството уточниха, че загуби по водопреносната мрежа няма, тъй като преди време тръбите били изцяло подменени. Режимът обаче ще е в сила до възстановяване на дебита на водоизточниците. Сподели:", "date": "2020.02.01", "title": "Село в Тетевенско във воден режим от месеци"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B5%D1%82%D0%BE-%D0%B3%D0%BE-%D1%82%D0%B0%D0%B9%D0%BD%D0%BE%D1%82%D0%BE-%D0%B3%D0%B0%D0%B4%D0%B6%D0%B5-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%BE%D1%81-%D1%86%D0%B8%D1%82%D0%B8%D1%80%D0%B8%D0%B4%D0%B8%D1%81---%D0%BD%D0%BE%D0%B2%D0%B8%D1%8F%D1%82-%D1%82%D0%B2-%D0%B2%D0%BE%D0%B4%D0%B5%D1%89-%D0%BB%D1%8E%D0%B1%D0%B5%D0%BB-%D1%81%D0%B2%D0%B0%D1%82%D0%B1%D0%B5%D0%BD%D0%B0--news902482.html", "text": "След 5 вечери в ефир, интересът към Николаос Цитиридис вече граничи с истерия, особено от страна на нежния пол. Няма и седмица след дебюта му по телевизията, заваляха и заплахи за интимни компромати с участието на новата звезда от екрана. Покрай телевизионната му слава, се очертава след бившия комедиант да се образува опашка от дами, още повече, че вече на два пъти в ефир стана дума за настоящото му семейно положение - ерген, в изтирване на подходяща половинка. През седмицата ПИК писа, че единствената дама, която в момента владее сърцето на Николаос, е неговата котка Карма. Преди тя да превземе любимия фотьойл на Цитиридис, сърцето на тв водещия все пак е било притежание и на истинска жена. Нейното име е Моника и според запознати тя е момичето, с което Цитиридис последно е имал връзка. Горещи снимки на Нико и красавицата, плюс Богдана Карадочева играе комар - папарашки снимки от столично казино, Нелина с кошмарна почивка заради короновируса, мощния еърбъг на Гери Никол я спаси от тежка травма след кофти номер на гаджето й и коя е най-новата инстаграм-мания на популярните дами от родния хайлайф - гледайте сега: Сподели:", "date": "2020.02.01", "title": "САМО В ПИК TV: Ето го тайното гадже на Николаос Цитиридис - новият тв водещ любел сватбена декораторка..."}
{"url": "https://pik.bg/%D0%BC%D0%B0%D0%B4%D0%BE%D0%BD%D0%B0-%D0%BE%D1%82%D0%BC%D0%B5%D0%BD%D0%B8-%D0%BE%D1%89%D0%B5-%D0%B4%D0%B2%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BE%D1%82-%D1%82%D1%83%D1%80%D0%BD%D0%B5%D1%82%D0%BE-%D1%81%D0%B8-news902461.html", "text": "Мадона отмени още два концерта в Лондон заради \"много травми\", съобщи „Контактмюзик”, цитирани от БТВ. Певицата започна турнето си \"Madame X\" във Великобритания тази седмица, след като отложи първия концерт. Тя обаче реши да отмени следващите два на 4 и 11 февруари, за да не се пресилва. Сумите за билетите ще бъдат върнати автоматично на кредитните карти, с които е платено. В съобщението си Мадона се извини на феновете си и обясни, че още не се е възстановила и трябва да почива повече между два концерта, както и да опрости програмата. Тя вече носи само обувки без ток и се подлага на шест часа физиотерапия дневно. Сподели:", "date": "2020.02.01", "title": "Мадона отмени още два концерта от турнето си"}
{"url": "https://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D1%81%D0%B0%D1%89-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BE%D0%B1%D0%B5%D0%B7%D0%BF%D0%B5%D1%87%D0%B0%D1%82-%D0%BD%D0%B0%D0%BF%D1%8A%D0%BB%D0%BD%D0%BE-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%BD%D0%BE%D1%81%D1%82%D0%B8-%D0%BD%D0%B0-%D0%B1%D0%B5%D0%BB%D0%B0%D1%80%D1%83%D1%81-news902456.html", "text": "Американският държавен секретар Майк Помпео заяви, че американските компании са готови да задоволят напълно нуждите на Беларус от петрол, съобщи РИА „Новости”, цитирана от „Фокус”. \"Съединените щати искат да помогнат на Беларус стане суверенна държава – заяви Помпео в Минск, където бе на посещение. - Нашите производители на енергия са готови да ви осигурят сто процента от необходимия ви нефт на конкурентни цени\". Визитата на първия дипломеат на САЩ в Беларус бе част от обиколката му в страни от Източна Европа и Централна Азия. Както се посочва в съобщение на Държавния департамент, целта на това пътуване е желанието да се подчертае ангажимента на САЩ към \"суверенен, стабилен и проспериращ Беларус\" и да се потвърди отново желанието за нормализиране на двустранните отношения между Минск и Вашингтон. Сподели:", "date": "2020.02.01", "title": "Майк Помпео: САЩ са готови да обезпечат напълно енергийните потребности на Беларус"}
{"url": "https://pik.bg/178-%D0%BC%D0%BB%D0%BD-%D0%BB%D0%B2-%D0%B4%D0%B0%D0%B2%D0%B0-%D0%BE%D0%B1%D1%89%D0%B8%D0%BD%D0%B0-%D1%85%D0%B0%D1%81%D0%BA%D0%BE%D0%B2%D0%BE-%D0%B7%D0%B0-%D1%87%D0%B8%D1%81%D1%82%D0%BE%D1%82%D0%B0-%D0%B7%D0%B0-5-%D0%B3%D0%BE%D0%B4%D0%B8%D0%BD%D0%B8-news902459.html", "text": "В Хасково не е чисто, услугата трябва да се подобри, особено при новата, по- висока такса смет. Това е мнението на 44.2 на сто от участвалите в  анкета на „Марица.бг”. Въпросът в нея бе: „Доволни ли сте от чистотата в Хасково?“. 21 % от участвалите са посочили, че не само главните улици трябва да се измиват по- често. Недостатъчното измиване е проблем от години, който освен по- чиста околна среда, ни гарантира и по-чист въздух. Броят на измиванията обаче е фиксиран в договора с фирмата, а на никой не му хрумва да го промени. Това не се случи дори по време на мащабното саниране на сгради, когато жителите бяха принудени да търпят много висока запрашеност. Други 21 на сто от анкетираните смятат, че в града не е чисто, защото гражданите не пазят, което е неоспорим факт. Не са рядкост изхвърлени на непозволени места отпадъци, купища фасове дори около детските площадки, строителни боклуци до контейнерите за битова смет и др. 10.1 на сто смятат, че градът е чист. 3.6 на сто нямат мнение по въпроса. Резултатите от анкетата показват, че хасковлии не смятат града си за чист. През тази година таксата за битови отпадъци е завишена с 16.7 на сто  заради по- високите разходи за депониране, които плащат общините. Така всяко домакинство ще плати с около 20 лв. повече. Поддържането на чистотата е много скъпа услуга, а домакинствата правят все повече отпадъци. Чистотата на Хасково струва 15.5 млн. лв. за 5 г. Толкова е стойността на сключената обществена поръчка с „Грийн партнърс“ през 2017 г. Тя е за събиране и извозване на битови отпадъци от града до Регионалния център за третиране на неопасни отпадъци край Гарваново, почистване на територии за обществено ползване  с миене, ръчно и машинно метене. През зимния период се обслужват и съдове за пепел. Сметоизвозването се извършва ежедневно по маршрутни графици. Миенето включва почистване на уличните платна, регули, тротоари и улични оттоци, улици и извозване на събрания нанос, според договора. Още 2 350 000  лв. плаща общината за събиране и извозване на битови отпадъци от селата. През 2017 г. поръчката бе спечелена от „Волф Милениум“ ООД. Сподели:", "date": "2020.02.01", "title": "17.8 млн. лв. дава Община Хасково за чистота за 5 години"}
{"url": "https://pik.bg/%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-%D0%BF%D0%B0%D0%BA-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B3%D0%B8-%D0%B3%D0%BE%D0%BD%D0%B8-%D1%81%D1%8A%D1%81-%D1%81%D1%8A%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD-%D0%B3%D0%B0%D0%B7-%D0%B2%D0%B8%D0%B4%D0%B5%D0%BE-news902526.html", "text": "Френската полиция използва сълзотворен газ, за да разпръсне неразрешена демонстрация на движението на „жълтите жилетки“, чиито участници планираха да тръгнат от Лувъра към Националното събрание (долната камара на парламента), съобщава кореспондент на ТАСС . Отрядът на специалните сили блокира няколко улици близо до Лувъра и изолира част от демонстрантите на търговската улица „Риволи“, като ги призова незабавно да спрат нерегламентирания митинг. Полицията многократно трябваше да изтласква демонстрантите от площада в близост до метрото пред Лувъра. Поне един човек беше задържан по време на безредиците. В процеса на разпръскване полицията няколко пъти използва гранати със сълзотворен газ. Според активисти в „Туитър“ някои участници са били глобени със 135 евро за участие в неразрешен митинг. Прави впечатление, че повечето от събралите се на улица „Риволи“ са били наясно предварително, че префектурата на парижката полиция не е одобрила обявения маршрут. Сблъсъци с полицията бяха регистрирани в други градове на страната. По-специално, сълзотворен газ бе използван в Монпелие, където бяха призовани да се съберат „жълти жилетки“ от цяла Франция. Напрегната остава ситуацията в Тулуза, където също са регистрирани отделни епизоди на конфронтация между полицията и демонстрантите. Сподели:", "date": "2020.02.01", "title": "\"Жълтите жилетки\" пак на протест, полицията ги гони със сълзотворен газ (ВИДЕО)"}
{"url": "https://pik.bg/%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%BB%D0%B0-news902329.html", "text": "В края на 2019 г. балансовият капитал на банковата система възлиза на 14.4 млрд. лв. и в рамките на последното тримесечие нараства с 66 млн. лв. (0.5 на сто), което се дължи главно на повишената печалба. В края на декември 2019 г. активите на банковата система достигат 114.2 млрд. лв., или с 2.7 млрд. лв. (2.4 на сто) повече спрямо края на септември. Влияние върху динамиката на балансовите позиции през четвъртото тримесечие на 2019 г. оказва процесът на консолидация в банковия сектор, посочват от БНБ. В края на 2019 г. делът на балансовата сума на кредитите и авансите е 65.8 на сто, този на парите, паричните салда при централни банки и други депозити на виждане - 15.9 на сто, а на портфейлите с ценни книжа - 13.0 на сто. Делът на петте най-големи банки в активите на банковата система достига 62.1 процента. Отношението на ликвидно покритие към 31 декември е 269.9 процента (при 264.0 процента в края на септември). В края на годината ликвидният буфер е 30.9 млрд. лв., а нетните изходящи ликвидни потоци - 11.5 млрд. лева. Брутните кредити и аванси в края на декември са 94.4 млрд. лв., като през последното тримесечие на годината отбелязват растеж с 1.4 млрд. лв. (1.5 на сто). Брутният кредитен портфейл на банковата система нараства през последното тримесечие на миналата година с 1.7 млрд. лв. (2.6 на сто), като в това число се увеличават вземанията от други финансови предприятия (с 923 млн. лв., 25.2 на сто), от домакинства (с 532 млн. лв., 2.2 на сто), от нефинансови предприятия (със 120 млн. лв., 0.3 на сто) и от сектор държавно управление (със 128 млн. лв., 15.9 на сто). В края на декември брутният размер на необслужваните кредити и аванси е 6.1 млрд. лв. (при 6.9 млрд. лв. в края на септември), а делът им в общата сума на брутните кредити и аванси намалява до 6.5 на сто (при 7.4 на сто три месеца по-рано). Нетната стойност на необслужваните кредити и аванси (след приспадане на присъщата за тази класификационна категория обезценка) също намалява - до 3.2 млрд. лв. към 31 декември 2019 г., а делът й в общата нетна стойност на кредитите и авансите е 3.5 на сто (при 3.9 на сто в края на септември). Депозитите в банковата система в края на годината възлизат на 97.2 млрд. лв., като през последното тримесечие нарастват с 2.7 млрд. лв. (2.8 на сто). Увеличават се депозитите на домакинства (с 1.8 млрд. лв., 3.2 на сто), тези на нефинансови предприятия (с 878 млн. лв., 3.2 на сто) и на сектор държавно управление (с 379 млн. лв., 16.6 процента). Намаление има при средствата на кредитни институции (с 359 млн. лв., 6.3 на сто) и на други финансови предприятия (с 6 млн. лв., 0.2 на сто). Разходите за обезценка на финансови активи, които не се отчитат по справедлива стойност в печалбата или загубата, в края на декември 2019 г. са 431 млн. лв. (при 479 млн. лв. година по-рано). Към края на декември 2019 г. нивата на показателите за възвръщаемост на активите (ROA) и за възвръщаемост на балансовия капитал (ROE) са съответно 1.47 на сто и 11.63 на сто. Печалбата на банковата система към 31 декември 2019 г. е 1675 млн. лв., като размерът й e с 3 млн. лв. (0.2 на сто) по-малък спрямо отчетения в края на декември 2018 г., съобщава Българската народна банка. Сподели:", "date": "2020.02.01", "title": "Печалбата на банките намаляла"}
{"url": "https://pik.bg/%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F-%D0%B8%D1%82%D0%B0%D0%BB%D0%B8%D0%B0%D0%BD%D0%B5%D1%86-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0-%D0%BA%D0%B8%D1%82%D0%B0%D0%B9%D1%86%D0%B8-%D0%B4%D0%B0-%D0%B2%D0%BB%D0%B8%D0%B7%D0%B0%D1%82-%D0%B2-%D0%B1%D0%B0%D1%80%D0%B0-%D0%BC%D1%83-news902385.html", "text": "Собственик на бар в центъра на Рим, близо до известния Фонтан ди Треви, реши да не обслужва клиенти, пристигащи от Китай, поради разпространението на коронавирус, предава РИА „Новости”, цитирана от „Дарик”. „Поради международните мерки за сигурност, всички хора, пристигащи от Китай, нямат достъп до това място. Извиняваме се за неудобството“, се казва в съобщение на китайски английски език, което се появи на входа на заведението. Сподели:", "date": "2020.02.01", "title": "Дискриминация: Италианец забрани на китайци да влизат в бара му"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%88%D0%B5%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%BF%D1%83%D1%81%D1%82%D0%B8%D0%BD%D0%BD%D0%B8-%D1%81%D0%BA%D0%B0%D0%BA%D0%B0%D0%BB%D1%86%D0%B8-news902437.html", "text": "Пакистанските власти обявиха извънредно положение заради нашествието на пустинни скакалци, които изяждат зърнените култури и създават несигурност в продоволствената сфера, предаде ДПА, цитирана от „Дарик”. \"Сблъскваме се с най-сериозното нашествие на скакалци от над две десетилетия и решихме да обявим извънредно положение на национално ниво, за да се справим със заплахата\", заяви пакистанския министър на информацията Фирдоус Ашик Ауан. Пакистанският премиер Имран Хан одобри решението за обявяване на извънредно положение и национален план за справяне със заплахата от скакалците. Пакистански земеделци изразиха съмнения, че ще успеят да постигнат целта си за произвеждане на 27 млн. тона пшеница тази година. \"Нашествието на скакалци е безпрецедентно и тревожно\", заяви вчера в пакистанския парламент министърът на хранителната сигурност Махдум Хусро Бахтияр. Министърът изтъкна, че властите изпитват затруднения в борбата с нашествието заради ограничените ресурси, с които разполагат. Нашествието на скакалците започна през юни, когато те започнаха да навлизат на пакистанска територия от Иран и да унищожават насажденията от памук, пшеница, царевица и други зърнени култури. Сподели:", "date": "2020.02.01", "title": "Извънредно положение в Пакистан заради нашествието на пустинни скакалци"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D0%B7%D0%BF%D1%80%D0%B0%D1%82%D0%B8-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD-%D0%B8%D1%81%D0%BA%D0%B0%D0%BD%D0%B5-%D0%B7%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D0%B5%D0%BC%D0%BD%D0%B8%D1%86%D0%B8%D1%82%D0%B5-%D0%BE-news902433.html", "text": "Великобритания изпрати до останалите страни от Съвета за сигурност на ООН изменение на резолюцията за Либия, с което Лондон призовава за изтеглянето на наемниците от северноафриканската страна, съобщава „Франс Прес”, цитирана от „Фокус”. В поправената версия на резолюцията за Либия пише, че страните от Съвета за сигурност на ООН „изразяват притеснение заради присъствието на наемници в Либия“, въпреки че са били дадени гаранции от тях на 19 януари, по време на конференцията в Берлин, че „ще се прекрати всяка подкрепа и ще бъдат изтеглени всички наемнически сили“ от северноафриканската страна. В резолюцията се призовава отново страните да „не се намесват в конфликта“. Според дипломатически източници, Русия се противопоставя на тези поправки. Москва не е съгласна в текста, който би трябвало да изразява мнението на всички страни от Съвета за сигурност на ООН, да присъстват думите „наемници“. Ако бъде гласувана успешно, резолюцията ще бъде публикувана, но това вероятно няма да се случи, защото за да стане това всяка страна от Съвета за сигурност трябва да даде съгласието си. Русия е обвинявана, че е допуснала в либийския конфликт да се намеси наемническата група „Вагнер“, базирана в Москва. В Либия се води гражданска война от 2011 г., първоначално срещу силите на тогавашния лидер на страната Муамар Кадафи. След неговата смърт между опозицията избухват разногласия, които прерастват в нов въоръжен конфликт. В момента страната е разделена на две основни фракции – парламента в Тобрук, разчитащ на подкрепата на някои западни страни и на руските наемници, но най-вече на силите на либийския фелдмаршал Халифа Хафтар, и правителството на националното съгласие в Триполи с премиер Файез Сарадж. Триполи е под обсада от месеци, а правителството на Сарадж, въпреки че разполага с помощта на Турция, контролира много малка част от Либия. Сподели:", "date": "2020.02.01", "title": "Великобритания изпрати на Съвета за сигурност на ООН искане за оттеглянето на наемниците от Либия"}
{"url": "https://pik.bg/%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BF%D0%BB%D0%B0%D0%BD%D0%B5%D1%82%D0%B0%D1%80%D0%B8%D1%83%D0%BC%D0%B0-%D0%B2-%D1%81%D0%BC%D0%BE%D0%BB%D1%8F%D0%BD-%D1%81-4-%D0%BC%D0%BB%D0%BD-%D0%BB%D0%B2-news902462.html", "text": "Стартира проектът на Община Смолян  за обновяване на сградата на знаковия за региона Планетариум по ОП „Региони в растеж 2014-2020\", съобщава „Марица.бг”. Стойността му е 4 млн. лв. За реализацията му общината пое с решение на Общинския съвет дългосрочен общински дълг в размер на 1,5 млн. лв. от ДЗЗД „Фонд за устойчиви градове\" в ролята му на Фонд за развитие на Южна България. С парите ще се извърши енергийна ефективност, ремонт и обновяване на сградата и прилежащото и околното пространство, както и доставка на ново оборудване и обзавеждане. Най-големият Планетариум с народна астрономическа обсерватория в България отваря врати на 6 септември 1975 г. Той е една от най-често посещаваните забележителности в Родопите. За изминалите години е посетен от близо 3 млн. души. В звездната зала на Планетариума се представят повече от 50 програми. Сред тях са програми, приказки за най-малките деца, много учебни сеанси, обзорни и тематични. На чужденците се предлагат програми на руски, френски, немски, английски, гръцки и турски. Десетилетия наред научната му дейност включва ежедневен слънчев патрул. Правят се зарисовки и фотографии на слънчевите петна - единствената видима проява на активността на Слънцето. От 1990 г. Планетариумът работи в сътрудничество със „Sunspot Index Data Center\" в Брюксел. Всеки месец там се изпращат наблюденията на слънчевите петна. Планетариумът работи активно и по визуалното и фотографичното документиране на всички лунни и слънчеви затъмнения и други интересни астрономични явления, видими от територията на нашата страна. От 1975 г. в Планетариума са заснети 7 слънчеви и 15 лунни затъмнения. Някои от фотографиите са уникални за България. Сподели:", "date": "2020.02.01", "title": "Обновяват Планетариума в Смолян с 4 млн. лв."}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BA%D1%80%D0%B8%D1%81%D1%82%D0%B8%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B2%D1%80%D0%B0%D1%87%D0%BA%D0%B0-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D0%BC%D0%B8-%D1%81-%D0%B0%D0%B3%D0%B5%D0%BD%D1%82-%D1%82%D0%B5%D0%BD%D0%B5%D0%B2-news902518.html", "text": "Сред тълпите от врачки-шарлатанка, все пак има и такива, които владеят занаята. В това се е убедила една от легендите на българската естрада - Кристина Димитрова. По начало, дуетната половинка на Орлин Горанов нямала вяра в гадателките, но една съдбовна среща преди години променя мнението й. \"Не обичам да ходя при гадателки, защото те задават много лични въпроси, на които аз пък не обичам да отговарям и в крайна сметка нищо не ми познават. Преди доста години обаче ми се случи нещо интересно... Заведоха ме при една жена, която гледаше на кафе. Отидох предубедена, просто, за да правя компания на моя приятелка. Но от това, което ми каза тази жена, и до ден-днешен съм в шок. Тя позна абсолютно всичко, което ми се случи в близките години след нашата среща... Позна, че ще се разведа с Иван Тенев, ще имам втори брак, който също няма да бъде успешен, позна коя година и кой месец ще се роди малкият ми син, че ще имам трета връзка, която ще бъде много сериозна, независимо, че няма да има брак... Всичко от изброеното се случи, а с настоящия ми партньор имаме изключителен синхрон вече 25 години\", разказа Кристина в светското предаване на ПИК TV. Обичаната поп звезда наскоро се завърна от Тайланд. Пред нашата камера тя разкри надълго и нашироко какво я впечатли и какво я разочарова в азиатската страна, как се е запалила по нумерологията и защо планира всяка своя крачка с науката на числата, какво каза за бившия си съпруг - футболната легенда Джеки Димитров, който се бори с тежко заболяване и, разбира се, дали скоро ще зарадва с нови хит своите най-верни почитатели и меломаните... Сподели:", "date": "2020.02.01", "title": "САМО В ПИК TV! Кристина Димитрова пред медията ни: Врачка предсказа развода ми с агент Тенев и раждането на малкия ми син"}
{"url": "https://pik.bg/%D0%BA%D0%BE%D1%81%D0%BE%D0%B2%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%BE%D1%82%D0%BE-%D0%BE%D1%82-%D0%B0%D0%BB%D0%B1%D0%B8%D0%BD-%D0%BA%D1%83%D1%80%D1%82%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%BB%D0%B5%D0%B4%D0%B2%D0%B0-news902467.html", "text": "Парламентът в Косово се събира на 3 февруари (понеделник), за да одобри новия кабинет, предложен от номинирания за премиер Албин Курти, въпреки че той няма мнозинство в него, като неговата партия „Самоопределние“ се бори да убеди втората класирана партия Демократичната лига на Косово(ДЛК) да формират управляваща коалиция, съобщава базираният в Прищина вестник Gazeta Express, цитиран от „Фокус”. Председателят на парламента Глаук Конюфца, който е член на „Самоопределение“ след заседание на председателството на парламента в петък, заяви, че депутатите ще се свикат на 3 февруари в 11:00 часа, за да гласуват правителство. „Току-що приключихме една бърза среща, тъй като знаете, че кандидатът за министър-председател се обърна към Парламента с искане за предлагане на ново правителство. Той поиска депутатите да се съберат на 3 февруари от 11:00 часа. Председателството на Парламента одобри искането му и насрочи заседание за понеделник “, каза Конюфца. Курти реши да действа по този начин, след като беше поставен в строг конституционен срок, за да представи кабинет, след като президентът Хашим Тачи на 20 януари го номинира за министър-председател. Конституцията на Косово задължава Курти да представи кабинет пред парламента в рамките на 15 дни след номинирането. Той продължава преговори с председателя на ДЛК Иса Мустафа за създаване на коалиция, но засега не е постигната сделка. Двете партии са оптимисти, че ще бъде направен компромис и ще се състави ново правителство след повече от три месеца от провеждането на изборите. Сподели:", "date": "2020.02.01", "title": "Косовският парламент гласува предложеното от Албин Курти правителство в началото на следващата седмица"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%BE%D0%B1%D0%B0%D0%BC%D0%B0-%D0%BD%D0%B0%D0%BF%D0%B8%D1%81%D0%B0-%D0%BA%D0%BD%D0%B8%D0%B3%D0%B0-%D0%B8-%D0%BF%D0%BE%D0%BB%D1%83%D1%87%D0%B8-%D0%B3%D1%80%D0%B0%D0%BC%D0%B8-news902455.html", "text": "Бившата първа дама на Съединените щати - Мишел Обама... получи \"Грами\". Тя не е започнала да пее след напускането на Белия дом. Мишел Обама е отличена за най-добра аудиокнига на годината. Става дума за нейната автобиография \"Моята история\", която е бестселър отвъд Океана с над 2 млн. продадени копия. Всъщност, още през 97-ма Хилари Клинтън също получи \"Грами\" за своята биографична книга, така че бихме могли да кажем, че присъствието на президентските семейства в редиците на отличени с престижното музикално отличие, не е прецедент. Сподели:", "date": "2020.02.01", "title": "Мишел Обама написа книга и... получи \"Грами\""}
{"url": "https://pik.bg/%D0%B5%D0%BB%D1%82%D1%8A%D0%BD-%D0%B4%D0%B6%D0%BE%D0%BD-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B5-%D0%B1%D0%B8%D0%BB-%D0%BD%D0%B0%D1%80%D0%BA%D0%BE%D0%BC%D0%B0%D0%BD-news902469.html", "text": "Сър Елтън Джон призна, че експлозивното му поведение се дължи на злоупотребата с кокаин, съобщгават световните медии, цитирани от „Флагман”. Певецът подробно разказа за борбата с порока през 70-те години на миналия век в своята автобиография Me: Elton John, но сега разкри, че веществото коренно е променило темперамента му. „Видях някой да шмърка нещо, но не знаех какво е то. Казаха ми, че ще ме накара да се почувствам много добре и реших да пробвам. Това беше най-голямата грешка в живота ми. Започнах да избухвам и да крещя на всички – не се гордеех с поведението си, защото не съм скандалджия по природа. За това и толкова много хора ме смятат за „истеричка“. Но не съм и отдавна не ползвам кокаин“, споделя Елтън. Сподели:", "date": "2020.02.01", "title": "Елтън Джон призна, че е бил наркоман"}
{"url": "https://pik.bg/%D0%BA%D1%83%D0%BF%D0%B8%D1%85%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D0%BF%D0%BB%D0%B0%D0%B6-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B7%D0%B0-%D0%BD%D0%B0%D0%B4-3-%D0%BC%D0%BB%D0%BD-%D0%BB%D0%B5%D0%B2%D0%B0-news902250.html", "text": "Инвеститор купи градския плаж в Кюстендил за сумата от 3 092 224 лв. след спечелен търг в Община Кюстендил, обяви кметът на града Петър Паунов. По негови думи за търга са подали документи двама участници, като само един от кандидати се е явил по време на процедурата. Плажният комплекс е с обща площ от 32 101 кв. м., в което се включва и функциониращият открит басейн. Купувачът, който кюстендилец и живее в столицата, има задължение в рамките на 3 години и половина да инвестира в обекта 5 000 000 лв. \"Намеренията са изключително сериозни. Там може да бъде изграден балнео и плувен комплекс с атракциони. Към момента са внесени са внесени 260 000 лв., като в едномесечен срок инвеститорът трябва да преведе и останалата сума“, обяви кметът на града Петър Паунов, който уточни, че търгът се е провел в началото на тази седмица, уточнява \"Монитор\". Огромният плажен комплекс беше обявен за продажба преди две години. Така и през този период от време никой не прояви интерес към него. Сградите в огромния комплекс са в изключително лошо състояние, някогашните зали се рушат, а всичко е обрасло в бурени и храсти. Вандали дори отмъкнаха мрежите, свалиха и прозорците от някогашната зала по борба. В продължение на години кюстендилци преминава през района, изпитвайки ужас от потресаващата гледка. \"От там преминавахме винаги на страх. Гледката е потресаваща, страхувахме се особено вечерно време да не изскочи някой от храстите. Надяваме се най-накрая този обект да бъде ремонтиран и да му се радваме всички, а защо не и да привлече още повече туристи“, коментираха кюстендилци, които живеят в района на градския плаж. Сподели:", "date": "2020.02.01", "title": "Купиха градския плаж в Кюстендил за над 3 млн. лева"}
{"url": "https://pik.bg/%D0%B7%D0%BE%D0%B4%D0%B8%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%80%D0%B8%D1%81%D0%BA%D1%83%D0%B2%D0%B0%D1%82-%D0%B2%D0%B8%D0%B6%D1%82%D0%B5-%D0%B4%D0%B0%D0%BB%D0%B8-%D1%81%D1%82%D0%B5-%D1%81%D1%80%D0%B5%D0%B4-%D1%82%D1%8F%D1%85-news902457.html", "text": "Овен Управлявани са от Марс - планетата, която се свързва с агресията и страстта. Те не могат да стоят на едно място, обичат да действат и се чувстват най-комфортно точно когато поемат рискове. Грабват всяка възможност, обичат да експериментират. Живеят за предизвикателствата, само така се чувстват живи. Копнеят да пробват нови неща. Доверяват се на инстинктите си и не обмислят много следващата си стъпка, просто се впускат в предизвикателствата. Спонтанни са и импулсивни. Постигат целите си, защото са много смели. Обикновено много бързо се впускат във връзки и после осъзнават, че е трябвало да изчакат или да забавят нещата, защото още не са познавали хубаво партньора. Инати са и държат да получат това, което искат. Лъв Тези зодии също се възползват от всеки шанс, обичат да поемат рискове и това си личи. Те са много уверени в себе си, затова не се съмняват, че ще вземат правилното решение и че трябва да рискуват. Знаят, че могат да се справят с всичко, дори да има усложнения. Като крале на животните, те са много смели и всеки се възхищава на храбростта им. Лъвовете са ентусиазирани, чаровни, имат харизма и така привличат много последователи. Те заразяват с ентусиазма и оптимизма си и карат и другите да рискуват. Щедри са, обичат силно и знаят на какво са способни. Стрелец Това са други непоправими оптимисти - по-големи и от Лъвовете. Стрелците са най-големите приключенци сред зодиите и копнеят да пътешестват, да поемат рискове, да опитват нови неща. Искат да разширят хоризонта си, не обичат да си поставят граници, живеят като за последно. Опитват от всичко,желаят да изживеят много вълнуващи неща, за които да разказват. Управлява ги Юпитер - планетата на късмета. Стрелците са много забавни, отворени, общуват с всеки, знаят как да ви оправят настроението. Приятелски настроени са, обожават купоните, мислят, че си заслужава да рискуват, защото така ще усетят тръпка. Сподели:", "date": "2020.02.01", "title": "Зодиите, които са готови да рискуват! Вижте дали сте сред тях"}
{"url": "https://pik.bg/%D0%BC%D1%8A%D0%B6%D0%B5%D1%82%D0%B5-%D0%B8%D0%BB%D0%B8-%D0%B4%D0%B5%D1%86%D0%B0%D1%82%D0%B0-%D1%81%D1%82%D1%80%D0%B5%D1%81%D0%B8%D1%80%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%B6%D0%B5%D0%BD%D0%B8%D1%82%D0%B5---%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D1%89%D0%B5-%D0%B2%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-news902486.html", "text": "Ако съпругът ви стресира повече от децата, не сте сама. Ново британско изследване показва, че мъжете са по-голям тормоз за майките, пише БТА. За целите на проучването 7000 жени е трябвало да отговорят кой ги дразни повече - партньорите или децата им. 46 % от участничките са посочили като по-сериозен дразнител своите съпрузи. Причината най-често е, че дамите носят на крехките си плещи по-голямата част от домакинските задължения. Една на всеки пет съпруги освен това споделя, че не се чувства подкрепяна. Допитването разкрива обаче, че не само представителките на нежния пол имат оплаквания от партньорите си. 2/3 от анкетираните 1500 мъже са заявили, че им се иска съпругите им по-често да признават грижите им за семейството и да ги хвалят за добре свършената работа. \"Резултатите от изследването не са изненадващи. Брачните отношения са по-сложни от родителството\", казва семейният терапевт и баща на две деца Хал Рънкел. Сподели:", "date": "2020.02.01", "title": "Мъжете или децата стресират повече жените - отговорът ще ви изненада..."}
{"url": "https://pik.bg/%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D1%81%D0%B8-%D1%81%D0%BF%D1%80%D0%B5%D1%82%D0%BD%D0%B0%D1%85%D0%B0-%D0%B3%D0%BE%D0%BD%D0%BA%D0%B0-%D1%81-%D0%BB%D0%BE%D0%B4%D0%BA%D0%B8-%D0%B2-%D0%BC%D0%BE%D1%80%D0%B5%D1%82%D0%BE-%D0%BA%D1%80%D0%B0%D0%B9-%D0%B8%D1%80%D0%B0%D0%BA%D0%BB%D0%B8-news902485.html", "text": "След като лицата забелязали приближаващите се инспектори на ИАРА, бързо напускат местността отплавайки с лодките в различни посоки. По този начин същите извършват нарушение на чл. 88 от Закона за рибарство и аквакултури като възпрепядстват проверката. В района където са били лодките са открити забранени съгласно чл. 35 от ЗРА риболовни уреди – драги. Същите са извадени от водата и иззети с констативен протокол срещу неизвестен извършител. Уловената в тях бяла пясъчна мида – около 37 кг., е върната обратно във водата. При рутинна проверка преди няколко дни във водите на Черно море в района на плаж \"Иракли“, служители на сектор \"РК“ Бургас са забелязали няколко лодки в близост до брега, без видима външна маркировка, да влачат след себе си потопено във водата въже. Със съмнение за на нарушение, инспекторите се насочват към лодките за извършване на проверка. Сподели:", "date": "2020.02.01", "title": "Бракониери си спретнаха гонка с лодки в морето край Иракли"}
{"url": "https://pik.bg/%D0%BB%D0%B5%D0%B2%D1%81%D0%BA%D0%B8-%D1%81-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%82%D0%B5---%D1%81%D0%B8%D0%BD%D0%B8%D1%82%D0%B5-%D0%BE%D0%B1%D1%8A%D1%80%D0%BD%D0%B0%D1%85%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%B3%D1%80%D0%B0%D0%BD%D0%B4-news902501.html", "text": "Отборът на Левски спечели най-престижната си контрола през тази зима. В турския курорт Белек, селекцията на Петър Хубчев се наложи с 2:1 над австрийския гранд Рапид Виена. Триумфът бе още по-сладък, тъй като стана факт след пълен обрат. \"Зелено-белите\" бяха по-активни преди паузата и тогава заслужено поведоха след гол на Фунтас в 31-ата минута. През втората част левскарите погледнаха далеч по-смело към вратата на съперника и в 77-ата изравниха чрез Нашименто от дузпа. До края столичани се впуснаха в атаки, които дадоха необходимия ефект в даденото от съдията продължение. Мартин Райнов се оказа най-съобразителен при един корнер и с глава матира Нофлах за крайното 2:1. Следващата контрола на столичани ще бъде във вторник, когато техен опонент ще бъде юношеският национален отбор на Узбекистан до 19 години. Сподели:", "date": "2020.02.01", "title": "Левски с престижна победа в контролите - \"сините\" обърнаха австрийски гранд"}
{"url": "https://pik.bg/%D0%B2-%D0%B4%D1%8A%D0%BB%D0%B3%D0%BE%D0%BF%D0%BE%D0%BB-%D1%81%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2020-%D0%B3---%D0%BA%D0%BC%D0%B5%D1%82%D1%8A%D1%82-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news902487.html", "text": "Общинският съвет на Дългопол прие новия бюджет за 2020 година на своето пето заседание. Това съобщават от Общината . Финансовата рамка на бюджета е в размер на 12 180 195 лева. Тя беше подкрепена от 13 съветници, а само двама гласуваха с против, уточнява \"Фокус\". От общата сума на бюджета, за държавно делегирани дейности са предвидени 8 161 954 лева За местни дейности са отделени 4 018 241 лева. Суматата за капиталови разходи в бюджет 2020 г. е от порядъка на 3 780 625 лева. \"За трета поредна година правителството на ГЕРБ, оказва доверие на управлението на Община Дългопол като отпуска допълнително 794 000 лв. към сумата за капиталови разходи на Общината! Да ни е честит новия бюджет!“, каза развълнувано след гласуването на рамката кметът на Дългопол Георги Георгиев. Сподели:", "date": "2020.02.01", "title": "В Дългопол си гласуваха бюджета за 2020 г. - кметът благодари на правителството"}
{"url": "https://pik.bg/%D0%B1%D1%80%D0%B5%D0%BA%D0%B7%D0%B8%D1%82-%D0%BA%D0%B0%D0%BA%D0%B2%D0%BE-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BF%D1%8A%D1%82%D1%83%D0%B2%D0%B0%D1%82-%D0%BE%D1%82-%D0%B8-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news902386.html", "text": "От днес започва 11-месечният преходния период, през който трябва да се договорят бъдещите отношения между европейските държави и Лондон. Какво се променя за българите, които пътуват от и за Острова. Новият краен срок е 31 декември 2020 г. Дотогава правилата за пътуване остават напълно непроменени. Министерството на външните работи съветва българите да си извадят международен паспорт с биометрични данни, ако планират да пътуват след края на преходния период. За българите на Острова срокът за подаване на документи за уседналост е 30 юни 2021 г. Общо 139 хиляди наши сънародници са кандидатствали за такъв статут. Договор за работа все още може да се сключва на място в Обединеното кралство, продължават да са валидни и европейските здравни карти. Няма и промяна в правилата за банкиране. Под въпрос беше дали след Брекзит щ есе върнат таксите за роуминг. Това е оставено да се договори между мобилните оператори. В България и трите мобилни оператора не са обявили промяна в таксите за разговори в обединеното кралство, съобщава БНР. От понеделник британците могат да сменят своите паспорти и от традиционното червено ще се върнат към тъмносиния цвят. На острова ще продължава да важат европейските шофьорски книжки, както и паспортите за домашни любимци. В рамките на сегашните програми, правата на българските студенти във Великобритания към настоящия момент са запазени, каза еврокомисарят за научни изследвания, иновации и образование Мария Габриел. „Предстоят много интензивни преговори за това какви ще са новите условия. Знаете, че имаме между 9 и 11 месеца те да бъдат договорени. За нас Великобритания ще остане винаги приятел съюзник, партньор. Но искаме много ясни права и задължения“, каза тя. Сподели:", "date": "2020.02.01", "title": "БРЕКЗИТ: Какво се променя за българите, които пътуват от и за Великобритания"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BF%D0%BE%D0%B4-%D0%BF%D0%B0%D1%80%D0%B8%D1%87%D0%BD%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D1%88%D0%B5%D1%84%D0%B0-%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D1%85%D0%B0%D0%B7%D0%B0%D1%80%D1%82%D0%B0-news902473.html", "text": "Настоящият шеф на Държавната комисия по хазарта Александър Георгиев е обвинен в длъжностно престъпление, а спецсъдът реши, че ще му бъде наложена парична гаранция от 40 хиляди лева. Говорителят на главния прокурор Сийка Милева съобщи , че той е бил разпитан по разследването срещу бизнесмена Васил Божков, след което е освободен срещу \"парична гаранция\". Дали е направил пълни самопризнания по случая, Милева заяви, че не може да коментира. Това направи по-рано главният прокурор Иван Гешев, който съобщи, че прокуратурата ще вземе предвид факта, че Георгиев е съдействал на прокуратурата. Сподели:", "date": "2020.02.01", "title": "ОТ ПОСЛЕДНИТЕ МИНУТИ: Освободиха под парична гаранция шефа на Комисията по хазарта"}
{"url": "https://pik.bg/%D0%B1%D0%B8%D0%B2%D1%88-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B4%D0%BE%D0%B1%D1%80%D0%B5-%D0%B5-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%B4%D0%B0-%D1%81%D0%BC%D0%B5-%D1%87%D0%B0%D1%81%D1%82-%D0%BE%D1%82-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-news902409.html", "text": "Изключително добре е за страната ни да сме част от Еврозоната и напълно неоснователни са страховете на хората, че ще обеднеят ако приемем еврото. Това заяви пред БТВ бившият зам.-министър на финансите в кабинета „Сакскобургготски” Любомир Дацов. Той анализира основателни ли са страховете на хората и трябва ли да обръщаме левовете в евро. „В случая правителството много дължи на гражданите, на обществото като обяснения и част от страховете са заради това, че не се обяснява достатъчно за какво точно става дума – коментира Любомир Дацов. - Нека видим какво правят хърватите и как тяхната Централна банка повече информира гражданите. Повече анализира. Когато министърът на финансите ни застана пред камерите и обясни нещата, мисля че всичко си дойде на място. Трябва да разберем самият процес с Еврозоната. Той е двустранен, въпрос на преговори е. За да се стигне до проблеми, трябва да има доста висока инфлация, огромни проблеми на пазара на труда, курса тогава се коригира. Дали имат основания страховете че ще обеднеем?  Определено не . Никъде такова нещо не се е случвало. Това са митове и легенди, и не знам защо се разказват. Няма как да се случи. За инфлация до 1,5 процента може би, но няма никакви основания за страхове. Говорим обаче за 1 процент инфлация, определено няма да се стигне до нещо различно. Много хора бъркат процеса на икономически растеж, при който заплатите и разходите се повишават. Нека не забравяме, че България през 2020 година не е еднаква с България от  2003  - 2004 година, че дори и 2005 година. Нямам представа защо Унгария и досега не работи с евро. Всеки си има своя стратегия. Изключително добре е за страната ни да е част от Еврозоната, защото това е част от това, че сме от онзи кръг, който интегрира процесите и върви напред. Трябва да сме част от този процес. Щом този текст е предложен, ми говори че правителството е пред финализиране на преговорите за влизане в Еврозоната. Това бе чудесна новина и се видя едно страхотно неумение на тези хора и пренебрежение, да не я използват, защото това наистина е постижение, а се получи такава криза. Еврото може да бъде въведено и след две и три години у нас, ако влезем тази година в чакалнята, но може и по-дълго. България, ако е недоволна от европейските институции, може и да отложи нещата. Процесът е двустранен и не сме някакви васали, на които някой казва какво и как да правят”. Сподели:", "date": "2020.02.01", "title": "Бивш финансов зам.-министър: Изключително добре е за страната ни да сме част от Еврозоната"}
{"url": "https://pik.bg/%D0%BF%D0%BE%D0%BB%D1%8F%D1%86%D0%B8-%D1%81-%D0%BD%D0%BE%D0%B2%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%B7%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news902393.html", "text": "Полският гранд Легия е готов на всичко, за да привлече в редиците си нападателя на Лудогорец Якуб Шверчок, съобщават полските медии, цитирани от „Спортал”. Преговори между двата клуба текат още от началото на годината, но до момента разградчани отказаха поляците с цената от 1,25 млн евро, поставена на тарана. Тогава клубът от Варшава бе склонен да извади най-много 1 млн. евро. Сега обаче нещата са различни и поляците са вдигнали мизата. Причината е, че Легия се раздели със звездата си Ярослав Ниезгода, който премина в Портланд. За него клубът прибра 3,5 млн евро и сега клубът е готов да инвестира част от тази сума за нов нападател. Според Sport.pl голямата цел на Легия е именно Якуб Шверчок, а негова алтернатива е Денис Алибек. “Неофициално се говори, че Легия е готов да извади 2 млн. евро за нов нападател”, пишат поляците. Ако варшавци наистина дадат такава сума, то това ще е рекорд за тях, що се отнася до привличането на нов играч. Лудогорец вероятно няма да се замисли и ще приеме подобна оферта на Легия, въпреки че бъдещето на титулярния нападател Клаудиу Кешерю остава неясно, защото той още не е подписал нов договор с разградчани. “Причината треньорът на Легия Александър Вукович да предпочита повече Шверчок, е че той желае да има повече поляци в състава си”, допълват от полското издание. Сподели:", "date": "2020.02.01", "title": "Поляци с нова офанзива за нападател на Лудогорец"}
{"url": "https://pik.bg/%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%B5-%D0%BF%D1%83%D1%81%D0%BA%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-news902399.html", "text": "Григор Димитров ще участва за първи път на турнира в Монпелие, Франция от сериите ATP250, официално потвърдиха организаторите на надпреварата, цитирани от БТВ. Турнирът стартира на 3 февруари (понеделник), а жребият, който трябва да определи и първия съперник на Димитров е днес. Решението на Димитров е изненадващо, тъй като той до момента не е играл на този турнир във Франция. Очакваше се той да излезе за първи мачове в Европа през 2020 г. в Ротердам. Надпреварата там започва от 10 февруари. Българинът влиза в основната схема в Монпелие с \"уайлд кард\". Участие в надпреварата са потвърдили още Гаел Монфис, Давид Гофен, Денис Шаповалов, Феликс Оже-Алиасим, Пабло Кареньо Буста, Филип Крайнович и Юго Умбер. Това означава, че Димитров ще е поставен на четвърта позиция в основната схема. За последно Григор игра на Откритото първенство на Австралия. Той отпадна във втори кръг в Мелбърн. Сподели:", "date": "2020.02.01", "title": "Григор Димитров се пуска за първи път на турнира в..."}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%B4%D0%B5%D0%BD-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82%D1%82%D0%B0-%D0%B1%D1%8A%D0%B4%D0%B5%D1%82%D0%B5-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%B8-%D0%B8-%D0%BC%D0%B8%D0%BB%D0%BE%D1%81%D1%8A%D1%80%D0%B4%D0%BD%D0%B8-news902394.html", "text": "01.02.20 Бъдете милосърдни и живейте в мир и съгласие с всички Луната е в знак Телец от 02:30ч до 13:30ч на 3 февруари Луната в знак Телец носи на хората спокойствие, чувство за надеждност, устойчивост и стабилност. Силни изблици на гняв и недоволство практически са невъзможни освен в редки случаи. Луната увеличава самоконтрола. Ще спомогне за завършване на вече започналите дела, но ще възпрепятства прилагането на нови идеи. Това е чудесно време за решаване на практически въпроси. Хората сега са по-практично настроени, с материална нагласа. Повече се интересуват от битието. Добре е да се отложат делата, които изискват бързи реакции, бързи решения и съобразителност. Това съобщава в своя хороскоп астрологът Ивелина Пенчева. Уязвими са областта на челюстта, гърлото, врата, зъбите, ушите и ендокринната система. Възможни са също заболявания на назофаринкса, ларинкса и нервната система. Не посещавайте мануален терапевт за наместване на шийните прешлени. Благоприятен е само масажът на вратните области с масло от арника. Ако не е спешен случая, не посещавайте зъболекар. Продължава 8 лунен ден до 11:25ч на 1 февруари (от 11:02ч на 31 януари) Това е доста труден ден, когато не трябва да се претоварвате физически, психически, емоционално. Освободете се от ненужни и стари вещи. Даже най-малките спорове трябва да се избягват и да успеете да изгладите, защото от тях може да се получи сериозен конфликт. Не бива да се злослови в този ден. Време за втори шанс. Може да опитате да реализирате тези проекти, които по-рано не са ви се отдавали или не е останало време. Не надценявайте своите възможности. Важно е бързо да умеете да решавате проблемите, да не им оставяте време за развитие. Следва 9 лунен ден от 11:25ч на 1 февруари до 11:52ч на 2 февруари Този лунен ден се счита за сатанински и първия критичен ден от лунния цикъл. Често съвпада с първата квадратура на Слънцето и Луната. Добро време за решение на всекидневни проблеми. В емоциите може да се наблюдава сдържаност, безразличие, нетърпимост към чуждите недостатъци, мнителност и потребност от ред. Да се ограничат контактите с други хора и да не се влиза в спорове. Не се концентрирайте върху мрачни мисли, побеждавайте ги с енергията на любовта и всеопрощението. Може да се проявят вашите слабости, да имате проблеми със здравето или спад на жизнената енергия. Сега вашият организъм е абсолютно незащитен, тъй като се настройва към новите ритми на втората лунна фаза и не е готов за сериозно натоварване. Време на енергиен обрат. Всякакви очистителни процедури в този период са стъпка към подобрение на взаимоотношенията ви с околния свят и укрепване на собствената значимост. Най-уязвими са гърдите, коремната област и органите на кръвообръщението. Добре е да се въздържате от енергични физически упражнения, масаж, посещение на сауна. Разтоварващ ден. Да се избягва преяждането. Секс - В девети лунен ден е добре да се въздържате от сексуални отношения. Жените трябва да бъдат много внимателни да не бъдат изнасилени, тъй като мъжете в този ден са много податливи на агресия и необуздани сексуални желания. 18 слънчев ден – Препоръчва се да бъдете в приятна компания, да общувате с приятели. Добре е да се обменя информация и опит. Ден за възстановяване на справедливостта. Хубаво е да се дава прошка. Бъдете благодарни и милосърдни. Живейте с всички в съгласие и мир. Старайте се да не бъдете в тежест на околните и да живеете за чужда сметка. Вашите действия трябва да бъдат съгласувани със съвестта ви. Сподели:", "date": "2020.02.01", "title": "АСТРОЛОГ: Ден за възстановяване на справедливостта, бъдете благодарни и милосърдни"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%BE%D0%B1%D1%8F%D0%B2%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D0%B2%D0%BE%D0%B9%D0%BD%D0%B0-%D1%81-%D0%B1%D0%B8%D1%82%D0%BE%D0%B2%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE-news902453.html", "text": "Война на битовата престъпност с видими резултати до края на годината и ударни акции в цялата страна обяви главният прокурор Иван Гешев. Той съобщи за най-важната битка на разследващите органи и МВР по време на спецакция в столичния кв. \"Христо Ботев\", на която както първо ПИК съобщи и показа на живо разкри и подробности за операцията срещу престъпленията в хазарта и ареста на боса Васил Божков. %Аз съм тук, защото обещах в Галиче държавата да свърши това, което отдавна трябваше да свърши по отношение на битовата престъпност. Има заповед от мен до съответните административни ръководители на прокуратурите, в която са указани действията, които трябва да се извършат. Запознато е и МВР и е направена необходимата организация в цялата страна. Тук съм, за да кажа, че обявяваме война на битовата престъпност! Тези, които извършват престъпление, кражби, грабежи, битова престъпност, тормозят възрастните хора по селата, обират, изнасилват и всякакъв друг вид престъпна дейност, трябва да преосмислят поведението си. Ако не го преосмислят, че ще сблъскат със закона и ще бъдат изправени пред съда и ще получат това, което заслужават. Това не е сложно, ако има взаимодействие  между структурите на изпълнителната власт с другите власти и го показахме с противодействието на телефонните измами, които бяха бич за българските граждани и за българските пенсионери. На годишна база е под 60% намалението за миналата година. Телефонните измами са сегмент от същите битови престъпления и успехът е сериозен в рамките на под една година\", припомни главният прокурор. \"Сигурен съм и обещавам на българските граждани, че заедно с колегите, прокуратурите и съответните полицейски служби, ДАНС и на други структури от правоохранителната система към края на годината, началото на другата, ще има подобен резултат и в битовата престъпност. Ще бъдем безкомпромисни и ще използваме всичко възможно и позволено от закона, за да живеят хората спокойно и да не бъдат тормозени\", зарече се Гешев. \"Трябва да бъде ясно, че това време свършва и държавата е длъжник на своите граждани и е време да плати дълга си към тези хора, които ни плащат заплатите. Затова съм тук и да кажа конкретно това - започват съвместни операции под ръководството на прокуратурата в цялата страна срещу битовата престъпност и това не е инцидентна дейност, а кампания, която ще продължи, докато този сегмент от престъпността не бъде въведен в едни \"нормални граници\". Никоя престъпност не може да бъде наречена нормална, но докато няма видим и съществен резултат. И съм сигурен, че ще го постигнем. Никой не се е преборил с престъпността в никоя държава, но дължим и можем да направим много\", обяви Иван Гешев. Сподели:", "date": "2020.02.01", "title": "ЕКСКЛУЗИВНО В ПИК TV: Главният прокурор Иван Гешев обяви: Започва война с битовата престъпност! Дължим го на гражданите, които ни плащат заплатите - ще спрем кражбите и тормоза с всички средства на закона (ВИДЕО)"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0%D1%82%D0%B0-%D1%81%D0%BE%D1%84%D0%B8%D1%8F-%D0%BA%D0%B5%D0%BD%D0%B8%D0%BD-%D1%81-%D1%82%D0%B8%D1%82%D0%BB%D0%B0-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BF%D0%BE-%D1%82%D0%B5%D0%BD%D0%B8%D1%81-news902449.html", "text": "21-годишната американка София Кенин стигна до първата си титла при жените от турнир от Големия шлем, след като спечели Откритото първенство на Австралия по тенис, съобщава сайтът на състезанието. В мача за трофея в Мелбърн поставената под №14 в схемата състезателка направи обрат срещу непоставената Гарбине Мугуруса от Испания и я победи с 4:6, 6:2, 6:2 след два часа игра. С успеха родената в Москва Кенин се изстрелва до рекордното за нея седмо място в световната ранглиста, като за титлата си в Мелбърн получава чек за 2,85 млн. щатски долара. Сподели:", "date": "2020.02.01", "title": "Американката София Кенин с титла при жените на Откритото първенство на Австралия по тенис"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%B0-%D0%B6%D0%B5%D0%BD%D0%B0-%D0%B2-%D0%BA%D0%B2%D0%B0%D1%80%D1%82%D0%B8%D1%80%D0%B0-%D0%B2-%D1%88%D1%83%D0%BC%D0%B5%D0%BD-news902460.html", "text": "28-годишна жена бе открита мъртва в кваритирата си в Шумен, съобщава „Дарик”. От полицията съобщиха, че около 21:20 часа на 31 януари (петък) в квартира на седми етаж в жилищен блок на бул. \"Ришки проход\" в Шумен от приятеля си е намерена починала 28-годишна жена от град Каолиново. Данни за насилствена смърт не са установени, има съмнения, че е починала след удар от ток. Намерена е в непосредствена близост до пералня в жилището. Днес се извършва повторен оглед на местопроизшествието. Образувано е досъдебно производство Сподели:", "date": "2020.02.01", "title": "Откриха мъртва жена в квартира в Шумен"}
{"url": "https://pik.bg/%D0%B1%D0%B5%D0%B7%D1%83%D0%BC%D0%B8%D0%B5-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%BE%D1%82-%D0%BF%D0%BB%D0%B5%D0%B2%D0%B5%D0%BD-%D0%BE%D1%81%D1%82%D0%B0%D0%B2%D0%B8%D1%85%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B1%D0%B5%D0%B7-%D0%BF%D1%80%D0%B0%D0%B2%D0%BE-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82-news902404.html", "text": "Чиновническа грешка остави жителите на блок в Плевен без право на собственост върху собствените им имоти. За абсурда те разбрали случайно, когато наскоро семейство от кооперацията решило да продаде апартамента си. От Кадастъра в града отказали да им дадат скица на апартамента, защото установили, че номерацията на жилищата е разменена. Малък жилищен блок в центъра на Плевен. Разполага с 3 етажа и 15 апартамента. В края на 60-те един от тях, а именно апартамент номер 10, става собственост на семейство Стоянови. След смъртта на родителите му, Венелин решава да го продаде. През март отива в Службата по геодезия, картография и кадастър, за да поиска скица на имота си. Без да подозира обаче, в Кадастъра в Плевен го очкава изненада. \"Объркали са номерацията на имотите в блока, в който се намира жилището. Това е станало през 2005-та, без да бъдат уведомени живеещите блока. Тъй като има разминаване в нотариалния акт на жилището и номера на имота в Кадастъра, ние не можем да си получим скицата\", каза пред Нова телевизия Венелин Стоянов. Стоянов обясни, че не знае как се е стигнало до объркване на номерацията. \"Аз не мога да си го обясня - или поради некадърност, или поради немърливост. Ние плащаме данъци на същата номерация, която е била до 2005 г. - ток, телефон, вода, парно, всичко е на този адрес\", каза още той. Съседката е Полина. Според Кадастъра, в апартамента на Велелин пребивава тя. Въпреки че откакто е родена, жената винаги е живаля в апартамента с номер 14. \"Всички документи са изградени на тази основа. Изведнъж се установява, че нашият апартамент 14, вече не е. Ако искам не само да продам жилището, а нещо да направя с адреса, на който живея, изглежда, че  съм незаконно пребиваваща\", заяви съседът Полина Ботева. Заради ситуацията, купувача на апартамента, се отказва. За Венелин започва ходене по мъките. Заедно със съседи подават заявление с искане за изменение в кадастралния регистър. Два месеца по-късно, от Кадастъра признават, че са допуснали грешка и издават заповед, с която тя бъде поправена. Преди две седмици административният съд в града я отменя с мотива, че в нея са допуснати съществени нарушения. И я връща обратно в Кадастъра - за поправка. Питаме Кадастъра как подобна грешка изобщо е била досупната. \"Не е практика, случва се. При създаване на кадастралната карта на град Плевен грешно са опознати апартаментите и грешно са нанесени. Това е направено от фирмата изпълнител по договора, който е сключен по изготвяне на кадастралната карта. Не са имали достатъчно информация как точно са номерирани апартаментите\", добави началникът на Служба по геодезия, картография и кадастър в Плевен инж. Боряна Иванова. След като от Кадастъра прехвърлиха отговорността към вече несъществуващата фирма някога наета за изготвяне на кадастралната карта, заявиха, че предстои да издадат нова заповед за изменение. Ако съдът отново не я отмени, собствениците ще разпологат имотите си и по скица, още следващия месец. Сподели:", "date": "2020.02.01", "title": "БЕЗУМИЕ! Чиновници от Плевен оставиха семейства без право на собственост"}
{"url": "https://pik.bg/%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D0%BE%D0%B6%D0%B0%D1%80-%D0%B2-%D0%BA%D1%8A%D1%89%D0%B0-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news902458.html", "text": "Взрив на газова бутилка предизвика пожар в къща в Дупница, съобщи говорителят на полицията в Кюстендил Катя Табачка. Пострадал е мъж, за преглед в лечебно заведение са откарани жена и дете. Инцидентът е станал тази сутрин на ул. \"Македония\" в града. Взривът е станал на първия етаж на къща и е избил стъклата на прозорците. Експлозията и последвалия пожар са нанесли значителни щети на първия етаж на къщата, щети са нанесени и на втория етаж от нея. Причините за взрива на газовата бутилка предстои да бъдат изяснени, но най-вероятните са техническа неизправност или неправилна експлоатация. Сподели:", "date": "2020.02.01", "title": "Взрив на газова бутилка предизвика пожар в къща в Дупница"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%88%D0%B5%D1%84-%D0%BC%D0%B0%D0%BD%D1%87%D0%B5%D0%B2-%D1%83%D0%B2%D0%BE%D0%BB%D0%BD%D0%B8-%D0%B6%D0%B5%D0%BD%D0%B0-%D1%81%D0%B8-news901720.html", "text": "Бившата съпруга на шеф Иван Манчев, с която се разведоха през миналото лято заради извънбрачната му афера, вече не му била партньор и в бизнеса, издават запознати. Марина, която дълги години се занимаваше с ръководенето на част от ресторантите на кулинаря и бе съдружник във фирмите му, била низвергната от неговата империя със заведения. „Не сме я виждали отдавна в ресторантите. Преди винаги се въртеше наоколо, беше на разположение за съдействие, ако има някакъв проблем“, споделят хора от редовната клиентела на Манчев. Въпреки това бившата му жена все още навсякъде се представя с фамилията му, която решила да задържи и след развода им. Припомняме, че съвършеното семейство на топ готвача се оказа химера и от нищото преди половин година плъзна новината, че водещият на „Комшмари в кухнята“ и „Черешката на тортата“ има бременна любовница, с която живее. Новината бе потвърдена от самия шеф Манчев, когато на бял свят се появи техния син Александър. Само ден след това той официализира по съдебен път и раздялата си с дългогодишната си съпруга Марина, като двете им деца останаха да живеят при нея в семейния луксозен апартамент. И извънбрачната афера на шеф Манчев обаче претърпя фиаско, а според последната информация той отново е в редиците на ергените. С любовницата му Цветомила се разделили внезапно само няколко месеца след избухването на любовта им, а тя останала сама да гледа бебето им, докато готвачът си наел квартира в столичния квартал „Бояна“. Въпреки че не живеел с нито една от двете дами, които влязоха в челен сблъсък за сърцето му, кулинарят се грижел подобаващо за децата си и плащал редовно издръжка. Информацията, че отново е свободен, се потвърди и навръх Ивановден, когато на купона му присъстваха десетки приятели, но нито една от жените му. Сподели:", "date": "2020.02.01", "title": "САМО В ПИК И \"РЕТРО\": Шеф Манчев уволни жена си"}
{"url": "https://pik.bg/%D1%82%D1%83%D1%80%D0%B1%D0%BE-%D1%85%D0%B8%D1%82-%D1%81%D0%BE%D1%87%D0%BD%D0%B0-%D0%BF%D0%B5%D0%B2%D0%B8%D1%86%D0%B0-%D0%B2%D1%8A%D0%B7%D0%BF%D1%8F-%D1%85%D0%B8%D0%B0%D0%BB%D1%83%D1%80%D0%BE%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%B4%D0%B6%D1%83%D0%BA%D0%B8-news902408.html", "text": "Жената, която сама инжектира хиалурон в устинте си, е решена да задържи на всяка цена медийното внимание към нея. Ваня Великова е решила да възпее в чалга песен силиконовата си придобивка. “Аз се занимавам с музика от над 10 години. Клипът има над 35 хиляди гледания. Като цяло съм доволна от себе си, явно съм интересна на аудиторията. Песента беше в отговор на всички, които ме упрекваха. В най-скоро време ще издам нов турбо-хит”, казва пред Нова телевизия Ваня. Разказва, че е посещавал уроци по солфеж, свирила е на акордеон и синтезатор. „Сама мога всичко и винаги съм се оправяла сама в живота. Мисля да отварям салон и в Белгия.  Азис ми се обади лично и ми каза, че съм се справила с песента. Има фурор значи всичко се е получило”, завършва Ваня. Сподели:", "date": "2020.02.01", "title": "ТУРБО ХИТ: Сочна певица възпя хиалуроновите си джуки"}
{"url": "https://pik.bg/%D1%83%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BF%D0%B5%D1%80%D0%BD%D0%B8%D0%BA-%D1%81-%D0%BE%D1%89%D0%B5-30-%D0%B4%D0%BD%D0%B8-news902465.html", "text": "Удължава се бедственото положение в Перник с още 30 дни, считано от 2 февруари. Решението е взето на заседание на Областния кризисен щаб, съобщава БТВ. Това бе потвърдено от областния управител Емил Костадинов по време на старта на строителните дейности по изкопите и полагането на тръбите за водопровода от Мало Бучино до Перник. Обектът беше инспектиран от министъра на икономиката Емил Караниколов, областния управител Емил Костадинов и кмета на Перник Станислав Владимиров. Общата стойност на проекта е 27 039 000 лв., като сумата включва и изграждане на помпена станция, подмяна на три спирателни крана по довеждащия водопровод на Перник и монтиране на система за мониторинг на язовир \"Студена\". Заради строителните дейности до средата на февруари се ограничава движението по 1,2-километровия участък от третокласния път Големо Бучино - Перник. Сподели:", "date": "2020.02.01", "title": "Удължават бедственото положение в Перник с още 30 дни"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BC%D0%B5%D1%80%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0-%D0%BE%D0%B1%D1%8F%D0%B2%D0%B5%D0%BD%D0%BE-%D0%B5-%D0%BD%D0%B8%D0%B2%D0%BE-%D1%87%D0%B5%D1%82%D0%B2%D1%8A%D1%80%D1%82-news902466.html", "text": "Министрите Екатерина Захариева, Кирил Ананиев и Младен Маринов дадоха извънреден брифинг за ситуацията с коронавируса в България. Захариева заяви, че благодари на българското посолство в Пекин и че поддържа непрекъснат контакт с китайските си колеги. Тя отбеляза, че са взети всички мерки българите, пристигащи от Китай, да бъдат под постоянен контрол. Двамата студенти от Ухан ще пристигнат утре с правителствения \"Спартан\" от Франция и веднага ще бъдат откарани във ВМА, за да бъдат поставени под 14-дневна карантина. Министър Захариева посочи, че е установена четвърта степен на опасност от зараза с коронавирус, което налага \"предупреждаване и настоятелна препоръка\" за ограничаване пътуването на български граждани до Китай. Тя отбеляза, че българските власти имат готовност и за най-високата степен - забрана за пътуване до Китай. Министър Ананиев отбеляза, че всички български граждани, които са били на територията на Китай или на други държави, където има разпространен коронавирус, ще бъдат подложени на щателен контрол с термокамери на летищата в София, Варна или Бургас. Ако се установи повишена температура у някои от пристигащите, те ще бъдат незабавно откарани във ВМА или болниците в съответните градове. Здравите пристигащи ще бъдат поставени под 14-дневна карантина при домашни условия. Закупени са маркери за установяването на коронавируса и се очаква реакцията на страните от ЕС спрямо заплахата от коронавируса. Министър Младен Маринов заяви, че МВР оказва пълна подкрепа и съдействие на колегите си. \"Работим \"на терен\". Всички наши действия са насочени към ограничаване проникването на този вирус на тази територия. Гражданите, които имат въпроси, по всяко време могат да се обърнат към колегите от Гранична полиция и към Министерство на здравеопазването\", отбеляза той. Министър Ананиев отбеляза, че учениците от танцовия ансамбъл от Петрич, които се завърнаха от Пекин, са били поставени под карантина. Всички те се наблюдават от личните им лекари. За момента няма обезпокоителни сигнали за тяхното състояние. Сподели:", "date": "2020.02.01", "title": "ПЪРВО В ПИК TV! Министрите с разкрития за мерките срещу коронавируса: Обявено е ниво четвърта степен за пътуване - слагат термокамери и лекари на летищата (ОБНОВЕНА)"}
{"url": "https://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%B7%D0%B0%D1%85%D0%B0%D1%80%D0%B8-%D0%BA%D0%B0%D0%BC%D0%B5%D0%BD%D0%BE%D0%B2-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news902471.html", "text": "Председателят на парламентарната Комисия по културата и медиите Вежди Рашидов присъства днес в Кюстендил на откриването на изложбата живопис на художника Захари Каменов. Събитието е част от официалната церемония за връчването на Националната награда за живопис “ Владимир Димитров - Майстора 2019” в еднименната художествена галерия в центъра на Кюстендил. Както е известно, тази награда беше възродена с активната роля и подкрепа на Вежди Рашидов през първия му мандат като министър на културата и днес домакините и гостите на церемонията отново му благодариха за този жест.  Тук добре си спомнят също, че благодарение на г-н Рашидов стана възможно възстановяването на паметника  на Майстора в родното му село Шишковци, след като вандали през 2009 година задигнаха и нарязаха двуметровата скулптура. Захари Каменов, който е носител на наградата  на името на Майстора за 2018 година, бе представен от проф. Ружа Маринска, която подчерта сложните мисловни пластове в неговите творби.Захари Каменов е един от големите съвременни живописци, а с Вежди Рашидов го свързва десетилетно приятелство. Двамата са правили десетки съвместни изложби в страни от три континента. Вежди Рашидов поздрави  носителката на наградата на Майстора за 2019 година - емблематичната художничка Елица Тодорова. Сподели:", "date": "2020.02.01", "title": "Вежди Рашидов присъства на откриването на изложба на Захари Каменов в Кюстендил"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%82%D0%BE%D0%BA%D0%BE%D0%B2-%D1%83%D0%B4%D0%B0%D1%80-%D1%83%D0%B1%D0%B8-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B2-%D0%BA%D0%B0%D0%BE%D0%BB%D0%B8%D0%BD%D0%BE%D0%B2%D0%BE-news902478.html", "text": "Окръжната прокуратура в Шумен ръководи досъдебно производство за смъртта на млада жена. Досъдебно производство по член 123 от Наказателния кодекс за причиняване смъртта на млада жена поради незнание или немарливо изпълнение на занятие или на друга правно регламентирана дейност, представляваща източник на повишена опасност, ръководи Окръжната прокуратура в Шумен. Разследването е поето от следовател от Окръжния следствен отдел към Окръжната прокуратура в Шумен, съобщиха от държавното обвинение. На 31 януари около 21:30 часа приятелят на 29-годишната Г.А., която е от Каолиново, не я открил на мобилния й телефон. Заедно със свой приятел той отишъл в квартирата, където е живеела младата жена. Апартаментът бил заключен. Повикан бил ключар. При влизане в апартамента Г.А. била намерена мъртва. На място е повикан медицински и полицейски екип. Извършен е оглед. Установено е, че смъртта на 29-годишната жена е причинена от токов удар. Назначена е съдебномедицинска експертиза. Действията по разследването продължават с разпит на свидетели. Сподели:", "date": "2020.02.01", "title": "ТРАГЕДИЯ: Токов удар уби млада жена в Каолиново"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%B5-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B1%D0%B5%D0%BB%D0%B0%D1%80%D1%83%D1%81-news902412.html", "text": "Държавният секретар на САЩ Майк Помпео пристигна в Минск на посещение, съобщава TACC, цитирана от „Фокус”. Това е първото посещение от такова ниво на представител на американската администрация за последните 25 години. След като Беларус обяви независимост от СССР през 1991 г., страната беше посетена през същата година от тогавашния държавен секретар на САЩ Джеймс Бейкър, а президентът на САЩ Бил Клинтън посети Минск през 1994 г. Помпео отлетя за беларуската столица след посещение в Киев. В Минск той ще се срещне с президента Александър Лукашенко и външния министър Владимир Макей. Според Държавния департамент на САЩ целта на посещението е желанието на Вашингтон „да подчертае ангажимента си към суверенен, независим, стабилен и проспериращ Беларус и да потвърди отново желанието за нормализиране на двустранните отношения“. Помпео ще остане в Минск за по-малко от ден. Той щеше да посети Минск още на 4 януари, за да разговаря с Лукашенко. Посещението обаче беше отложено поради сложната ситуация в Близкия изток. През август 2019 г. Джон Болтън, тогава помощник на президента на САЩ за национална сигурност, посети Минск, за да се срещне с ръководството на страната. През септември 2019 г. заместник държавният секретар Дейвид Хейл също посети Беларус. Сподели:", "date": "2020.02.01", "title": "Държавният секретар на САЩ е на посещение в Беларус"}
{"url": "https://pik.bg/%D0%B0%D0%BA%D1%86%D0%B8%D1%8F-%D0%B2-%D1%88%D1%83%D0%BC%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BC%D0%B2%D1%80-%D1%81-%D1%83%D0%B4%D0%B0%D1%80%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B1%D0%B8%D1%82%D0%BE%D0%B2%D0%B0%D1%82%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82---%D0%B8%D0%BC%D0%B0-%D0%B0%D1%80%D0%B5%D1%81%D1%82-news902468.html", "text": "Мащабна специализирана полицейска операция под ръководството на Окръжната прокуратура в Шумен се провежда на територията на Шуменска област. Това съобщиха от пресценътра на Апелативна прокуратура - Варна. Операцията е в изпълнение на разпореждане на главния прокурор Иван Гешев и последвалите разпореждания на административния ръководител на Апелативната прокуратура във Варна, свързана с повишаване на ефективността при противодействие на престъпността чрез разкриване на цялостната престъпна дейност и ускоряване на разследванията по две и повече досъдебни производства с един и същ обвиняем. По време на мащабните действия на ОД на МВР в Шумен под надзора на Окръжната прокуратура в Шумен са били проверени и лица, спрямо които е била наложена мярка за неотклонение „Домашен арест“, осъществени са действия за ограничаване и намаляване на битовата престъпност и контрол на нарушенията по Закона за движение по пътищата и престъпленията по транспорта, както и срещу държането на акцизни стоки без бандерол. За времето от 29 януари до момента в рамките на операцията са образувани 8 бързи производства и още 8 – по общия ред. Три са за извършени кражби, три – за управление на МПС след употреба на алкохол, както и две досъдебни производства за държане на акцизни стоки без бандерол. В единия случай в Нови пазар е установено лице, което държало 14 кг тютюн, както и още едно лице, хванато с 1 кг тютюн без бандерол. Установени са непълнолетни лица в шуменското село Изгрев, които са повредили надгробни паметници. Други досъдебни производства са образувани за държане на 5 грама амфетамин и 15 грама чай за пушене, както и за управление на МПС без регистрационни табели. Специализираната полицейска операция под ръководството на Окръжната прокуратура в Шумен ще продължи до тази вечер. Днес брифинг за резултатите от нея дадоха окръжният прокурор на Шумен Маргарита Георгиева, говорителят заместник-окръжният прокурор Орлин Куздов и директорът на ОД на МВР в Шумен Ялчън Расим. Сподели:", "date": "2020.02.01", "title": "АКЦИЯ В ШУМЕН: Прокуратурата и МВР с ударна операция срещу битовата престъпност - има арестувани и производства за незаконни цигари, дрога и кражби"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D1%80%D0%B0%D1%89%D0%B0-%D1%81%D0%BF%D0%B0%D1%80%D1%82%D0%B0%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D0%BA%D0%B8%D1%82%D0%B0%D0%B9-%D0%B8-%D0%BE%D0%B1%D1%8F%D0%B2%D0%B8-%D0%BD%D0%B8%D0%BA%D0%B0%D0%BA%D0%B2%D0%B0-%D1%81%D1%8A%D0%B1%D0%BE%D1%82%D0%B0-%D0%B8-%D0%BD%D0%B5%D0%B4%D0%B5%D0%BB%D1%8F-news902438.html", "text": "Министър-председателят Бойко Борисов провежда съвещание във връзка с мерките за ограничаване и разпространение на коронавируса в България. На срещата присъстват вицепремиерът и министър на външните работи Екатерина Захариева, министърът на здравеопазването Кирил Ананиев и министърът на вътрешните работи Младен Маринов. Министър Захариева заяви, че предлага да бъде заявен код \"Четвърта степен\" - и да бъде \"настоятелно препоръчано\" да се преустанови пътуването до Китай на българските граждани. \"Не можем на този етап да забраним пътуването, но настоятелно препоръчваме то да бъде ограничено\", заяви външният министър. Тя и министър Ананиев отбелязаха, че за българските студенти от Ухан ще бъде изпратен специално самолет \"Спартан\". Българите ще пътуват със самолет до Франция и от там ще бъдат взети с правителствения \"Спартан\". Става дума за трима души - двама студенти - момче и момиче и още едно момиче студентка с двойно гражданство - българско и немско. Момчето и момичето ще пътуват със самолет до Франция и от там ще бъдат взети с правителствения \"Спартан\". Другото момиче ще остане под карантина в Германия. Момчето и момичето ще бъдат откарани директно от летището във ВМА, където ще останат  под 14-дневна карантина. \"Ще подготвим всички документи, за да стане мигновено\", отбеляза Борисов. На свой ред министър Ананиев заяви, че всички граждани, пристигащи от Китай, ще бъдат подлагани на щателна проверка на българска територия. Те задължително ще преминават на преглед с термокамера. Тези, които имат повишена температура, ще бъдат приети незабавно във ВМА или в болниците във Варна и Бургас Тези, които не показват индикации за заболяване, ще бъдат поставени под домашна карантина. Премиерът заяви, че настоява през следващите седмици, докато светът разбере как ще се справи с този коварен вирус, още от днес да се затегнат мерките за контрол, за да бъде направено максималното в случаи като този. \"Всички граждани до аерогарата да преминават през термокамерите. МВР да подготвят всички мерки за обезопасяване. Обяснявайте най-внимателно и възпитано на хората, че това е огромен риск за близките и приятелите. Много внимателно проследете китайските граждани, които се връщат от празнуване на тяхната Нова година. Всички те трябва да минат през карантинен период. Мобилизирайте всичкия ресурс. Просто страховете в света вече са големи и ние сме длъжни за няколко седмици да намерим решение, за да ограничим максимално движението\", заяви Борисов. \"Ние не забраняваме, умоляваме, настояваме. Всеки трябва да разбере, че в такъв момент това е не само риск за него, а и за всички, с които общува. Виждате какви мерки поемаме за трима души, а сам да се натикаш обратно там..., не бива\", заяви още Бойко Борисов. Той подчерта, че създалата се ситуация в никакъв случай не бива да се отрази на добрите двустранни отношения с Китай. Премиерът препоръча незабавно да бъдат закупени необходими консумативи, за да бъде запазено здравето на медицинските работници, поемащи грижите за пациентите в риск. Освен ситуацията с коронавируса Борисов коментира и напрежението с безводието в Перник. Той заяви, че до месец Перник ще има вода. \"Близо 80 милиона лева отиват за Перник, но всяка криза ни прави по-силни\", подчерта Борисов. Той горещо похвали МВР и прокуратурата и заяви, че след операция \"Лунна светлина\" не сме имали \"такова количество и майсторски импрегниран наркотик - не в стоката, а в кашоните със стоката\". \"Пазете намереното и продължавайте нататък\", заяви Бойко Борисов. „Никаква събота и неделя“, отсече премиерът и се обърна към икономическия министър Емил Караниколов по повод водната криза в Перник, за да е сигурен че изграждането на тръбопровода е започнал. „Копайте, като идват тръбите полагайте, до месец на Перник да се подаде вода, както сме обещали. Всяка криза ни прави по-силни“, заяви още Борисов. Той похвали МВР и прокуратурата за акцията по залавянето на наркотиците, която агенция ПИК показа на живо. „Виждате колко бързо се справихме с отпадъците, виждате, че службите работят, утре ще видите действия“, заяви Борисов и подчерта, че количеството заловен наркотик вчера е огромно. Сподели:", "date": "2020.02.01", "title": "ПЪРВО В ПИК TV! Борисов изпраща \"Спартан\" за българи от Китай и обяви: Никаква събота и неделя - до месец вода в Перник! МВР и прокуратурата продължават акциите. Очаквайте и утре (ОБНОВЕНА/ВИДЕО)"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%BE%D1%82%D1%80%D0%BE%D0%B2%D0%B8-%D0%B8%D0%B7%D0%B1%D0%B8%D0%B2%D0%B0%D1%82-%D0%BF%D0%BE%D0%B4-%D0%BD%D0%B0%D0%BB%D1%8F%D0%B3%D0%B0%D0%BD%D0%B5-%D0%BE%D1%82-%D1%88%D0%BB%D0%B0%D0%BC%D0%BE%D0%BE%D1%82%D0%B2%D0%B0%D0%BB-%D0%BD%D0%B0-%D0%B3%D0%BE%D0%BB%D1%8F%D0%BC%D0%BE-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D0%B5-%D0%B2-%D0%B4%D0%B5%D0%B2%D0%BD%D1%8F-%D1%81%D0%BD%D0%B8%D0%BC%D0%BA%D0%B8-news902477.html", "text": "Шламопроводът на химическия завод \"Солвей соди“ в Девня продължава да създава опасности за въздуха и околната среда. Гражданин е снимал как от тръбите на съоръжението под налягане избива силно корозиращата смес, която представлява отпадъчен продукт от производствения процес. \"Снимките са правени тази сутрин, а активни пробойни се забелязват на най-малко две места\", уточнява \"Девня древна и модерна\". Компрометираният участък на шламопровода се намира в близост до утаителен басейн \"Падина“ до пътя Девня-Падина-Тръстиково. \"Въпрос на малко време е дупките да се разширят и да се стигне до разлив на шлам, който отново може да попадне във водите на река Девненска. А отделянето под налягане на висококиселинните фракции в атмосферата представлява опасност за приземния въздух и за населените места в района\", алармира страницата във Фейсбук. Само преди седмица заради спукана тръба на шламопровода се стигна до разлив на фракции, които попаднаха в река Девненска и умъртвиха рибата там. Тогава ековластите във Варна направиха проверка на място и взеха проба от речната вода, но все още не са огласили какво е показала тя и ще бъде ли глобен химическият завод. Сподели:", "date": "2020.02.01", "title": "ОПАСНО: Отрови избиват под налягане от шламоотвал на голямо предприятие в Девня (СНИМКИ)"}
{"url": "https://pik.bg/%D0%BE%D1%89%D0%B5-%D0%B5%D0%B4%D0%B8%D0%BD-%D0%BE%D1%82-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D1%85%D0%B0%D0%B7%D0%B0%D1%80%D1%82%D0%B0-%D0%BA%D0%BB%D0%B8%D0%B5%D0%BD%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-news902481.html", "text": "Освен председателя на Комисията по хазарта Александър Георгиев, още един от служителите на контролния орган е привлечен към наказателна отговорност, твърди Би Ти Ви. ПИК припомня, че по-рано днес Георгиев беше пуснат от ареста с мярка \"парична гаранция\" в размер на 40 000 лв. Сподели:", "date": "2020.02.01", "title": "Още един от Комисията по хазарта клиент на прокуратурата"}
{"url": "https://pik.bg/%D0%BA%D1%80%D0%B0%D0%B9%D0%BD%D0%BE%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-%D0%BD%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B5-%D0%BD%D0%B0-news902417.html", "text": "Американският Сенат гласува график за останалите етапи от процеса за импийчмънт на президента Доналд Тръмп, според който крайното гласуване трябва да се състои в 16:00 часа източноамериканско време (б.р. 21:00 часа по Гринуич) на 5 февруари, предаде „Ройтерс”, цитирана от „Дарик”. Малко преди това Сенатът отхвърли предложението на демократите за призоваване на нови свидетели и представяне на нови доказателства в процеса. В понеделник сенаторите ще изслушат заключителните аргументи на обвинението и защитата. Заседанието ще започне в 11:00 часа местно време  (б.р. 16:00 часа по Гринуич). Заключителните аргументи ще бъдат последвани от изказвания на сенаторите за това дали Тръмп трябва да бъде признат за виновен по повдигнатите две обвинения (в злоупотреба с власт и възпрепятстване работата на Конгреса) или да бъде оправдан. Във вторник се очаква изказванията на сенаторите да продължат. Във вторник вечерта се очаква президентът Доналд Тръмп да произнесе речта си \"За състоянието на съюза\" на общо заседание на двете камари в Конгреса. Почти сигурно е, че Сенатът ще оправдае Тръмп, тъй като за отстраняването му от власт е необходимо мнозинство от две трети в горната камара, а никой от 53-мата републиканци не е показал признаци, че ще гласува за осъждане на президента. Сподели:", "date": "2020.02.01", "title": "Крайното гласуване на импийчмънта на Доналд Тръмп е на..."}
{"url": "https://pik.bg/%D0%B1%D0%B8-%D1%82%D0%B8-%D0%B2%D0%B8-%D0%B8-%D0%BC%D0%B5%D0%B4%D0%B8%D0%B8%D1%82%D0%B5-%D0%BD%D0%B0-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B8%D1%8F-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%BA%D0%BE%D0%B3%D0%B0-%D1%89%D0%B5-%D1%81%D0%BF%D1%80%D0%B0%D1%82-%D0%BF%D0%B5%D1%80%D0%B0%D0%BB%D0%BD%D1%8F%D1%82%D0%B0-%D0%B7%D0%B0-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8--news902472.html", "text": "След четиридневни атаки срещу българската прокуратура и скандалните опити да се омаловажат, окалят или поне неглижират акциите на властите, Би Ти Ви и медиите на подсъдимия олигарх Иво Прокопиев в крайна сметка не успяха да ги спрат да си свършат работата. Въпросът е кога ще спрат с атаките и ще имат ли изобщо доблестта да се извинят на българските граждани за участието в тази кална война срещу институциите, които се борят с престъпността повече от успешно? Риторичен въпрос. Защото е ясно защо медии биха обслужвали издирвани олигарси. Както и защо медии на подсъдими биха подкрепяли присъдружните си подсъдими или обвиняеми във войната с властите. Войната им е за хаос в държавата, отслабване на властите, съсипване на правоохранителните органи. Тогава няма кой да ги арестува и да им търси сметка в съда. Но сега има и си личи, колкото и да опитват и Би Ти Ви, и медиите от кръга \"Капитал\" да оспорват и неглижират това. Васил Божков е установен и задържан, а искането на властите ни за неговия арест е уважено от Интерпол и партньорските ни служби. Опити за внушения направиха и по отношение на задържането на бившия екоминистър Нено Димов, но само преди дни прокуратурата му повдигна второ обвинение. Въпреки опитите на тези медии да променят дневния ред и вменяват на обществото, че едва ли не се извършва някаква репресия, каквото направиха преди време и с осъдената за подкуп на 20 години затвор на първа инстанция Десислава Иванчева, и този път не им се получи. Правоохранителните органи си вършат работата и изправят пред съда от телефонни измамници до олигарси. Сподели:", "date": "2020.02.01", "title": "Би Ти Ви и медиите на подсъдимия Прокопиев кога ще спрат пералнята за обвиняеми милионери и калната война с държавата"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%B4%D0%B8-%D0%BE%D1%82-%D0%B2%D0%BC%D1%80%D0%BE-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D1%80%D1%81-%D0%B0%D1%84%D0%B5%D1%80%D0%B0%D1%82%D0%B0-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B8-%D1%80%D0%B0%D0%B7%D0%B3%D1%80%D0%BE%D0%BC%D0%BD%D0%B8%D1%8F-%D1%83%D0%B4%D0%B0-news901645.html", "text": "- Не. Вотът беше вътрешнопартийна игра на БСП. Той беше опит за консолидация вътре в социалистическата партия преди избора на председател. - Когато имат скандали вътре, БСП правят скандали навън. И така изместват основния акцент. Лошото е, че този вот не доведе до един сериозен дебат, а трябваше да има. - Да, вярно е. Но екологични проблеми има от десетилетия и те трябва да се решават. А не просто да се говорят празни приказки. Опозицията има право да внася вотове. Но проблемът е, че, както вече казах, не се получи дебат. - БСП не го искаха. Те просто се водеха от вътрешнопартийните си проблеми. - Нищо не мога да кажа по тази тема. Прокуратурата трябва да реши какво да прави. - Това, че министър Каракачанов е лидер на ВМРО, нищо не значи. Аз нямам мнение по темата. Всичко е в ръцете на прокуратурата. Сподели:", "date": "2020.02.01", "title": "САМО В ПИК! Александър Сиди от ВМРО с коментар за СРС-аферата с президента и разгромния удар срещу БСП в парламента с проваления вот на недоверие"}
{"url": "https://pik.bg/%D1%81%D0%BB%D0%B5%D0%B4-%D0%B0%D0%BA%D1%86%D0%B8%D1%8F%D1%82%D0%B0-%D0%B2-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D0%B4%D0%B8%D1%80%D0%B2%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BE%D0%BF%D0%B0%D1%81%D0%BD%D0%B8-%D0%B1%D0%B0%D0%BD%D0%B4%D0%B8%D1%82%D0%B8-%D1%81%D0%BD%D0%B8%D0%BC%D0%BA%D0%B8-news902475.html", "text": "След днешната мощна акция в столичния квартал \"Христо Ботев\", полицията издирва четирима мъже във връзка с извършено тежко криминално престъпление. Ченгетата издирват усилено Христо Станиев-Малкия Бобе, Иван Борисов-Къртача, Бисер Шопов-Кашона и Тони Георгиев-Компира. Информация за тях може да бъде съобщена на тел. 112, както и в най-близкото поделение на МВР, като анонимността на гражданите е гарантирана, увериха от полицията. На място беше главният прокурор Иван Гешев, вътрешният министър Младен Маринов, главният секретар Ивайло Иванов, шефът на СДВР Георги Хаджиев. \"Групата се е занимавала с множество грабежи, като по-емблематичните случаи са кражбите на две бензиностанции, с които сте запознати през последните дни, включително и грабеж на денонощен магазин. Аз съм тук, защото обещах в Галиче държавата да свърши това, което отдавна трябваше да свърши по отношение на битовата престъпност. Има заповед от мен до съответните административни ръководители на прокуратурите, в която са указани действията, които трябва да се извършат. Запознато е и МВР и е направена необходимата организация в цялата страна“, обяви главният прокурор. Главният секретар Ивайло Иванов допълни, че има един задържан, а въпросните четири лица се издирват. Сподели:", "date": "2020.02.01", "title": "СЛЕД АКЦИЯТА В \"ХРИСТО БОТЕВ\": Полицията издирва четирима опасни бандити (СНИМКИ)"}
{"url": "https://pik.bg/%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0-%D1%89%D0%B5-%D0%BF%D0%BE%D0%B2%D0%BB%D0%B8%D1%8F%D0%B5-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-news902519.html", "text": "Китайската народна банка обяви днес, че ще използва различни инструменти на паричната политика , за да гарантира, че ликвидността остава разумно достатъчна. Институцията добави, че по-широкото икономическо отражение на бързо разрастващата се вирусна епидемия в страната ще бъде временно , предаде Ройтерс. От 3 февруари търговията на китайския финансов пазар ще се възобнови. Народната банка на Китай ще осигури достатъчна ликвидност и ще я поддържа в рационални граници, ще засили ограничаващите мерки за циклично регулиране и ще поддържа стабилно равнището на лихвените проценти на паричния пазар, заяви заместник-управителят на банката Пан Гуншън, цитиран от ТАСС. По думите му ръководството на централната банка обръща специално внимание на ситуацията в страната на фона на разпространението на пневмонията. Народната банка излезе с няколко изявления. Според едно от тях, цитирано от Ройтерс, институцията ще намали адекватно лихвите по кредитите в подкрепа на компаниите, засегнати от вирусната епидемия. Освен това банката прогнозира, че влиянието на епидемията върху по-широката икономика ще бъде временно. Досега вирусът е отнел живота на близо 260 души. Сподели:", "date": "2020.02.01", "title": "Коронавируса ще повлияе на китайската икономика"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D1%81%D0%BF%D0%B8%D1%80%D0%B0%D1%82-%D0%BC%D0%B0%D1%80%D1%88%D1%80%D1%83%D1%82%D0%BA%D0%B0-%E2%84%96-35-news902302.html", "text": "Във връзка с прекратяване обслужването на Допълнителна маршрутна линия 35 (с.Кривина до жк „Люлин-1“)  от частната фирма превозвач Столична община с цел защита на публичния интерес е предприела спрешни мерки за недопускане нарушаване на транспортната услуга в район \"Искър\". Това съобщиха от пресцентъра на Столична община. За целта от 3 февруари се увеличава броят на обслужващите коли по автобусна линия № 14 (Автостанция Изток – гара Искър). Маршрутът на автобусната линия максимално припокрива този на ДМЛ 35 в най-засегнатия участък:  с.Кривина, с.Казичене, кв. Бусманци, жк „Дружба-1“. Интервалът на движение на колите по линията се намалява от 33 мин. на 25 мин., като същата се подпомага и от автобусни линии № 8 (с.Кривина–с.Герман) и № 10 (с.Бусманци–кв.“Димитър Миленков“). Линия 14 осигурява връзки със силни линии от наземния транспорт, както и метро: - Автобуси с номера 84, 88, 184, и 604; - Трамваи 20 и 23 - Метростанции от 1-ви метро лъч „Искърско шосе“ и „ Софийска Света гора“. На територията на Столична община през годините са били въведени в експлоатация 19 допълнителни маршрутни линии. Поетапното развитие на метролъчовете и постоянното увеличаване през годините на транспортна задача и обхвата на общественият транспорт прави тези линии икономически нерентабилни за частните превозвачи, поради което този вид превоз е със затихващи функции. Към настоящият момент броят на действащите допълнителни маршрутни линии на територията на Столицата е само три. Сподели:", "date": "2020.02.01", "title": "В СОФИЯ: Спират маршрутка № 35"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BE%D1%82%D0%B4%D0%B0%D0%B2%D0%B0-%D0%BF%D0%BE%D1%87%D0%B8%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B5%D0%B6%D0%B8%D0%BC-%D0%B2-%D1%81%D0%BE%D1%84%D0%B8%D1%8F-news902389.html", "text": "Председателят на Народното събрание Цвета Караянчева ще присъства днес на церемонията по отдаване на почит на жертвите на комунистическия режим пред параклиса и мемориалната стена до НДК,съобщава „Дарик”. Възпоменанието ще бъде от 11:00 часа, съобщи пресцентърът на парламента. На церемонията ще бъде отслужен молебен в памет на жертвите на комунизма и ще бъдат поднесени венци и цветя на мемориалната стена. Сподели:", "date": "2020.02.01", "title": "Цвета Караянчева отдава почит на жертвите на комунистическия режим в София"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B2%D0%B8%D0%B6%D1%82%D0%B5-%D1%81%D1%82%D0%BE%D1%82%D0%B8%D1%86%D0%B8%D1%82%D0%B5-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-%D0%B4%D1%80%D0%BE%D0%B3%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%82-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BC%D0%B2%D1%80-%D1%81%D0%BD%D0%BE%D1%89%D0%B8-%D0%B2%D0%B8%D0%B4%D0%B5%D0%BE-news902397.html", "text": "Стотици килограми дрога бяха задържани при снощната ювелирна акция на МВР и прокуратурата. Това е Красимир Керемидчийски, който е назначен за шеф на митницата в София през 2001 година. Той е заемал поста директор на Регионална митническа дирекция-София. Подробности за акцията бяха изнесени на импровизиран брифинг, на който присъстваха главният секретар на МВР Ивайло Иванов и главният прокурор Иван Гешев. При акцията е задържан камион с цитрусови плодове. В кашоните е импрегниран кокаин, който след извличането му би трябвало да е с много високо качество. Обвинител №1 на България обяви, че стойността на заловения в камиона кокаин се определя на милиони евро. Плодовете са вкарани от страна извън Европейския съюз. Общо трима души са задържани до този момент, като единият от тях е бивш шеф в Агенция \"Митници\". Сподели:", "date": "2020.02.01", "title": "ГОРЕЩО В ПИК: Вижте стотиците килограми дрога, задържани от прокуратурата и МВР снощи (ВИДЕО)"}
{"url": "https://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B2-%D0%B1%D0%B8%D1%82%D0%BE%D0%BB%D1%8F-%D0%BA%D0%BD%D0%B8%D0%B3%D0%B8-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D1%82%D0%B5%D0%BC%D0%B0%D1%82%D0%B8%D0%BA%D0%B0-news902310.html", "text": "Книги на военно-историческа тематика ще бъдат представени от вицепремиера и министър на отбраната Красимир Каракачанов пред обществеността в град Битоля, Република Северна Македония, съобщи пресцентърът на военното министерство. Поканата за участие в събитието е на сдружението Културен център „Иван Михайлов“ в Битоля. Срещата на министър Красимир Каракачанов с обществеността е в Културния дом в Битоля от 12.00 ч. днес. На нея ще бъдат представени исторически, биографични и документални книги за български военачалници и събития от общата ни военна история. Министърът на отбраната Красимир Каракачанов ще запознае присъстващите на срещата с исторически факти за личности като полковник Борис Дрангов, виден военачалник и военен педагог, известни и по-малко познати дейци на национално-освободителното движение в Македония и Одринска Тракия, бележити български офицери, родом от Македония, моменти от войните за национално обединение на българския народ през ХХ век и други теми. Инициативата на Културния център „Иван Михайлов“, в която се включва министър Красимир Каракачанов (историк по образование и автор на книги и научни статии по българска история), цели да подпомогне общото разбиране за съвместните исторически дати и събития от двете страни на границата. По-късно заедно с представители на местната общественост министърът на отбраната Красимир Каракачанов ще почете паметта на полковник Константин Каварналиев, герой от Междусъюзническата война (загинал през 1913 г. за освобождението на Македония). Те ще поднесат венци и цветя пред паметника на полк. Каварналиев, който бе възстановен с усилията на Министерството на отбраната през 2019 г. след десетилетия на забвение. Сподели:", "date": "2020.02.01", "title": "Каракачанов ще представи в Битоля книги на военно-историческа тематика"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B7%D0%B0-%D0%BF%D0%BE%D0%B7%D0%BD%D0%B0%D0%BD%D1%81%D1%82%D0%B2%D0%BE%D1%82%D0%BE-%D1%81%D0%B8-%D1%81-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D0%BF%D0%BE%D0%BC%D0%BE%D0%BB%D0%B8%D1%85-%D0%B3%D0%BE-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%BE--news902398.html", "text": "Бившият вътрешен министър (2005 – 2008 година) и настоящ лидер на АБВ Румен Петков коментира пред БТВ обвиненията срещу него от Цветомир Найденов, че когато е бил министър, е прикрилал Васил Божков. Той ги определи като абсурд, което каза вчера ексклузивно и първо пред ПИК. „Познавам Васил Божков от повече от 20 години – заяви Петков. - Помолих да помогне на детето на един мой приятел, което бе болно. Тогава той помогна. От тогава се познаваме. Добри познати сме. Не бих казал обаче, че сме приятели. Ходили сме заедно по мачове, виждали сме се. Като вътрешен министър навремето затворих фришоповете и безмитните бензиностанции. Тогава Божков имаше дялово участие в „Трансинпекс”, които бяха свързани с тях.. Нито той, нито други са ме търсили тогава. Това бе въпрос на държавен интерес, свързан с антикорупционни стъпки. Дори, тогава не знам да е търсил който и да е представител на законодателната власт. Замесването на името ми за това, че съм покривал Васил Божков е абсурдно. Това са грозни внушения. Един мизерабъл атакува и американския посланик. Явно е убеден, че посланика може да сподели нещо около Васил Божков. Минава се една граница. Не може да се злепоставя посолството на САЩ така. Това може да го направи само един крайно ограничен човек. Не само на Божков, на никой бизнесмен не съм правил докато бях главен секретар. Търсил съм бизнесподкрепата за спорта и културата, но не съм правил услуги. Никой не ме е обвинявал в корупция и се гордея с това”. Румен Петков взе отношение и около обвиненията, че Васил Божков е съпричастен към опита зца убийство на Манол Велев. „Не допускам Божков да е имал някаква съпричасност към опита за убийство на Манол Велев – категоричен бе Румен Петков. - Поне до мен не е стигала такава версия. Има и много други хора, които биха могли да го кажат. Да, имали сме много неразкрити престъпления когато бях вътрешен министър и го казвам с чувство на вина. За жалбите за изнасилвания срещу Божков, поне аз не знам дали е имало жалби в полиция и прокуратура. Поне аз не съм запознат с тези неща”. Лидерът на АБВ коментира ситуацията около задържането на Божков в Обединените арабски емирства. „Още в първия ден обявих, че Божков трябва да се прибере незабавно и да се защити в България според законодателството ни – каза Румен Петков. - Всяка държава има специфичен режим на екстрадиция, така че има стъпки и действия и нямам представа колко време ще отнеме екстрадицията му. Не съм подготвен да там такава експертиза. По мое време не сме имали такива процедури от Обединените арабски емирства. От други страни – да. Заради това и не мога да гадая колко време ще продължи процедурата. Нямам представа как се гради такава хазартна империя. Два пъти в живота си съм играл тото. Принципно не обичам хазарта.По-интересното обаче е друго. Защо пет години всеки месец финансовият министър е проспивал какво е правил шефът на Комисията по хазарта. Нарушава ли се Конституцията с новия закон за хазарта, защото, ако се нарушава, ще плаща обикновеният данъкоплатец. Нарушава ли се общото европейско право, защото Божков има съдружник от страна от ЕС. В последните десетина дни в медиите всичко е Васил Божков и тук-там СРС-та”. Сподели:", "date": "2020.02.01", "title": "ГОРЕЩА ТЕМА: Румен Петков за познанството си с Васил Божков: Помолих го да помогне на болно дете преди 20 години - не сме приятели"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%BC%D0%B0%D0%BB%D0%BE-%D0%B1%D1%83%D1%87%D0%B8%D0%BD%D0%BE---%D0%BF%D0%B5%D1%80%D0%BD%D0%B8%D0%BA-news902384.html", "text": "Тази сутрин официално ще бъде даден старт на строителството на водопровода от Мало Бучино до Перник, съобщиха от министерството на икономиката, цитирани от БТВ. До средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник. За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци, съобщиха от Агенция „Пътна инфраструктура”. Обходният маршрут е АМ „Струма“ - общински път до с. Люлин – път III-802 Дивотино - Перник. На 28 януари с 56 гласа \"за\" и един въздържал се в лицето на Волен Сидеров, Столичният общински съвет прие спасителния план на държавата за преодоляване на водната криза в Перник. Предложението на правителството бе градът да се снабди с вода от язовир „Белмекен“, през „Бели Искър“ и водопреносната мрежа на столицата. Така бедстващият миньорски град ще получи вода за питейни нужди с изграждането на 13.5 км трасе от Мало Бучино до квартал \"Мошино\". Перничани са на воден режим от 18 ноември 2019 г. Първоначално вода беше пускана за 10 часа през деня, след това по 8 часа, а в момента Перник е на режим, при който се пуска вода до гражданите само по 7 часа на ден. Сподели:", "date": "2020.02.01", "title": "Официално стартира изграждането на водопровода Мало Бучино - Перник"}
{"url": "https://pik.bg/%D0%BA%D0%BC%D0%B5%D1%82%D0%BE%D0%B2%D0%B5%D1%82%D0%B5-%D0%B2-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%BE-%D1%80%D0%B0%D0%B7%D1%8F%D1%81%D0%BD%D1%8F%D0%B2%D0%B0%D1%82-%D0%BC%D0%B5%D1%80%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B8%D0%BD%D1%84%D0%BB%D1%83%D0%B5%D0%BD%D1%86%D0%B0-news902336.html", "text": "Кметовете на населените места в община Сливен ще разясняват но стопаните какви са необходимите мерки, които трябва да предприемат, за да не бъде допуснато проникване на инфлуенца по птиците, съобщиха от администрацията след проведеното извънредно заседание на общинската епизоотична комисия под председателството на зам.-кмета Румен Иванов, предава \"Труд\". Стопаните трябва да знаят, че е нужно домашните птици да се отглеждат в заградено и закрито пространство и да не напускат дворовете. Фуражните храни трябва да са покрити и да не са достъпни за диви животни. Към момента няма регистрирани случаи на грип по птиците на територията на България, но превенцията е наложителна. Заразата е изключителна опасна и мерките трябва да се спазват стриктно, тъй като за разлика от африканската чума по свинете, птичият грип засяга и хората. Сподели:", "date": "2020.02.01", "title": "Кметовете в Сливенско разясняват мерките срещу инфлуенца"}
{"url": "https://pik.bg/%D0%B4%D0%B5%D0%BD%D0%B8%D1%86%D0%B0-%D1%81%D0%B0%D1%87%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B2%D1%80%D1%8A%D1%89%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0%D1%82%D0%B0-%D0%B0-%D0%BD%D0%B5-%D0%B3%D0%B8-%D0%BE%D1%82%D0%BD%D0%B5%D0%BC%D0%B0-news902406.html", "text": "Министърът на труда и социалната политика Деница Сачева коментира пред БТВ демонизира ли се излишно закона за социалните услуги и отнема ли наистина родната социална система деца от родителите им? „За да се справиш със страховете на хората е нужна обществена подкрепа и само един човек не може да се справи с това – коментира министър Сачева. - Няма стратегията, в която всички деца се обявяват в риск. Несъстоятелно е да се твърди, че 500 000 деца са в риск. Това провокира страховете на хората. Семейните политики са част от законадателства, свързани със семейния кодекс, закона за семейството и други. Твърдя, че българската социална система връща децата на семействата, а не ги отнема. В момента по въпроса се случва една смес от недоверие, страхове и практически опит, които имат някои български граждани с чуждите социални служби и механично ги въвеждат и тук. Ние има български модел на социална политика, който се основава на работа със семейството. На първо място се работи с биологичното семейство, след това с разширеното семейство – баби и дядовци. Ето детето, върху което бе упражнено сексуално насилие от по-големи деца, не е изведено от семейството му, то ще живее при баба си и дядо си. Винаги гледаме на разширеното семейство и извеждането е крайна мярка, към която се прибягва,  когато другите опции са невъзможни. В момента се опитва да се наложи митология за изграждането на социална полиция. Социалните работници работят по сигнали. Някой трябва да подаде сигнал, за да работят по въпроса. В Галиче в момента социалните работници работят с брата на убиеца на момичето. Не бих искала да навлизам в детайли заради професионална етика, но се работи за психологическа подкрепа и подкрепа за социални услуги”. Деница Сачева взе отношение и по казуса с българчето, отнето от родителите му в Германия. „По този случай работят колегите от външно министерство – каза тя. -  Има медицинска експертиза от български лекари. Следим изключително внимателно ситуацията. Консулските служби там работят активно. Изготвяме една матрица за помощ на родни сънародници при такива казуси в чужбина”. Социалните министър коментира и ситуацията около майките на децата с увреждания. „Въпросът около майките на деца с увреждания е болезнена и трудна тема, и едва ли там може да има спокойствие – категорична бе Деница Сачева. - Има 13 000 души, които останаха извън обхвата за лична помощ. Там следващата седмица чакаме приемане на програма за лични асистенции за да осигурим подкрепа за тях. Имаме остър недосиг на социални работници и на това трябва да се обърне сериозно внимание. В момента работят около 4 000 такива. В рамките на близките няколко години ще имаме нужда от поне още толкова. Застаряването на населението и ситуацията в страната няма как да бъдат решени без това. Не трябва да се демонизира образа на социалния работник. Бяха увеличени с 15 процента заплатите на социалните работници. Това, което трябва да правим, е  да се митивира необходимостта за инвестиции в човешките ресурси в тази среда. Заплатите там трябва устоичиво да се увеличават. И трябва да престанем да демонизираме социалните работници, защото много такива в момента не могат да си изпълняват задачите заради това демонизиране”. Деница Сачева говори и за ситуацията около втората пенсия. „Мъжете, които са родени през 1960 година и след това още са в срок да вземат решението си и да прехвърлят пенсиите  си в НОЙ, ако преценят това – заяви социалният министър. - За останалите, за които това правило не важи, няма решение към момента. Предстоят ни  разговори с Асоциацията на доброволните пенсионни дружества, с НОЙ. До края на февруари ще има различни обсъждания ,след което ще бъде представен проект пред обществото. Имам лично аз колебания кой е точният избор. Такава възможност е дадена през 2015 година. Въпросът със справедливостта е много тънък. Трябва да бъде разгледан така наречения коефициент на редукция, който не може да е еднакъв през годините за хората, които са се осигурявали. Ще опитаме да разберем какво правят 170 000 българи, които не работят, но и не учат по официални данни. Част от тези хора вероятна са в чужбина, други са в черния сектор, други работят в областта на технологиите и са извън законодателството, които не се осигуряват и не подават данъчни декларации. Вероятно има и такива, които можем да върнем с програми на пазара на труда. Част от тях са млади хора, отпаднали от образователната система след 16-ата си година. Против всички зависимости съм, каквато е и хазарта, и смятам че хората трябва да са свободни. Залагам на личната отговорност човек да е щастлбив. Тежи ми министерския пост заради пресата на времето, защото имам малко време да направя значими неща, но съм убедена, че мога да направя много неща в полза на хората”. Сподели:", "date": "2020.02.01", "title": "Деница Сачева: Българската система връща децата на семействата, а не ги отнема"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%B6%D0%B0%D1%80-%D0%B2-%D1%83%D0%BC%D0%B1%D0%B0%D0%BB-%D1%81%D0%B2%D0%B5%D1%82%D0%B8-%D0%B3%D0%B5%D0%BE%D1%80%D0%B3%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5%D0%B2%D0%B0%D0%BA%D1%83%D1%80%D0%B0%D1%85%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81%D0%BD%D0%B8%D0%BC%D0%BA%D0%B8-news902474.html", "text": "Пет екипа на РДПБЗН-Пловдив са изпратени на сигнал за пожар в УМБАЛ \"Свети Георги\" днес след 14.00 часа, съобщиха от пожарната под тепетата. По първоначални данни е възникнало запалване в болнична стая на 5-ия етаж на най-голямата болница в България. Огънят е потушен незабавно без да успее да се разпространи. Няма пострадали пациенти или служители на болницата. Поради силното задимяване обаче всички хора от 5 и 6 етаж са евакуирани. Предстои да бъде изяснена причината за пожара. Сподели:", "date": "2020.02.01", "title": "ИЗВЪНРЕДНО: Пожар в УМБАЛ \"Свети Георги\" в Пловдив, евакураха пациенти (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-%D0%B2-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D0%BD%D0%B0-%D1%84%D0%B5%D0%B2%D1%80%D1%83%D0%B0%D1%80%D0%B8-news902379.html", "text": "Промените са нежелателни. На вашето работно място бъдете умерени и отговорни към задълженията си. Обмислете целите си и направете финансовия си план за месеца. Въпреки възможността да планирате и да подготвите добрия старт на начинания, не се впускайте в делови разговори с крайни решения. Ще се сблъскате с неочаквани обрати от сутринта в този ден. Бъдете самокритични, не винете околните, без значение дали сте си у дома или сте на вашето работно място. Не обсебвайте хората от вашето обкръжение с омайни думи, за да ви следващ. Рискувате в един момент да се окажете самотни. Начинанията ви обещават бъдещи успехи. Търговците също успяват, ако се предпазват от загуби и кражба на пари от касата. Искате да ви възприемат като страдалци за доброто на човешкия род, но всъщност целите да получите чрез проява на всеобщо съчувствие незаслужената подкрепата на вашите близки, колеги и приятели. Няма как да се сближите с хора, които искате да привлечете като делови партньори, защото сте прекалено самовлюбени и не виждате добрите качества в другите хора. Бъдете добронамерени към околните, за да ви отговорят със същото. Добрите отношения с тях ви гарантират успехи на работното място и подкрепата им, дори и ако идеите и целите ви са странни и трудни за възприемане. Изобщо не се изкушавайте да се срещате с ваши приятели, за да обсъждате нови възможности за професионална изява. За пореден път сте напрегнати и заядливи и спорите с вашите близки. Ако работите през целия ден и след работно време, рискувате да усложните добрите си отношения с вашите колеги. Създайте нормална обстановка на работното си място, за да завършите по-бързо задачите си. Не се лишавайте от помощ. Не се изкушавайте да започвате нови служебни задачи в този ден. Може да сте надценили силите си и да си навредите. Избегнете стреса и преумората. На работното си място се заемете със задълженията, защото това е добра основа за бъдещи финансови успехи. Въпреки, че сте заредени със сили и желание да се докажете, не прекалявайте и се вслушвайте в съветите на вашите колеги. Не рискувайте. Съветвайте се при възможност с ваши приятели адвокати, дали да се включите в инвестиционни проекти с държавно участие, но помнете, че неочакваностите са реалност. Общувате с огромно удоволствие. Неочаквано ще осъществите среща с влиятелни личности, които биха ви помогнали да достигнете нов професионален връх. Въпреки полезните срещи с хора от властта, не ви съветвам да планирате и провеждате разговори с вашите колеги. Приемете без колебание допълнителна работа. Бъдете внимателни с разходите, за да не изпаднете във финансови затруднения. Не се съмнявайте във възможностите си. Вашите планове свързани със служебните ви задължения, ще се осъществят без особени трудности. Изненадващи промени, които не сте предвидили, ви изнервят. Не спорете и ги приемете. Налага се да работите задълбочено. Бъдете предпазливи със запознанствата. Може  да обещаете финансиране на  проекти на ваши колеги, но рискувате да сте губещата страна. Днес е във ваша полза да си наложите търпение и да не си внушавате проблеми. Ще ви поднесат идеи, разкриващи пред вас възможност да превърнете в реалност своя стара мечта. Възползвайте се и се изявете на вашето работно място. Не бъдете наивни и прекалено доверчиви, а се вслушайте в гласът на интуиция си и ако прецените, че е във ваша полза да не се обвързвате в нови отношения, откажете на мига делово запознанството, за което настояват ваши колеги и приятели. На работното си място жънете успех и признание, заради умението бързо да се справяте и с допълнителните задачи. Сподели:", "date": "2020.02.01", "title": "САМО В ПИК - ХОРОСКОПЪТ НА АЛЕНА: Ето какво очаква всяка зодия в първия ден на февруари"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B8-%D0%BC%D0%B8%D1%80%D1%8A%D1%82-%D1%81%D0%B0-%D0%BD%D0%B0%D0%B9-%D1%86%D0%B5%D0%BD%D0%BD%D0%B8%D1%82%D0%B5-%D0%BD%D0%B5%D1%89%D0%B0-%D0%B2-%D0%B4%D0%BD%D0%B5%D1%88%D0%BD%D0%B8%D1%8F-%D1%81%D0%B2%D1%8F%D1%82-news902410.html", "text": "Днес в България почитаме паметта на жертвите на комунистическия режим. Точно на 1 февруари преди 75 години са произнесени присъдите на Първи и Втори състав на престъпния Народен съд. Винаги съм казвал, че демокрацията и мирът са най-ценните неща в днешния свят. Това написа премиерът Бойко Борисов в профила си във Фейсбук по повод Деня за отдаване на почит на жертвите на комунистическия режим. \"Радостен съм, че сега българите живеят в разбирателство и взаимно уважение, но това не означава, че не трябва да помним подобни режими в човешката история и поуките от тях. Ето защо благодарение на усилията на правителството в новите програми за десетокласниците вече влиза изучаване на комунизма в България. Поклон пред паметта на жертвите на комунистическия режим“, пише още министър-председателят. Сподели:", "date": "2020.02.01", "title": "ПЪРВО В ПИК! Борисов: Демокрацията и мирът са най-ценните неща в днешния свят"}
{"url": "https://pik.bg/%D1%80%D0%B0%D0%B7%D0%B4%D1%8F%D0%BB%D0%B0-%D0%BC%D0%B5%D0%B6%D0%B4%D1%83-%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D0%B8-news902232.html", "text": "Защитникът на Манчестър Юнайтед Маркос Рохо подписа с Естудиантес. 29-годишният аржентинец започна кариерата си именно в тима от Ла Плата. Поливалентният бранител Рохо почти не получаваше игрови минути в Ман Юнайтед този сезон. Маркос продължава да е сред опциите за националния тим на Аржентина. Сподели:", "date": "2020.02.01", "title": "Раздяла между Ман Юнайтед и..."}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D0%BC%D0%B8%D0%B5%D0%BD%D0%B5-%D0%BD%D0%B0-%D1%83%D0%BB%D0%B8%D1%86%D0%B8-%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8-news902346.html", "text": "С повишаването на температурите вчера отново започна изпълнението на дейност миене на улици и булеварди в София. Миенето се извършва с цел подобряване на качеството на въздуха. Екипите на почистващите фирми изпълняват дейностите с автоцистерни с маркуч и се извършва след почистване на пътните регули. Днес при подходящо време работата по миенето ще продължи в различните райони. Предвидени са бул. „България“, ул. „Бяла черква“, ул. „Хисаря“, ул. „Г. С. Раковски“, ул. „Житница“ и др. Вчера бяха измити бул. “Царица Йоана“ в район \"Люлин\", ул. „Железопътна“ – район \"Сердика\", ул. „Божурище“, ул. „Вардар“ – район \"Илинден\", ул. „Възрожденска“ – район \"Надежда\", бул. „Владимир Вазов“ – район \"Подуяне' и др. Контролът на изпълнение на дейностите се извършва от екипи на Столичен инспекторат. Сподели:", "date": "2020.02.01", "title": "Столична община отново започна миене на улици и булеварди"}
{"url": "https://pik.bg/%D1%85%D1%80%D0%B8%D1%81%D1%82%D0%BE-%D0%BC%D1%83%D1%82%D0%B0%D1%84%D1%87%D0%B8%D0%B5%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%84%D0%BE%D1%82%D0%BE%D0%B0%D0%BB%D0%B1%D1%83%D0%BC%D0%B0-100-%D0%BB%D0%B8%D1%86%D0%B0-%D0%BD%D0%B0-%D1%82%D0%B5%D0%B0%D1%82%D1%8A%D1%80%D0%B0-news902421.html", "text": "За първи пред БТВ път актьорът и председател на Съюза на артистите в България Христо Мутафчиев показа фотоалбума „100 лица на театъра“ – снимки и биография на всеки един от актьорите вътре. Те са събирани от почти всички театри в страната. „Успяхме да направим нещо, което е гордост за екипа на Съюза на артистите -  каза Христо Мутафчиев. - Мислим да продължим с издаването на албуми, докато стигнем до наши дни, когато включим 100-те живи легенди на българския театър и кино“. Мутафчиев определи изминалата 2019 г. като много шарена. „Беше една балансирана година по отношение на българския театър като цяло – направи равносметката си Мутафчиев. - Успяхме да договорим много и все по-добри условия за работа на нашите колеги в театрите. Успяхме да повишим и заплатите за последните три години с около 30-40%. Тези наши действия „провлачиха крак“ и към общинските театри в София и те също вече ще се радват на увеличение на бюджета по отношение на заплатите. Реално погледнато актьорите непрекъснато влизаме в извънредни часове, а някои от директорите на театрите започват да спекулират с това. Така че работим и около условията за заплащането на извънредния труд”. Сподели:", "date": "2020.02.01", "title": "Христо Мутафчиев представи фотоалбума \"100 лица на театъра\""}
{"url": "https://pik.bg/%D0%BE%D0%B1%D0%B7%D0%B0%D0%B2%D0%B5%D0%B4%D0%BE%D1%85%D0%B0-%D1%81-%D0%BC%D0%B5%D0%BA%D0%B0-%D0%BC%D0%B5%D0%B1%D0%B5%D0%BB-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D1%81%D0%BF%D0%B8%D1%80%D0%BA%D0%B0-%D0%BC%D0%B5%D0%B6%D0%B4%D1%83-%D0%B4%D0%B2%D0%B5-%D1%81%D0%B5%D0%BB%D0%B0-news902207.html", "text": "Автобусната спирка между варненските Константиново и Звездица вече е 5 звезди, след като варненец я оборудва с меки мебели. Друг, който пътува с автобус до големия град пък пусна във Фейсбук снимка от заслона с шеговит коментар, последван от много други. На кадъра, събрал много реакции в популярната група „Забелязано във Варна“ се вижда, че спирката е оборудвана с канапе, две кресла, масичка и столове. Мебелите вероятно са излезли от домашна употреба и вместо да ги изхвърлят на боклука, стопнинът им е решил да ги остави в услуга на чакащите на спирката. Някои варненци се присмиват на необичайната гледка, други обаче отбелязват, че старите соц заслони са били по-удобни и функционални от съвременните. Други пък предлагат към меките мебели да се прибави и телевизор, което ще направи чакането още по-комфортно. Песимисти обаче коментират, че радостта на пътуващите в района ще бъде кратка. Те прогнозират, че много скоро мебелите могат да бъдат задигнати и да станат част от обзавеждането в бърлогата на някой от скитащите из района бездомници. Най-крайните мнения са, че скитниците може да се настанят в оборудвания заслон и много скоро да го превърнат по свой образ и подобие в миризливо свърталище. Сподели:", "date": "2020.02.01", "title": "Обзаведоха с мека мебел автобусна спирка между две села"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D1%81%D0%B2%D0%B0%D0%BB%D0%B8%D1%85%D0%B0-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0---%D1%87%D0%B0%D0%BB%D0%B3%D0%B0-%D0%B4%D0%B8%D0%B2%D0%B0%D1%82%D0%B0-%D1%81-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B7-news900919.html", "text": "Тежък удар понесе една от примите на \"Пайнер\" - Деси Слава. На блондинката й бе отказан достъп до самолета за Америка и три от планираните й концерти пропаднаха, научи ПИК. Изпълнителката на \"Вторник беше\" трябваше да лети над Океана в края на миналата работна седмица, тъй като в събота, 25 януари, бе насрочен първият й концерт в Чикаго. Изявата обаче бе отменена от организаторката на тура Петя Романова. Тя обясни, че причината е забрана за влизане в САЩ, наложена преди години на Деси Слава. Въпреки, че ограничението е било премахнато преди три години, на певицата не й е било позволено да отпътува за работните си ангажименти заради нови разпоредби. \"Има промени за точно този тип забрани и политиката на State department вече е всеки път, когато лицето иска да пътува за Америка, да поиска позволение, въпреки че има одобрена работна петиция и положително минато интервю за работна виза!\", разясни Романова. Освен концерта в Чикаго, се провалиха тези в Торонто на 24 януари и Нейпълс, Флорида, на 26 януари. \"Очаквам да получа специалното разрешение и тръгвам с първия полет за съответния град, за който успея! Ако някой от концертите ми бъде пропуснат, с Петя ще направим всичко възможно да преразгледаме за нови дати, за да не останете разочаровани! Искрено се извинявам и съжалявам за неудобството!\", описа ситуацията и Деси Слава. Сподели:", "date": "2020.02.01", "title": "СКАНДАЛ НА ЛЕТИЩЕТО: Свалиха Деси Слава от самолета за Америка - чалга дивата с финансови загуби заради чиновниците на Тръмп"}
{"url": "https://pik.bg/%D1%81%D0%B0%D1%89-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81%D0%B0-news902390.html", "text": "Американското правителство обяви извънредно положение в общественото здравеопазване заради епидемията от коронавируса в Китай и съобщи, че временно забранява влизането в САЩ на чужди граждани, които може да представляват потенциална опасност, предаде БТА. От неделя американските граждани, пътували до китайската провинция Хубей в последните две седмици, ще бъдат поставяни под задължителна 14-дневна карантина, каза министърът на здравеопазването и социалните служби Алекс Азар на брифинг с журналисти в Белия дом. Правителството ограничава също полетите от Китай до седем американски летища. Всички самолети от Китай ще бъдат насочвани към нюйоркското летище \"Дж. Ф. Кенеди\" и летищата в Чикаго, Сан Франциско, Сиатъл, Атланта, Хонолулу и Лос Анджелис, уточнява Франс прес. \"Действията, които предприехме и продължаваме да предприемаме, допълват работата, извършвана от Китай и Световната здравна организация, за ограничаване на епидемията в рамките на Китай, каза Азар. Това са превантивни мерки, рискът в САЩ е малък, отбеляза той. Директорът на Центровете за контрол и превенция на болестите д-р Робърт Редфийлд също подчерта, че рискът за американците е нисък. Той каза, че в САЩ има шест потвърдени случая на коронавируса, а 191 души са под наблюдение. В четвъртък Държавният департамент на САЩ издаде предупреждение за американските граждани да не пътуват до Китай заради епидемията. Сподели:", "date": "2020.02.01", "title": "САЩ обявиха извънредно положение заради коронавируса"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8-%D0%B7%D0%B0-%D0%B1%D0%BE%D0%B6%D0%BA%D0%BE%D0%B2-%D1%89%D0%BE%D0%BC-%D1%81%D0%B5-%D0%B2%D1%8A%D1%80%D0%BD%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news902416.html", "text": "Това заяви късно снощи главният прокурор Иван Гешев по време на брифинг в столичния квартал \"Слатина\", където се проведе мощна акция на МВР и прокуратурата. Родните власти са поискали ареста му и предстои той да бъде върнат с белезници у нас, когато се изпълнят необходимите процедури за това. Срещу него са повдигнати 7 обвинения. Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на бившия председател на Държавната комисия по хазарта. Очаква се насрочване на делото. Това съобщиха от прокуратурата, научи ПИК. Той е арестуван във връзка с акцията, проведена в средата на седмицата във ведомството, както и в офиси и дома на хазартния бос Васил Божков, след като стана ясно, че държавата не си е прибрала близо половин милиард лева от данъци от хазарт. Сподели:", "date": "2020.02.01", "title": "ПЪРВО В ПИК! Белезници за Божков, щом се върне в България"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%B6%D0%B5%D0%BD%D0%B0-%D0%B7%D0%B0%D0%B4%D0%B8%D0%B3%D0%BD%D0%B0-40-%D0%B2%D0%B8%D0%B1%D1%80%D0%B0%D1%82%D0%BE%D1%80%D0%B0-%D0%B7%D0%B0-%D0%B4%D0%B0-%D0%B3%D0%B8-%D0%B4%D0%B0%D1%80%D0%B8-news902220.html", "text": "Властите в испанския град Аликанте са задържали 40-годишна жена, заподозряна в кражбата на 40 вибратора от местен еротиен магазин. Заподозряната, която е била задържана през  вчерашния ден, е била освободена днес от ареста, като предстои срещу нея да бъдат повдигнати обвинения. Самата извършителка е направила пълни самопризнания пред разследващите,  обяснявайки, че едната част от откраднатата стока е дарила в един от масажните салони в града, а другата половина е раздала като благотворителен акт на свои съграждани. От управата на магазина съобщиха за  ''El Pais'', че въпросната кражба е била извършена на 23 януари - точно в деня, когато са получавали нова стока. Тогава на охранителните камери било забелязано как заподозряната влиза в обекта и отмъква един от опакованите кашони и веднага след това побягва. Твърдят, че никой от служителите на магазина не е видял какво се е случило, тъй като престъплението било извършено в рамките на секунди. Стойността на откраднатото възлизала на около  2000 евро, като за момента полицаите са успели да открият и да върнат едва половината вибратори. Търсенето на другата половина продължава сред гражданите на Аликанте. Сподели:", "date": "2020.02.01", "title": "БЛАГОТВОРИТЕЛНОСТ: Жена задигна 40 вибратора, за да ги дари"}
{"url": "https://pik.bg/%D0%B1%D1%80%D0%B5%D0%BA%D0%B7%D0%B8%D1%82-%D0%B5-%D1%84%D0%B0%D0%BA%D1%82---%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B0%D1%83%D1%82-%D0%BE%D1%82-%D0%B5%D1%81-%D1%81%D0%BB%D0%B5%D0%B4-47-%D0%B3%D0%BE%D0%B4%D0%B8%D0%BD%D0%B8-%D1%87%D0%BB%D0%B5%D0%BD%D1%81%D1%82%D0%B2%D0%BE-news902377.html", "text": "Обединеното кралство току-що напусна ЕС след 47-годишно членство. Хиляди привърженици на Брекзит, събрали се на площада пред парламента, отброиха последните минути до историческото събитие, а премиерът Борис Джонсън обяви нова ера пред страната. В предварително записано изявление, разпространено преди час, Борис Джонсън настоява, че напускането на Евросъюза е било правилно и демократично, защото организацията е поела в посока, която повече не устройва Обединеното кралство, припомня БНР. Премиерът изтъква, че това е момент на национално възраждане и промяна, но признава, че мнозина са загрижени: „Тази вечер ние напускаме ЕС, но това не е край, а начало.“, каза премиерът. Политическите анализатори отличиха помирителния тон на Борис Джонсън и опитът му да не триумфира като победител, а да заема позицията на обединител. Тъй като излизането от ЕС е по-скоро символичен акт, заради последващия 11-месечен преходен период, сега големият въпрос е какво ще успее да договори Лондон за бъдещите отношения с блока през този период. Известно е, че Борис Джонсън предпочита търговска сделка по модела на Канада, но все още няма голяма яснота по британската позиция. Канадският модел обаче предвижда сериозно разхлабване на връзките с ЕС, а това може да не се хареса в Уелс, в Северна Ирландия и най-вече в Шотландия, откъдето и в деня на развода с Брюксел надигнаха глас за нов референдум за независимост. Сподели:", "date": "2020.02.01", "title": "Брекзит е факт - Обединеното кралство аут от ЕС след 47 години членство"}
{"url": "https://pik.bg/%D0%B1%D0%B0%D1%80%D1%81%D0%B0-%D0%B2%D0%B0%D0%B4%D0%B8-31-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%BC%D0%BB%D0%B0%D0%B4%D0%BE%D0%BA-news902222.html", "text": "Барселона подготвя любопитен трансфер. Информации от Пиренеите сочат, че Барса е близо до привличането на младия португалец Франсиско Тринкао от Брага. 20-годишният Тринкао е сред най-перспективните остриета в световен мащаб като се твърди, че Барселона може да плати 31 милиона евро за таланта, а Тринкао да се присъедини към Барса през лятото на 2020-а. Сподели:", "date": "2020.02.01", "title": "Барса вади 31 милиона за младок?"}
{"url": "https://pik.bg/%D0%BA%D0%BE%D1%80%D0%B0%D0%B1%D1%8A%D1%82-%D1%81%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%BE%D1%82-%D1%87%D0%B8%D0%B9%D1%82%D0%BE-%D0%B1%D0%BE%D1%80%D0%B4-%D0%B2%D1%8A%D0%BB%D0%BD%D0%B0-%D0%BF%D0%BE%D0%BC%D0%B5%D1%82%D0%B5-%D0%B4%D0%B2%D0%B0%D0%BC%D0%B0-%D0%BC%D0%BE%D1%80%D1%8F%D1%86%D0%B8-%D0%B0%D0%BA%D0%BE%D1%81%D1%82%D0%B8%D1%80%D0%B0-%D0%B2-%D0%BA%D0%BE%D0%BD%D1%81%D1%82%D0%B0%D0%BD%D1%86%D0%B0-news902152.html", "text": "Разследването за инцидента се води в 4 държави - Норвегия, в чиито териториални води стана инцидентът, Украйна, тъй като има и украински член на екипажа. Варненският окръжен съд също образува предварително производство, сега със завръщането на екипажа то ще продължи. Основната разследваща страна е Малта, тъй като корабът \"Стара планина\" от няколко години плава под малтийски флаг. Около година ще трае разследването. Неговата цел е не да намери кой е виновен, а по-скоро да изясни причините, довели до смъртта на двамата български моряци, така че това да не се повтаря повече. Трябва да се изясни какво точно се е случило на борда на кораба по обяд на 2-ри декември. Корабът \"Стара планина\", от чийто борд в началото на януари вълна помете двама български моряци, пристигна снощи на пристанището в Констанца. Сподели:", "date": "2020.02.01", "title": "Корабът \"Стара планина\", от чийто борд вълна помете двама моряци, акостира в Констанца"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%BF%D0%BE%D0%B1%D0%B5%D0%B4%D0%B0-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%B2-%D1%81%D0%B5%D0%BD%D0%B0%D1%82%D0%B0-news902378.html", "text": "Президентът на САЩ Доналд Тръмп трябва да бъде оправдан в процеса на импийчмънт, след като сенаторите гласуваха срещу призоваване на свидетели или допускане на нови доказателства. Би Би Си съобщава, че са пропадали надеждите на демократите, че четирима колебаещи се републиканци ще ги подкрепят в искането за допускане на нови свидетели и доказателства. Само двама републиканци обаче са гласували срещу Тръмп и така в крайна процесът се придвижва към оправдаване на президента, разкрива агенцията. Гласуването ще е вероятно още идната седмица. Превод: ПИК Сподели:", "date": "2020.02.01", "title": "Тръмп на крачка от победа в процеса за импийчмънт в Сената"}
{"url": "https://pik.bg/%D0%BF%D0%BE%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8%D1%82%D0%B5-%D0%BE%D1%82-%D1%80%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%BE-%D0%B8-%D1%88%D1%83%D0%BC%D0%B5%D0%BD%D1%81%D0%BA%D0%BE-news902411.html", "text": "Специализираната прокуратура внесе в Специализирания наказателен съд днес искане за определяне на най-строгата мярка за неотклонение „Задържане под стража“ на петима от обвинените „ало” измамници, съобщава БНТ. За един от задържаните се иска мярка за неотклонение „Домашен арест“. Вчера Спецпрокуратурата повдигна обвинения на шест лица за участие в група за телефонни измами на гръцки граждани. Те бяха задържани на 29 януари в Шуменско и Разградско при съвместни действия по разследването на Специализираната прокуратура и Главна дирекция „Национална полиция“. При извършените претърсвания, изземвания и лични обиски на предполагаеми участници в групата бяха намерени и иззети около 1 кг злато, както и 7 000 евро, за които се предполага, че са придобити от последната измама, извършена на 17 януари 2020 г. на жена от Солун. Разпитани са голям брой свидетели, в т.ч. пред съдия. Шестима души са задържани при акция срещу „ало“ измамници в Разградско, Шумен и Русе. Жертви на схемата са самотни възрастни гръцки граждани. Обвинените за участие в групата са издирвали самотни възрастни гръцки граждани и прилагали спрямо тях познатата у нас измамна схема – най-често обаждане по телефона (представяйки се за полицейски служител) с искане на определена сума за лечение на пострадал при катастрофа близък на жертвата. Ако жертвата „се хващала“ на измамата, муле на групата пътувало до съответното гръцко селище, взимало предадените пари и ги изпращало на измамниците в България чрез фирма за парични преводи. Събрани са доказателства, че ръководителят на групата се е занимавал и със склоняване към проституция. За това престъпление също му е повдигнато обвинение. Двама от участниците са осъждани, включително и на територията на Република Гърция. Сподели:", "date": "2020.02.01", "title": "Повдигнаха обвинения на \"ало\" измамниците от Разградско и Шуменско"}
{"url": "https://pik.bg/%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D0%BC%D0%BE%D0%B4%D0%B0-%D0%B8-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%B1%D0%B5%D0%B7-%D0%B3%D1%80%D0%B8%D0%BC-%D1%81%D0%BD%D0%B8%D0%BC%D0%BA%D0%B0-news902332.html", "text": "Въпреки, че е погълната от грижите за дъщеря си, Светлана Гущерова намира време и за своята най-голяма страст - фотосесиите. Моделката стана лице на дизайнера Борче Ристовски, който преди две години уши сватбената й рокля. Кадрите са с дрехи от последната колекция на талантливия македонец. На една от тях Гущерова позира със сива рокля от щраусови пера - най-актуалният моден акцент в световен мащаб в момента, пише \"Хотнюз\". Първият кадър от фотосесията се допълва от тежка мека мебел с имитиращи злато орнаменти и картини. Гущерова, която редовно е обвинявана, че е сред известните дами, почитателки на Фотошопа, посмя да се покаже и без грим като част от инициативата на синоптичката Никол Станкулова. \"Ето го резултатът, когато изтрия грима. Дори и без него, не се разделям с усмивката си, защото усмивката е най-добрият грим, който едно момиче може да носи! Включвам се към предизвикателство #качиснимкабезгрим! Харесвам се и в своята кожа!\", написа тя под своя натурален кадър в Инстаграм. Припомняме, че след Станкулова, без макиаж се пусна и колежката й в Нова телевизия Гери Малкоданска. В предизвикателството се включиха още Маги Сидерова и Деси Фотосесията. Сподели:", "date": "2020.02.01", "title": "ИНСТАГРАМ-МОДА: И Светлана Гущерова се пусна без грим (СНИМКА)"}
{"url": "https://pik.bg/%D1%82%D0%B5%D0%BB%D0%B5%D1%81%D0%BA%D0%BE%D0%BF-%D0%BD%D0%B0-%D1%85%D0%B0%D0%B2%D0%B0%D0%B8%D1%82%D0%B5-%D0%B7%D0%B0%D1%81%D0%BD%D0%B5-%D0%BD%D0%B0%D0%B9-%D1%8F%D1%81%D0%BD%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BF%D0%BE%D0%B2%D1%8A%D1%80%D1%85%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-news902126.html", "text": "Американският телескоп Ди Кей Ай Ес Ти на Хавайските острови получи най-подробните и ясни снимки на повърхността на Слънцето, които са били правени някога. Новите, уникални изображения ще помогнат на астрономите да дешифрират данните, които сондата Паркър събира, пише в съобщение на пресслужбата на Националния научен фонд на САЩ. Телескопът е разположен на хавайския остров Мауи. Снимките показват повърхността на Слънцето като мрежеста структура, информира БНР. \"Магнитното поле на Слънцето си остава основна пречка за нас. За да разгадаем всички негови основни тайни, трябва не само да огледаме и най-дребните му детайли от разстояние от 150 милиона километра, но и с голяма точност да измерим силата и посоката на магнитното поле както на повърхността, така в атмосферата на звездата“, каза ръководителят на проекта Томас Римел. Слънцето представлява топка кипяща плазма, чиито връхни слоеве постоянно се смесват. Това в съчетание с високата електропроводимост на материята му създават силно магнитно поле. Линиите на това поле често излизат извън пределите на по-плътните слоеве на Слънцето и се взривяват, което води до появата на петна, бури и мощни коронарни изригвания, потенциално способни да унищожат цивилизацията и живота на Земята. Учените все още не могат да обяснят как точно възникват тези катаклизми, както и защо атмосферата на Слънцето е няколко хиляди пъти по-гореща от неговата повърхност. Сподели:", "date": "2020.02.01", "title": "Телескоп на Хаваите засне най-ясните снимки на повърхността на Слънцето"}
{"url": "https://pik.bg/%D0%BD%D0%BE%D0%B2%D0%B8%D1%8F%D1%82-%D0%BD%D0%B0-%D0%B1%D0%B8%D0%BB%D1%8F%D0%BD%D0%B0-%D0%B4%D0%BE%D0%BB-%D1%8F-%D0%B7%D0%B0%D0%B2%D0%B5%D0%B4%D0%B5-%D0%BD%D0%B0-%D1%81%D0%B0%D1%84%D0%B0%D1%80%D0%B8-news902255.html", "text": "Валери Божинов и горещата сръбкиня Биляна Дол дълго време се носеха на крилете на любовта и също така дълго време слагаха край на отношенията си. Днес бившите влюбени са окончателно разделени, а Биляна реши да подскаже, че е преживяла тежко липсата на Валери, но вече е продължила напред. Тя дори загатна, че има нов мъж в живота си. Красавицата публикува две снимки в Инстаграм със силно послание, пише \"Уомън.бг\". Първата е кадър, типичен за популярните хубавици в социалните мрежи - селфи в кола. С нея и със следните думи Биляна пожелава хубав ден на последователите си: \"Няма значение кой те е наранил. Има значение само кой те кара да се усмихнеш отново\". На втората снимка Дол позира по бански в сафари джип, а посланието, което със сигурност има общо с миналото ѝ с Валери, е: \"Времето ни показва по прекрасен начин кое наистина си заслужава\". Кой е мистериозният господин, който кара Биляна да се усмихва отново, засега е мистерия. Сподели:", "date": "2020.02.01", "title": "Новият на Биляна Дол я заведе на сафари"}
{"url": "https://pik.bg/%D0%B5%D0%B4%D0%B8%D0%BD%D1%81%D0%BE%D0%BD-%D0%BA%D0%B0%D0%B2%D0%B0%D0%BD%D0%B8-%D1%89%D0%B5-%D0%B8%D0%B3%D1%80%D0%B0%D0%B5-%D0%BF%D1%80%D0%B5%D0%B7-%D0%BF%D1%80%D0%BE%D0%BB%D0%B5%D1%82%D1%82%D0%B0-%D0%B7%D0%B0-news902212.html", "text": "Опитният нападател на Пари Сен Жермен Единсон Кавани няма да напуска \"принцовете\", поне до края на сезона. Уругваецът Кавани беше спряган дълго време през настоящата зима за раздяла между него и ПСЖ. По всичко личи обаче, че Единсон ще се подвизава за въпросния гранд и през втората половина на настоящата кампания, сочи гореща информация свързана с Пари Сен Жермен. Сподели:", "date": "2020.02.01", "title": "Единсон Кавани ще играе през пролетта за..."}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D0%B2-%D0%BF%D0%B8%D0%BA-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-%D0%BC%D0%BE%D0%B7%D1%8A%D0%BA%D0%B0-%D0%BD%D0%B0-%D1%81%D0%BE%D1%84%D1%82%D1%83%D0%B5%D1%80%D0%B0-%D0%B2-%D0%B8%D0%BC%D0%BF%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D0%BE%D0%B6%D0%BA%D0%BE%D0%B2-news902414.html", "text": "Бизнесменът Борис Бекяров, който беше обявен за издирване заедно с Васил Божков, е бил задържан на летището в австрийската столица Виена. В момента Бекяров се намира в поделение на австрийската полиция. Очаква се българските власти да направят необходимото той да бъде върнат в страната ни. Борис Бекяров е наричан \"мозъкът на софтуера в империята на Божков\". Той е и известен меценат и колекционер на картини, съпругата му притежава престижна галерия в идеалния център на столицата. Това заяви ексклузивно късно снощи главният прокурор Иван Гешев по време на брифинг в столичния квартал \"Слатина\", където се проведе мощна акция на МВР и прокуратурата срещу наркоразпространението. Медията научи, че това са собственикът на \"Левски\" и вицепрезидент на \"Нове холдинг\" Георги Попов, съоснователят и доскорошен управител на \"Еврофутбол\" Александър Тумпаров (член на надзора на \"Левски\") и Борис Бекяров, който се води мозъкът на софтуеъра в империята на Божков. Той е и известен меценат и колекционер на картини, съпругата му притежава престижна галерия в идеалния център на столицата. Меценат е и Александър Тумпаров, собственик на известен ресторант до Софийския университет \"Св. Климент Охридски\". Там той често събира интелектуална компания от писатели, художници, актьори и композитори. Сподели:", "date": "2020.02.01", "title": "МЪЛНИЯ В ПИК! Задържаха във Виена \"мозъка на софтуера в империята на Божков\""}
{"url": "https://pik.bg/%D0%B4%D1%8F%D0%B4%D0%BE-%D0%B8%D0%B7%D1%80%D0%B8%D1%81%D1%83%D0%B2%D0%B0-21-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B0-%D0%BD%D0%B0-%D0%B4%D1%83%D0%B2%D0%B0%D1%80%D0%B0-%D1%81%D0%B8-news902198.html", "text": "Истински патриот е 78-годишен архитект, който сътвори 21 манастира върху дувара си в пловдивското село Злати трап. Славчо Мерджиков майстори рисунките със собствените си ръце в продължение на няколко месеца, а идеята му идва, след като решава да ремонтира оградата си, но иска да я направи по-интересна. Божиите храмове са изработени от акварел, а всеки, който мине през къщата, остава запленен от красивите рисунки. Оградата на Мерджанов бързо става забележителност в местността и често пред нея има хора, желаещи да се снимат. Пенсионерът дълги години работи към Института за недвижимо културно наследство, където реставрира десетки църкви, манастири, джамии и къщи в страната. Именно работата му го запалва по храмовете и техния облик, пише всекидневник. За Славчо най-ценно е българският манастир и затова именно най-красивите и стари у нас намират място върху дувара му. Изработването на цветните пана отнемат на бай Славчо два месеца. Преди да ги пренесе върху оградата си, той ги скицира, увеличава и принтира на ксерокс. След като превърне идеите си в изящни рисунки, художникът слага специално покритие върху тях, за да не може метеорологичните условия да ги унищожат. Първият нарисуван манастир е Кукленският, после се появяват Бачковският, Троянският, Рилският и Зографският манастир в Атон и други. Въпреки че според него вандали бързо щели да надраскат импровизираните му пана, това не се случва. А напротив. Оградата става забележителност и е посещавана от приятели, съседи и хора от цялата страна. Сподели:", "date": "2020.02.01", "title": "Дядо изрисува 21 манастира на дувара си"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D1%82%D0%B5-%D1%81%D1%83%D1%82%D1%80%D0%B8%D0%BD-%D0%B7%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8%D1%82%D0%B5-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%BE-%D1%81%D1%82%D1%80%D0%B5%D1%81%D0%B0-news901677.html", "text": "Повечето хора нямат много време сутрин за приятни занимания и здравословни практики, които да им помогнат денят им по-нататък да протече максимално приятно и енергично. Ако и вие ставате сутрин, посягате моментално към кафето и след като го изпиете панически навличате дрехите си и тичате към работа, защото отново закъснявате, не сте сами. Много хора изглеждат по този начин сутрин, затова и не се чувстват добре през деня. Стресът, който сами си причиняваме със ставането, ни прави неенергични и не толкова дееспособни, колкото всъщност можем да бъдем. Колкото и трудно да звучи на пръв поглед, установяването на някои здравословни практики сутрин и включването им в рутината след ставане от сън може да помогне за едно по-приятно и ползотворно ежедневие. Кои полезни сутрешни практики можете да включите в рутината си за повече здраве и по-малко стрес? Оправянето на леглото след ставане от сън е простичък ритуал, но той наистина ще ви накара да се чувствате по-добре през целия ден. Визуалната подреденост в дома намалява стреса и помага да се чувстваме по-енергични и усмихнати. Ако оставяте кочина след себе си, така и ще се чувствате през целия ден, ще ви е по-трудно да се справяте с ангажиментите си и да подреждате задачите си. За повече организираност и практичност, докато пиете кафето си сутрин си направете списък с приоритетни и второстепенни задачи, които ще трябва да свършите през деня. Това ще ви помогне да бъдете по-организирани и работоспособни, освен това ще се чувствате по-уверени и подготвени в изпълнението на ангажиментите си. Това намалява стреса. Нещото, без което вече почти никой не може да стартира деня си е преглеждането на всички социални мрежи и чатове през телефона си. Този вреден навик задръства мозъка ви с излишна информация, повишава нивата на стрес и пречи да се отпуснете и насладите на свежата си сутрин. За по-здравословен старт на деня, както и преди лягане, забравете за скролването в телефона. Ако не сте спортен тип човек и упражненията рано сутрин не са ви присъщи, можете да опитате само да разтягате тялото си. Този навик е здравословен и може да ви помогне да се отпуснете, да се раздвижите от дългия сън и да подготвите тялото си за деня, който му предстои, пише \"Аз жената\". Ползите от пиенето на вода на гладно рано сутрин са подробно изучавани през годините. Хидратирането е важно през целия ден. Чаша вода след събуждане от сън действа детоксикиращо и активиращо за редица процеси в тялото. Първата чаша за деня може да помогне доста. Идеята да правите нещо креативно и то да се превърне в рутина е нонсенс на пръв поглед, но всъщност не е невъзможно и реално дава изключително позитивна нагласа през целия ден. Ако не сте креативна личност, която да кипи от идеи рано сутрин, просто правете нещо забавно. Пуснете си музика, дръпнете завесите от прозорците, дайте път на светлината и потанцувайте. Този положителен навик зарежда с енергия и усмивка през целия ден. Сподели:", "date": "2020.02.01", "title": "Какво да правите сутрин, за да намалите значително стреса"}
{"url": "https://pik.bg/30-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%BE%D1%80%D1%8F%D1%86%D0%B8-%D1%81%D0%B0-%D0%BD%D0%B0-%D0%BA%D0%BE%D1%80%D0%B0%D0%B1%D0%B8-%D0%B2-%D1%80%D0%B0%D0%B9%D0%BE%D0%BD%D0%B0-%D0%BA%D0%B8%D1%82%D0%B0%D0%B9-news902229.html", "text": "Компаниите са в непрекъснат контакт с местните служби и са инструктирани за необходимите мерки за защита. Екипажите са снабдени със защитни облекла, забранени са контакти с местните жители, не се допуска никой да се качи на борда, товарите се обработват само с кранове. В четвъртък и към българските пристанища са изпратени конкретни препоръки за обработването на пристигащите кораби, От най-големия български корабособственик “Параходство БМФ” заявиха, че в момента нямат кораби на китайски пристанища, нито служители, които да наблюдават строителството на нови кораби в китайски корабостроителни заводи. Най-малко 30 са българските моряци на кораби, собственост на наши и чужди компании, които се намират в момента в района на Китай, съобщи специализираният сайт “Меритайм.бг”. Сподели:", "date": "2020.02.01", "title": "30 български моряци са на кораби в района Китай"}
{"url": "https://pik.bg/%D0%BE%D1%81%D0%B5%D0%BC-%D1%81%D0%B8%D0%B3%D0%BD%D0%B0%D0%BB%D0%BD%D0%B8-%D0%BB%D0%B0%D0%BC%D0%BF%D0%B8-%D1%87%D0%B5-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%BA%D0%B0%D1%82%D0%B0-%D0%B2%D0%B8-%D0%BA%D1%80%D1%8A%D1%88%D0%BA%D0%B0-news901967.html", "text": "Има \"лампи\", които обезателно светват при изневяра. Според много хора „винаги всички изневеряват един на друг“. Разбира се, това не е така, но отричането, че въобще една жена може да изневери, също е много глупаво. Сега ще падне именно тази мистерия, кои са признаците, че една жена изневерява. Ако тези неща са на лице, то е ясно, че половинката ви кръшка. Като за начало ще отбележим, че в следващите редове няма да говорим за дамите с много гаджета, а за тези, които се неверни на постоянната си и единствена половинка или съпруг. Причините за изневяра могат да бъдат много – липсата на внимание, на секс, на желание за по-добър живот или подобряване на материалното състояние. Като цяло всяка дама си има своя причина, но резултатът винаги е един и същ – предателството никога не води до нещо добро. Това е аксиома. Изневяра Важно е да отбележим, че тук не обвиняваме никого в държавна измяна. Ако имате въпроси към половинката, задайте й ги. Това, което ще прочетете в долните редове, са просто знаци. Не взимайте прибързани и импулсивни решения, ако има 100% съвпадение. Ако имате подозрения, споделете ги. Може би грешите. Най-убедителното доказателство е признанието, другото са само догадки. Всяка промяна в поведението, естествено, трябва да служи като „звънец“, но не винаги показва нещо голямо и лошо. Може би жената е уморена от ежедневието си и заради това не се интересува от съпруга си толкова. Изневярата може да е еднократна, но може и да прерасне в романс за няколко години. Знаци: Загадка Това е най-важният знак. Ако в живота на твоята толкова позната жена се появи загадка, която не можеш да разрешиш. Хората усещат интуитивно такива промени – поглед, маниери или дори походката може да се променят. Мислите за друг мъж всъщност не се крият толкова лесно. Сега цялото й време е заето с мечти за нещо друго, защото ние, жените, обичаме да строим замъци във въздуха в главите си. Външният вид Вторият много важен признак е промяната във външния вид. Остра и драматична. Тоест, ако жена ви доскоро се е носила със суичъри и кецове, а от днес изведнъж започне да се облича като кралица, да си прави прическа или залага на любимите си рокли, тогава трябва да се попитате закъде е толкова красива. Семейни задължения Започвайки романс с друг мъж, една жена започва да се отдалечава от семейството си. Тя вече не готви по три ястия, не пече любимите на всички пайове. Понякога пък се случва именно обратното. В гузността си тя започва да се суети и да се мъчи да угоди на всички, ако досега не го е правила. Тогава си струва да се замислите. Телефон Не може да не поговорим за него. В 21 век е почти сигурно, че всеки човек прекарва много време на това устройство и знае какви ли не трикове. Ако вашата половинка крие съобщенията си, не пуска телефона от ръцете си и дори ходи до тоалетната с него, това не е случайно. Важно е да забележите дали дръзва да го оставя без надзор и слага ли го често с дисплея надолу. Ако се усмихва, пишейки си с някого, реагира ли агресивно на ваш въпрос с кого общува? Критика Ако жена ви не спира да ви критикува и сравнява с другите. Преди е била доволна от вас и не е правила забележки, а сега не може да се „обличате така, да спите или дори да дишате“, без да я дразните. Загубен интерес къв вас Ако жена ви е спряла да се интересува от вас, да спори с вас и въобще да й пука какво се случва с живота ви, то е редно да се замислите. Ако тя спре да ви задава въпроси и няма нужда от комуникация с вас, значи нещо не е наред. Отива винаги сама на среща с приятели Сред тях със сигурност значи има някой, който знае за приключенията й и тя се опитва да се защити от това. А може би този някой е обект на желанията й? Секс Закъде сме без него? Именно тук може най-лесно да установите дали жена ви си има друг. Първият признак е, ако жена ви се опитва всячески да избегне интимността. Станала е студена и безлична, а сексът въобще не й доставя предишното удоволствие. Друг признак е неочакваното разнообразие в леглото от нейна страна. Ако изведнъж има много нови трикове и идеи, с които досега не сте били наясно, то непременно има нещо гнило. Както разбирате това не са всички признаци за изневяра. Специалистите вече са изработили приложения, с които да откриете местоположението на любимия. При всички положения недейте да си правите прибързани изводи или да решавате нещо в момент на афект, ако подозренията ви се окажат истина. Възможно ли е да се прости изневяра? Всеки има свой отговор на този въпрос. Все пак предателство се прощава трудно. Та как ще споделяте леглото си, ще гладите, ще хапвате и ще докосвате човек, преструвайки се, че нищо не се е случило. Нима може да се забрави, че до вчера зад гърба ви е бил с друг? Вие бихте ли простили? Сподели:", "date": "2020.02.01", "title": "Осем \"сигнални лампи\", че партньорката ви кръшка"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%BA%D0%B8%D0%BA%D0%B1%D0%BE%D0%BA%D1%81%D1%8C%D0%BE%D1%80%D0%BA%D0%B0-%D1%81-%D1%8F%D0%BA%D0%B0-%D0%B4%D1%83%D0%BF%D0%B0%D1%80%D0%B0-%D0%B8%D0%B4%D0%B2%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0---%D0%B2%D0%B8%D0%B6%D1%82%D0%B5-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B8%D0%B7%D0%B3%D0%BE%D1%80%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D0%B2%D1%80%D0%B0%D1%82%D0%B0-news900357.html", "text": "Новият вратар на Левски Зоран Попович може да се похвали с много атрактивна половинка. 31-годишният сърбин с хърватски паспорт, който ще се присъедини към Левски чак от 1 юли 2020 година, е отскоро двойка с фитнес инструкторката и кикбоксьорка Ивана Игнатович. Двамата се появиха заедно за първи път на коледното тържество на Цървена звезда в края на 2019 година. Сръбските медии веднага отбелязаха, че титулярният страж Милан Борян и неговата съпруга - бившата маркетинг директорка на Партизан Снежана Филипович, са си намерили достойна конкуренция, пише \"Спортал\". Сподели:", "date": "2020.02.01", "title": "ГОРЕЩО: Кикбоксьорка с яка дупара идва на \"Герена\" - вижте сексапилната изгора на новия вратар на сините (СНИМКИ)"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B4%D0%B5%D0%BD-%D0%B5-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%BE%D0%B1%D0%B8%D1%87%D0%B0%D0%BD-%D1%81%D0%B2%D0%B5%D1%82%D0%B8%D1%8F---%D1%87%D0%B5%D1%80%D0%BF%D1%8F%D1%82-%D0%BF%D0%B5%D1%82-%D0%B8%D0%BC%D0%B5%D0%BD%D0%B0-%D0%BD%D0%BE-%D1%87%D0%B0%D1%88%D0%B8-%D0%B7%D0%B0-%D0%BD%D0%B0%D0%B7%D0%B4%D1%80%D0%B0%D0%B2%D0%B8%D1%86-news902364.html", "text": "Римският император Гордиан (238-244) не бил християнин, но не преследвал последователите на Иисус. И Бог му сторил милост за това. Той имал дъщеря Гордиана - умна и хубава. За нея идвали видни и прославени момци. Но в това време тя тежко заболяла душевно. Мъченица и терзана, тя се хвърляла в огън, хвърляла се и във вода от мъка. Идвали най-способни лечители, но накрай родителите й се убедили, че за болестта й няма лек. Тя обаче непрестанно повтаряла едно и също: \"Никой не може да ме излекува, освен Трифон.\" Тия думи отдавали на душевното й страдание и ги отминавали без внимание. Но когато нямало вече какво да правят, императорът наредил да се провери навсякъде из империята има ли такъв човек Трифон, който лекува болни, и да го доведат. Св. Трифон тогава бил 17-годишен. Довели го в Рим. И понеже Бог тъкмо чрез него дал изцеление на Гордиана от тая болест, истинността на обясненията му, че живият и истинският Бог, в Когото вярват християните, е излекувал девойката, била очевидна за всички. Мнозина повярвали и се кръстили. Императорският дом се изпълнил с радост. Благоволението на императора към християните станало толкова явно, че вече го смятали за таен християнин. Той обдарил богато свети Трифона и с благодарност го изпратил у дома му. Но сърцето на юношата било чуждо за богатството, затова той раздал из пътя си всичко на нуждаещите се. Когато римският императорски престол бил зает от Декий Траян (249-251), за християните настъпили тежки дни. Новият император се заел да изкорени християнството. Той наредил на цялата империя християните да се заставят да се върнат към езичеството. Онези, които не се покорят, да бъдат избити. В това време управител на източните римски земи бил някой си Аквилин. Донесли му за свети Трифон - че е християнин; че знаел разни хитрини за лекуване на болести; че не зачитал царската воля; че обикалял села и градове, лекувал болни и подмамвал тях и близките им да стават християни; че открито осмивал великите богове на римляните. Аквилин веднага наредил да заминат стражи за Фригия, да издирят виновния и да го докарат на съд в Никея, където било седалището на управлението. Светецът бил лесно намерен, понеже за ревността му по Бога, за многобройните му чудеса и усърдието му в разпоространението на вярата се говорело из цяла Фригия. Вестта на стражата, изпратена да го арестува, стигнала до него много по-рано от самата стража. Св. Трифон имал предостатъчно време да се укрие. Той обаче не се възползувал от това. Времето до пристигането на стражата той прекарал в пост и молитва. А когато тя дошла, той я посрещнал и се предал. Когато въвели младежа в съдилището, съответният съдебен служител, на име Помпиан, се обърнал с вискок глас към Аквилин. Аквилин загубил самообладанието си, което си налагал заради своето достойнство, разгневил се и дал заповед да изтезават юношата: да снемат дрехите му, да го окачат на едно дърво и да го бият, докато се откаже от своя Бог. Подсъдимият, като чул заповедта, веднага започнал да се съблича. Цели три часа жестоко били юношата. Тялото му се покрило с рани и кръв. Въпреки това, той не само не се отрекъл, но и стон дори не издал. Острите болки от многобройните рани потъвали в дълбоката му обич и безпределна преданост към Бога. Управителят наредил отново да го затворят и заминал на обиколка из областта. Като се завърнал, той го извикал пак на съд. Последвала нова заповед за изтезания. Но напразно. На Аквилин не оставало нищо друго, освен да издаде смъртна присъда: Трифон да се изведе извън града и да бъде обезглавен с меч! Преди да отсекат главата му, св. Трифон застанал с лице към изток, благодарил на Бога, че го е удостоил с мъченически венец и възнесъл последното си моление - да се всели душата му в небесното царство. Докато още се молел, той склонил глава и починал. Не станало нужда палачите да се занимават повече с него. Местните вярващи прибрали тялото да го погребат в своите гробища, но мъченикът им се явил насъне и поискал да го погребат в родното му село. Те постъпили според волята му. Още в ранно утро стопанката омесва тесто и изпича хляб, който често украсява пластично. От тестото тя моделира лозници с натежали от плод гроздове. Приготвя пълнена с ориз или булгур кокошка. Поставя хляба и гозбата в нова шарена торба и я дава на лозаря заедно с бъклица вино. Изпратени тържествено, мъжете се отправят към лозята. Щом всеки стопанин пристигне в своето лозе, той се обръща към слънчевия изгрев и се прекръства три пъти. После отрязва първите три пръчки и полива мястото с червено вино, светена вода и пепел, запазена от бъднивечерската трапеза. Едва след това започва зарязването на лозите. Свети мъченик Трифон се родил около 225 г. в с. Комсада, близо до гр. Апамия, в малоазийската област Фригия, Римската империя. Родителите на св. Трифон били дълбоко вярващи християни и отрано се потрудили над своето чедо да разгорят в сърцето му любов и преданост към Бога. Трудът на родителите скоро дал своя плод. Свети Трифон бил още дете, когато по негова молитва Бог вършел чудеса. Народният празник се нарича още Трихун, Трифко, Трифон пияница или Трифон чипия, поради общоизвестната легенда за светеца, който отрязал носа си, когато отишъл да зарязва лозите. Отколешни времена българите почитат св. Трифон като покровител на лозарството и винарството. В деня на неговия празник се извършва ритуалното зарязване на лозята. След като приключат работата си, мъжете си устройват шумни веселби и гуляи. Преди да седнат на общата трапеза насред лозята, те си избират \"цар\", когото наричат с името Трифон. Най-възрастният от лозарите поставя в средата на трапезата босилекова китка, увита с червен вълнен конец и три лозови пръчки. После той подканя присъстващите: \"Който е честит, нека поеме китката и да стане цар на лозята!\". Освен питката и пълнената кокошка на празника на Трифон Зарезан можете да предложите печени ядки от орехи, лешници, фъстъци или сушени плодове. Добре е да знаете, че ядките могат да бъдат и захаросани. За целта трябва да прибавите малко захар върху тях и да ги изпечете в умерена фурна. Сподели:", "date": "2020.02.01", "title": "ГОЛЯМ ПРАЗНИК: Трифоновден е! Почитаме обичан светия - черпят пет имена, но чаши за наздравици вдигат и лозарите и винарите"}
{"url": "https://pik.bg/%D1%81%D0%B2%D0%B0%D0%BB%D0%B8%D1%85%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D1%84%D0%BB%D0%B0%D0%B3-%D0%BE%D1%82-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-%D0%B2%D0%B8%D0%B4%D0%B5%D0%BE-news902383.html", "text": "Флагът на Великобритания бе снет от сградата на Европейския съвет, където протичат срещите на върха на страните-членки. Видеото със снемането на флага е публикувано на страницата на Съвета в Туитър. „Флагът на Великобритания е махнат от сградата на Европейския съвет, защото страната напуска Евросъюза”, гласи надписа към видеото. На него се вижда как служители на институцията снемат британския флаг, а останалите 27 флага остават на мястото си. Сподели:", "date": "2020.02.01", "title": "Свалиха британския флаг от сградата на Европейския съвет (ВИДЕО)"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D0%BA%D0%B0%D1%82%D0%B0-%D0%BC%D0%B5%D1%80%D0%B8-%D1%85%D0%B8%D0%B3%D0%B8%D0%BD%D1%81-%D0%BA%D0%BB%D0%B0%D1%80%D0%BA-news902391.html", "text": "Американската писателка Мери Хигинс Кларк е починала на 92-годишна възраст, съобщава ТАСС, позовавайки се на Associated Press. По данни на изданието, Кларк е починала в град Нейпълс, щата Флорида. Мери Хигинс Кларк е родена на 24 декември 1927 г. в Ню Йорк. Тя е автор на над 50 книги в жанра трилър, 51 от които стават бестселъри в САЩ и европейските страни. Романите \"Къде са децата?\", \"Колекцията\", \"Репортажът\", \"Бягство\", \"Нежни убийства\", \"Дневникът на един убиец\", \"Тук и отново\", \"Сърце назаем\" и др. й носят световна слава. Сподели:", "date": "2020.02.01", "title": "ТЪЖНА ВЕСТ: Почина писателката Мери Хигинс Кларк"}
{"url": "https://pik.bg/%D0%BD%D0%B0-%D1%87%D0%B0%D0%BB%D0%B3%D0%B0-%D0%BF%D0%B0%D1%80%D1%82%D0%B8-%D0%BA%D0%BE%D1%86%D0%B5%D1%82%D0%BE-%D0%B8-%D0%B1%D0%B0%D1%89%D0%B0-%D0%BC%D1%83-%D1%83%D1%85%D0%B0%D0%B6%D0%B2%D0%B0%D1%82-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news901960.html", "text": "Фолкаджията Константин и баща му Иван проведоха едновременна романтична атака към певицата Мария Илиева. Куп знаменитости отпуснаха душата на купон в Студентски град в столицата, но флиртаджийството на Коцето отново блесна и засенчи останалите. Мария Илиева се качи на чалга сцена и това не беше последната изненада за вечерта. Впоследствие Коцето я награби и започна да я целува по врата и лицето. Поп певицата видимо не се съпротивляваше срещу този изблик на любов и удобно се нагласяше в прегръдките на колегата си. Но в един момент се оказа, че фолкаджията има конкуренция и то доста сериозна. Изневиделица се появи баща му Иван, който изпъкна с романтичен жест - подари роза на Мария Илиева и й обясни, че е голям неин почитател. Бузите на певицата поруменяха, а усмивката й грейна до ушите, пише ежедневник. Сподели:", "date": "2020.02.01", "title": "НА ЧАЛГА ПАРТИ: Коцето и баща му ухажват Мария Илиева (СНИМКИ)"}
{"url": "https://pik.bg/%D1%83%D0%B6%D0%B0%D1%81-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D0%B7%D1%80%D0%B8%D1%82%D0%B5%D0%BB-%D0%BD%D0%B0-%D1%81%D1%8A%D0%B4%D0%B5%D0%B1%D0%B5%D0%BD-%D1%81%D0%BF%D0%BE%D1%80-%D0%BA%D1%8A%D0%BB%D0%BD%D0%B5-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BD%D0%B0%D0%BD%D0%B0-news902308.html", "text": "Последното предаване на \"Съдебен спор\" предизвика вълна от негативни коментари на гневни зрители. Стигна се до там някои от тях да загубят всякакво благоприличие и човечност и да кълнат водещата Нана Гладуиш. В предаването бяха нищени отношенията между сенегалеца Папа Ндиай и бившата му съпруга Юлия Тодорчева. Според Папа нашенката го третирала като роб през целия им 15-годишен брак. Поведението на \"съдебните заседатели\" обаче възмути редовни зрителите на \"Съдебен спор\" и те недоумяваха защо в национален ефир се допускат откровено расистки изказвания. Гневен зрител на страната на сенегалеца избухна против Нана в социалните мрежи. Той реши да удари Гладуиш по най-болното за нея място - битката й с рака, пише столичен седмичник. \"Пожелавам на водещата да я довърши болестта. Тя си знае. Няма лошо... просто пожелание. Свободни сме в пожеланията. Нали така? Събрала е злобни жени от шопско. Явно е, че нашенската к...а е сключила брак, за да използва този човечец от Сенегал, видял в България спокойна страна. Защо водещата не я попита защо се е омъжила за Папа, обича ли го?... Какво е харесала в този човек? Аз виждам човечност в очите й. На водещата да й  споделя, че от злобата, която излъчва, й идва болестта. Препоръка: да оди да копа картофи на село. Това предаване и такъв проект на Нова с такива като т.нар. водеща е вреден за здравето на нацията\", написа в плофила на \"Съдебен спор\" във \"Фейсбук\" зрителят Иван Иванов. Сподели:", "date": "2020.02.01", "title": "УЖАС В МРЕЖАТА: Зрител на \"Съдебен спор\" кълне водещата Нана"}
{"url": "https://pik.bg/%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%BF%D0%B8%D1%81%D0%BD%D0%B0-%D1%81%D1%80%D0%B5%D1%89%D1%83-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D0%B2-%D1%81%D0%BE%D1%84%D0%B8%D1%8F-news902238.html", "text": "Фолк певицата Преслава реши да изведе дъщеря си Паола на разходка из София, но може и да се прибере с дихателни проблеми. Изпълнителката се оплака от „чистия” въздух на столицата, като на всичкото отгоре, дори не е взела предпазни мерки. Звездата решила да излезе навън, но без предпазна маска за дишане. „Малко на „чист” софийски въздух”, пише певицата под поредната снимка в социалните мрежи. Преслава реши да покаже, че е съвестен родител и въпреки заетата си програма има време за дъщеря си. Певицата дори съкрати нужния си дневен сън, за да излезе с бебешката количка на разходка. А от безгрижния й вид по нищо не личи, че печели по 10 бона всяка вечер. Сподели:", "date": "2020.02.01", "title": "Преслава писна срещу мръсния въздух в София"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%E2%80%9C-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%B5%D0%B7-%D0%BC%D0%B0%D1%80%D1%82-news902122.html", "text": "Ремонтът на булевард \"Демокрация“ в Бургас, който ще добави към пътното платно бусленти, ще реорганизира велоалеите и ще сложи нов светофар на пешеходната пътека на булевард \"Алеко Богориди“, заедно с кръгово пред Чадъра, ще започне през март. Целият проект за мащабния ремонт е завършен, в момента се довършват част от процедурите. Както обясни кметът Димитър Николов, след като в сряда бе приет бюджетът за 2020 г., било е необходимо първо ВиК да извърши нужните ремонти, които бяха финализирани преди няколко месеца, уточнява \"Флагман\". Там освен изграждането на бус ленти, проектът с прогнозна стойност около 6 млн. лв., предвижда нови спирки, преструктуриране на съществуващите бордюри, изграждане на два паркинга, монтиране на нови светофари и подмяна на уличното осветление. При последните промени на проекта обаче освен това е предвидено изграждането на ново кръгово движение. То ще се намира пред Чадъра и е проектирано с оглед на изключително трудния ляв завой от булевард \"Демокрация“ към улица \"24-ти Черноморски пехотен полк“ покрай Морската градина. Сподели:", "date": "2020.02.01", "title": "Ремонтът на бургаския булевард \"Демокрация“ започва през март"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%B8%D1%81%D0%BA%D0%B0-%D0%B4%D0%BD%D0%BA-%D0%BF%D1%80%D0%BE%D0%B1%D0%B0-%D0%BE%D1%82-%D1%82%D1%80%D1%8A%D0%BC%D0%BF-news902242.html", "text": "Известна американска журналистка, която обвинява Доналд Тръмп, че я е изнасилил, поиска вчера президентът да предостави своя ДНК проба, за да се установи дали е същата като следите, открити по нейна рокля, предава Фрнс прес. Елизабет Джийн Каръл, която списва в сп. \"Ел\" рубриката \"Попитайте Е. Джийн\" (\"Ask E. Jean\") и отговаря на читателски писма, твърди, че е била облечена с тази черна рокля в деня на предполагаемото изнасилване, станало през 1995 или 1996 г. Бъдещият президент на САЩ се затворил с нея в пробната на големия нюйоркски магазин \"Бергдорф-Гудман\", преди насила да я целуне и след това да я изнасили. След като 76-годишната сега жена публикува тези свои твърдения през юни 2019 г. в сп. \"Ню Йорк\", милиардерът републиканец заяви, че \"никога не се е срещал с това лице през живота си\". Една от снимките, илюстриращи материала в списанието, обаче показва Тръмп да се шегува с Е. Каръл и съпруга й. Американският президент увери, че журналистката не е негов тип жена. За снимката Тръмп каза, че тя просто е запечатала момент, когато стои, облечен с палто в редица от хора, предаде Асошиейтед прес. Според съдебен документ, публикуван от в. \"Ню Йорк таймс\", по роклята са били открити следи от \"ДНК на неидентифициран мъж\". Адвокатката на журналистката даде срок на Тръмп и адвокатите му до 2 март да представят ДНК проба на президента, предаде АФП. В началото на ноември Е. Джийн Каръл заведе в щата Ню Йорк дело за клевета срещу президента, защото той твърди, че обвиненията й са измислени. Каръл се мотивира, че Тръмп я е очернил и е навредил на кариерата й, като я нарекъл лъжкиня, посочва АП. Най-малко 16 жени са обвинили Тръмп, че е упражнил сексуално насилие срещу тях, преди да стане президент - твърдения, които държавният глава винаги е отричал. Сподели:", "date": "2020.02.01", "title": "СКАНДАЛ: Изнасилена журналистка иска ДНК проба от Тръмп"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D0%B5%D1%81-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F%D1%82-news902348.html", "text": "Излизането на Великобритания от Евросъюза тази вечер е \"трудна раздяла за всички ни, за 27-те държави членки на ЕС и за Германия\", посочи Меркел във видеопослание, разпространено от кабинета й. \"Германия иска да остане близък партньор и приятел на Великобритания, защото ни обединяват общи ценности\", подчерта Меркел. Щом Брекзит влезе в сила, Великобритания встъпва в преходен период, през който ще договаря условията на новите си отношения с Евросъюза и 27-те му оставащи членки. Меркел изрази надежда да бъде сключено добро дългосрочно споразумение \"възможно най-бързо\", съобщава БТА. Подчертавайки важността на това единството на ЕС да се запази, канцлерът заяви, че \"тези преговори със сигурност няма да бъдат лесни\", и изтъкна, че много зависи от това колко близка Великобритания желае да остане с блока. Меркел заяви: \"Европейският съюз влиза в тези преговори в добро разположение на духа, но и представлявайки своите собствени интереси, а Великобритания ще направи същото\". Германският канцлер Ангела Меркел заяви, че преговорите за бъдещите отношения на Великобритания с ЕС няма да бъдат лесни, и се зарече да помогне за това Евросъюзът да бъде успешен след Брекзит, предаде Асошиейтед прес. Сподели:", "date": "2020.02.01", "title": "Меркел: След Брекзит интересите на Великобритания и ЕС се разделят"}
{"url": "https://pik.bg/%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80-%D1%81%D0%B5-%D0%B3%D0%BE%D1%82%D0%B2%D0%B8-%D1%81-%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D0%B5-%D0%B4%D0%B0-%D1%81%D0%B2%D0%B0%D0%BB%D0%B8-%D0%B7%D0%BD%D0%B0%D0%BC%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D1%81%D1%8A%D1%8E%D0%B7%D0%B0-news902343.html", "text": "Главният министър на Гибралтар Фабиен Пикардо каза, че това малко парче британска територия, разположено на най-южната точка на Испания, ще напусне Евросъюза тази вечер \"с натежало от мъка сърце\". На референдума в Обединеното кралство за Брекзит през 2016 г. 96 процента от гибралтарските избиратели подкрепиха оставането в ЕС. Икономиката на Гибралтар зависи силно от връзките със съюза и Испания. Около 15 000 души живеят в Испания и работят в Гибралтар, като повечето от тях са европейски граждани. Те съставляват и около половината от работната ръка в Гибралтар. Залогът е доста голям и за самата Испания, която за 2018 г. е изнесла стоки за Гибралтар за 1,5 милиарда евро. Гибралтар е присъединен към Великобритания през 1713 г., но Испания все още претендира за суверенитет над него. От гибралтарска земя оперират повече от две дузини международни компании за онлайн залагания, привлечени от ниските данъци и безпрепятствения достъп до единния европейски пазар. Хазартните компании представляват около 25 процента от гибралтарската икономика. Пикардо планира да присъства на кратка церемония в полунощ на границата с Испания, когато знамето на Евросъюза ще бъде свалено и ще бъде издигнато това на Британската общност. Той заяви, че по време на церемонията ще бъде изпълнен химнът на ЕС - \"Ода на радостта\". Ръководителят на гибралтарското правителство заяви, че напускането на Обединеното кралство на ЕС \"ще остане завинаги в историята като много тъжен ден\", предаде Асошиейтед прес. Сподели:", "date": "2020.02.01", "title": "Гибралтар се готви с нежелание да свали знамето на Евросъюза"}
{"url": "https://pik.bg/%D0%BD%D0%B0%D0%B4-250-%D1%81%D0%B0-%D0%B2%D0%B5%D1%87%D0%B5-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81-news902381.html", "text": "Броят на починалите от новия коронавирус в Китай до края на вчерашния ден е нараснал на 259 души, съобщи китайската държавната телевизия, цитирана от „Франс Прес” и БТВ. Нови 45 смъртни случая са регистрирани в провинция Хубей и един в община Чунцин. В течение на деня са били потвърдени 2 102 нови случая на зараза в Китай, с което общият им брой е достигнал 11 791. Испания съобщи за първи потвърден случай на зараза с вируса, предаде „Ройтерс”. Пациентът се намира на най-големия от Канарските острови – Ла Гомера. Мъжът и още четирима души са в изолация и под наблюдение на острова от четвъртък, след като било установено, че са били в контакт с германец, диагностициран с вируса, посочи испанското здравно министерство. Потвърдените случаи на коронавируса в Германия вчера станаха седем, след като властите в провинция Бавария съобщиха, че пробите за вируса при шести служител в компания за доставки на автомобилни части са били положителни. По-рано през деня министерството на здравеопазването потвърди, че дете на заразен работник от компанията също се е разболяло. Сподели:", "date": "2020.02.01", "title": "Над 250 са вече жертвите на новия коронавирус"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B8%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0-%D1%88%D0%B5%D1%84%D0%B0-%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D1%85%D0%B0%D0%B7%D0%B0%D1%80%D1%82%D0%B0-news902418.html", "text": "Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на бившия председател на Държавната комисия по хазарта, съобщиха от пресцентъра на Спецпрокуратурата. Очаква се насрочване на делото. Постоянен арест иска специализираната прокуратура за задържания преди два дни председател на Държавната комисия по хазарта Александър Георгиев. Той и е привлечен като обвиняем по разследването срещу Васил Божков. Според източници от МВР, след повдигането на обвинение Георгиев е дал обяснение и е направил пълни самопризнания за престъпната схема, по която лотарийните игри на Васил Божков са заплащали по-ниски от законово определените такси. Сподели:", "date": "2020.02.01", "title": "ЕКСКЛУЗИВНО В ПИК! Постоянен арест иска прокуратурата за шефа на Комисията по хазарта"}
{"url": "https://pik.bg/%D0%B2%D0%BB%D0%B0%D0%BA-%D0%B1%D0%BB%D1%8A%D1%81%D0%BD%D0%B0-%D0%B8-%D1%83%D0%B1%D0%B8-%D1%87%D0%BE%D0%B2%D0%B5%D0%BA-%D0%BA%D1%80%D0%B0%D0%B9-%D1%81%D1%82%D1%80%D1%83%D0%BC%D1%8F%D0%BD%D0%B8-news902392.html", "text": "Влак по линията София-Петрич блъсна и уби човек. Инцидентът е станал между гарите Кресна и Струмяни малко преди 21:00 часа снощи, съобщава БНТ. По непотвърдена информация загиналият е мъж, на около 70 години. Според служители на БДЖ най-вероятно става дума за самоубийство. В района на инцидента влакът се е движил със скорост 80-90 км в час и е нямало как да бъде спрян. Двамата машинисти са отведени за разпит в полицията в Сандански, взети са им кръвни проби за наличие на алкохол в кръвта. Във влака е имало малко пътници и няма други пострадали. Движението по линията беше спряно. Днес вече се извършва по разписание. Сподели:", "date": "2020.02.01", "title": "Влак блъсна и уби човек край Струмяни"}
{"url": "https://pik.bg/%D0%BC%D0%B5%D1%81%D0%B8-%D1%81-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%B5%D0%BD-%D1%80%D0%B5%D0%BA%D0%BE%D1%80%D0%B4-news902237.html", "text": "Лионел Меси се отличи с два гола при успеха на Барселона с 5:0 срещу Леганес в 1/8-финал в турнира за Купата на Краля, а след този мач аржентинецът записва уникален рекорд. Меси стана първият в историята футболист, който постигна победа под №500 във всички турнири в Испания на клубно ниво. Постижението на Лео е уникално. Мега звездата на Барса Лионел Меси е и шесткратен носител на Златната топка. Сподели:", "date": "2020.02.01", "title": "Меси с феноменален рекорд"}
{"url": "https://pik.bg/%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%82%D1%80%D0%B8%D0%BC%D0%B0%D1%82%D0%B0-%D1%82%D1%80%D1%8A%D0%B3%D0%BD%D0%B0%D0%BB%D0%B8-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-17-%D0%BA%D0%B3-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-news902431.html", "text": "Арестуван е и 34-годишен мъж от Хасково. Той е хванат на предварително уговорено място за сделка с марихуаната – в близост до язовир Брягово. Направеният веднага по надлежения ред драг чек тест отчел положителен резултат за марихуана и кокаин. На адресите на двамата братя са открити въжени простори с окачени за съхнене стръкове канабис. Претърсен е и адресът на задържания купувач в Хасково. При акцията в четвъртък са конфискувани близо 17 кг марихуана, електронна везна, мобилни телефони и сума в размер на около 14 хиляди лева. Образувано е досъдебно производство от Окръжната прокуратура в Пловдив. 17 кг марихуана бяха открити в няколко жилищни помещения в първомайското село Искра. При акция на пловдивската полиция на 30-и януари са задържани собственикът на помещенията – 51-годишен мъж от селото и неговият 48-годишен брат. Сподели:", "date": "2020.02.01", "title": "Оставиха в ареста тримата, тръгнали да продават 17 кг марихуана"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%BE%D1%82%D1%81%D0%B5%D1%87%D0%B5-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2--news902434.html", "text": "Главният прокурор Иван Гешев и шефът на МВР Младен Маринов направиха на място разкрития за горещата акция в столичния квартал \"Христо Ботев\", за която първо ПИК съобщи преди минути. \"Става дума за множество грабежи, като по-емблематичните случаи са кражбите на две бензиностанции, с които сте запознати през последните дни, включително и грабеж на денонощен магазин. Аз съм тук, защото обещах в Галиче държавата да свърши това, което отдавна трябваше да свърши по отношение на битовата престъпност. Има заповед от мен до съответните административни ръководители на прокуратурите, в която са указани действията, които трябва да се извършат. Запознато е и МВР и е направена необходимата организация в цялата страна. Тук съм, за да кажа, че обявяваме война на битовата престъпност! Тези, които извършват престъпление, кражби, грабежи, битова престъпност, тормозят възрастните хора по селата, обират, изнасилват и всякакъв друг вид престъпна дейност, трябва да преосмислят поведението си. Ако не го преосмислят, че ще сблъскат със закона и ще бъдат изправени пред съда и ще получат това, което заслужават. Това не е сложно, ако има взаимодействие  между структурите на изпълнителната власт с другите власти и го показахме с противодействието на телефонните измами, които бяха бич за българските граждани и за българските пенсионери. На годишна база е под 60% намалението за миналата година. Телефонните измами са сегмент от същите битови престъпления и успехът е сериозен в рамките на под една година\", припомни главният прокурор. \"Сигурен съм и обещавам на българските граждани, че заедно с колегите, прокуратурите и съответните полицейски служби, ДАНС и на други структури от правоохранителната система към края на годината, началото на другата, ще има подобен резултат и в битовата престъпност. Ще бъдем безкомпромисни и ще използваме всичко възможно и позволено от закона, за да живеят хората спокойно и да не бъдат тормозени\", зарече се Гешев. \"Трябва да бъде ясно, че това време свършва и държавата е длъжник на своите граждани и е време да плати дълга си към тези хора, които ни плащат заплатите. Затова съм тук и да кажа конкретно това - започват съвместни операции под ръководството на прокуратурата в цялата страна срещу битовата престъпност и това не е инцидентна дейност, а кампания, която ще продължи, докато този сегмент от престъпността не бъде въведен в едни \"нормални граници\". Никоя престъпност не може да бъде наречена нормална, но докато няма видим и съществен резултат. И съм сигурен, че ще го постигнем. Никой не се е преборил с престъпността в никоя държава, но дължим и можем да направим много\", обяви Иван Гешев. \"Благодаря на колегите от СДВР, които наистина денонощно в рамките на две седмици работеха по този случай. От началото на годината той стана известен при вас. Забелязахме, че най-вероятно става въпрос за група, която е новосформирана. Интензитетът на техните нападения беше притеснителен, така че и колегите бързо се ориентираха към извършителите и миналата вечер и днес резултатът е на лице. Потвърждавам това, което каза и главният прокурор и приоритет е противодействие на битовата престъпност в цялата страна. Това е резултат от този синхрон и резултатите са благодарение на организацията ни с колегите, както каза и главният прокурор. Важно е такива случаи да бъдат решавани бързо, тъй като това допринася за преустановяване на престъпната дейност, но има и важен превантивен ефект към всички други, които мислят, че по някакъв начин могат да останат скрити, извършвайки престъпна дейност\", каза министър Младен Маринов. \"Към момента е задържано едно лице и се издирват още четири\", съобщи на свой ред главният секретар на МВР Ивайло Иванов и потвърди думите на Маринов, че бързо се е действало и е сформиран екип. \"Въпросната група е нова, но вече са извършвали грабежи и на територията на страната, и в чужбина. \"За снощи става дума за грабеж на магазин, където е взето голямо количество цигари. Имало е доста преследване и екшън\", уточни Иванов. Инспектор Петров от сектор \"Гралежи\" към СДВР уточни, че 14 дни денонощно са работили екипите на СДВР и ГДНП по разследване на групата и снощи се е пристъпило към действия по време на грабеж. \"С риск да не застрашат живота на граждани, когато петимата души са дали отпор, колегите са запазили живота на гражданите и четирима за избягали, но скоро ще бъдат задържани\", каза още той. Главният секретар Ивайло Иванов заяви, че работата по разтоварване на камионите с наркотици, които бяха заловени снощи продължава. \"Става дума за 6 хиляди кашона и на всеки един трябва да бъде назначена експертиза\", заяви Иванов по повод снощната акция, която ПИК TV показа на живо. \"В целия кв. Христо Ботев тече и профилактика на контингента във връзка с проверките на лица с две и повече висящи дела, което е част от акцията ни, която тече в цялата страна за противодействие на битовата престъпност\", допълни и главният прокурор Иван Гешев. \"В момента, в който получим официално потвърждение ще ви уведомим кои лица са задържани\", каза Гешев по повод ареста на Васил Божков в Дубай. Той бе попитан и за задържания във Виена по-рано днес във връзка с акцията срещу хазартния бос Борис Бекяров, както и обвиненията срещу председателя на комисията по хазарта Александър Георгиев. \"Не знам конкретни обвинения, защото съм главен прокурор и не мога да следя в реално време всички действия на колегите. Затова има наблюдаващи прокурори и те могат да дават информация. Знам, че Георгиев е задържан и напълно е съдействал на разследващите, направил е пълни самопризнания, което прокуратурата ще вземе предвид. За лице задържано в Австрия ми е известно, не знам как се казва, но е от организирана престъпна група, за която е обвинен Васил Божков. Задържан е на летище в Австрия и има повдигнато задочно обвинение. Подробности могат да дадат наблюдаващите прокурори\", съобщи още Иван Гешев и отново припомни, че той отговаря за цялостната стратегия за работата на държавното обвинение. \"Всеки, който е нарушил закона е наша работа да бъде изправен пред български съд. Независимо дали става въпрос за социално слаби или такива, които имат милиарди. Прокуратурата и държавата го дължат на българските граждани. Тези данъци са техните пари и ги ощетяват под форма на пенсии, това са парите на гражданите, откраднати от тях. Ние от прокуратурата, изпълнителната власт и правоохранителните органи действаме в синхрон и казваме стига на недосегаемите и битовата престъпност, като го правим и ще видите, че ще продължим да правим, въпреки опитите да ни се пречи. Няма да конкретизирам, но виждате какви хибридни атаки се осъществяват срещу прокуратурата. Зад Божков стоят милиарди, зад Цветан Василев стоят милиарди, зад Арабаджиеви стоят милиони, зад Баневи и Миньо Стайков – всички те със стотици милиони запорирани“, допълни главният прокурор. Той заяви, че председателят на комисията по хазарта е направил пълни самопризнания, но не пожела да коментира какви са обвиненията. Той потвърди за ареста в Австрия, който е участник в организираната престъпна група на Божков. Ивайло Иванов допълни, че в момента СДВР прегрява от сигнали, че хората в \"Христо Ботев\" са тормозени, което е също част от атаките срещу МВР и прокуратурата. „Сами виждате какво се случва и дали има някой тормозен“, заяви главният секретар. Гешев допълни, че отговаря за стратегията на прокуратурата. „Това, което не е правено в достатъчна степен след 89-та година и го дължим на българските граждани, ще го направим сега. Обещах го и ще го изпълня. Защото аз получавам висока заплата и трябва да си я заработя, защото ми е дават българските граждани. Колегите в прокуратурата и МВР също искат да си свършат работата и я вършат, защото за това им плащат българските граждани“, заяви Гешев и подчерта, че това е борба не само на прокуратурата, МВР, а на още безброй служби, като визира, че е важно и образованието. „Ние ще бъдем безкомпромисни към всеки“, отсече Иван Гешев. Сподели:", "date": "2020.02.01", "title": "ИЗВЪНРЕДНО И ПЪРВО В ПИК TV: Главният прокурор Иван Гешев отсече за ареста на Васил Божков: Няма недосегаеми! Време е преходът да свърши - никой не е над закона (ВИДЕО/ОБНОВЕНА)"}
{"url": "https://pik.bg/%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B8%D1%82%D0%B5-%D0%BD%D0%B0-%D0%B1%D0%B5%D1%80%D0%BE%D0%B5-%D1%81-11-%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-%D0%B2-%D0%B0%D0%B4%D1%80%D0%B8%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-news902387.html", "text": "Баскетболистките на Берое постигнаха 11-ата си победа за сезона в Адриатическата лига, съ общава БНР. Възпитаничките на Татяна Гатева спечелиха срещу гостуващия Партизан (Сърбия) със 70:59 точки. За сръбския тим това е втора загуба в рамките на 24 часа, след като преди ден отстъпиха на другия български отбор в турнира Монтана с 67:90 точки. За Берое се отличиха Гергана Иванова със 17 точки, Челси Лий добави 12, Жаклин Златанова - 11, а Радослава Бъчварова вкара 10. За Партизан по 14 точки реализираха Милица Митрович и Милица Инджич. Сподели:", "date": "2020.02.01", "title": "Баскетболистките на Берое с 11-а победа за сезона в Адриатическата лига"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BF%D0%B5%D1%80%D0%BD%D0%B8%D0%BA-%D1%81-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%8F%D0%B7%D0%BE%D0%B2%D0%B8%D1%80-%E2%80%9E%D1%81%D1%82%D1%83%D0%B4%D0%B5%D0%BD%D0%B0%E2%80%9D-%D0%BD%D0%B5-%D1%81%D0%BF%D0%B0%D0%B4%D0%B0-news902440.html", "text": "В последните дни нивото на язовир \"Студена\" не спада. Това заяви кметът на Перник Станислав Владимиров, цитиран от БНТ,  на старта на строителството на новия водопровод между село Мало Бучино и Перник, който ще осигури вода на града след 40 дни. Системата ще бъде свързана през водопровода на София „Другата седмица го дават и снеговалеж – добави градоначалникът. - Надяваме се пак на меко време, за да имаме колкото се може по-дълъг период, в който да черпим вода от водоземната ни кула да не слизаме до основния спускател. Надяваме се през това време това съоръжение да бъде изградено”. По уверение на община Перник вода ще има от яз. \"Студена\" от този режим, който действа и в момента, поне до завършване на новия водопровод. Очаква се той да бъде готов до около 40 дни, по информация на Министерство на икономиката. На място вече са екипи на държавата компания \"Монтажи\". Към тях се очаква да се присъединят и частни фирми в понеделник, когато министерството публикува на официалната си електронна страница самия проект. Тръбите също са доставени, поне част от тях. Необходими са около 3 дни, за да стигнат от Испания до България. Новият водопровод е част от спасителния план за водната криза в Перник. По него ще бъде доставена вода за града от яз. \"Бели Искър\" през водопровода на столичани. От „Софийска вода” уверяват, че това няма да наруши водоподаването. Язовир \"Бели Искър\" снабдява близо 20% от столицата с питейна вода. След като заработи новият водопровод, ще бъде спряно източването на яз. \"Студена\". Очаква се след около 3-4 месеца той да се напълни, а през това време ще бъде почистен. „Общата стойност на проекта с това, което казах, което ще се направи - трите спирателни крана, който са основни за мрежата - за Перник, както и системата за мониторинг е до 27 млн и 39 хиляди лева с ДДС. Стойността на тръбите като цяло без ДДС е 5 млн и 700 хиляди лв. без ДДС”, каза министърът на икономиката Емил Караниколов. . Сподели:", "date": "2020.02.01", "title": "Кметът на Перник с добра новина: В последните дни нивото на язовир „Студена” не спада"}
{"url": "https://pik.bg/%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D1%80%D0%B0%D0%B1%D0%B8%D1%82%D0%B5-%D0%BF%D0%BE-%D0%B4%D1%83%D0%BD%D0%B0%D0%B2-news902303.html", "text": "Оттам информират, че договорът за изработване на националната система за управление на корабоплавателния път по Дунав е бил подписан днес. Той е на стойност 51 600 лева /с ДДС/, а срокът за изпълнение е 150 дни. WAMS ще събира, съхранява и систематизира информация за водния път, морфологията, критичните участъци, хидрографските измервания, драгажните работи, подпомагайки управленските процеси в агенцията и вземането на решения за действията, свързани с поддържането на корабоплавателния път. WAMS се осъществява в рамките на проекта \"FAIRway Danube\", съфинансиран от Механизма за свързване на Европа, информират от ИАППД в Русе. Изпълнителната агенция \"Проучване и поддържане на река Дунав\" /ИАППД/ въвежда система за управление на корабоплавателния път по Дунав - WAMS. Сподели:", "date": "2020.02.01", "title": "Въвеждат нова система за управление на корабите по Дунав"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8%D0%BC-%D0%BE%D1%82-%D0%B2%D1%80%D0%B5%D0%B4%D0%BD%D0%B8%D1%82%D0%B5-%D1%82%D0%BE%D0%BA%D1%81%D0%B8%D0%BD%D0%B8-news902439.html", "text": "Храненето с продукти, богати на фибри, може да противодейства на вредния ефект от токсините в околната среда върху сърдечно-съдовата система , съобщи БТА, цитирайки \"Медикъл експрес\". Това установиха учени от изследователския център на университета на Кентъки в проучване върху влиянието на хранителните вещества върху токсичността на полихлорираните бифенили върху кръвоносните съдове. Полихлорираните бифенили са органични съединения, които не съществуват свободно в природата. Те са използвани в промишлеността. Влиянието им се свързва с отрицателно въздействие върху здравето на хората и животните. Производството им е забранено в САЩ през 1979 г. и от Стокхолмската конвенция за предотвратяване на органичното замърсяване през 2001 г. Въпреки това тези бифенили все още се изпускат в околната среда от зле поддържани съоръжения за съхранение на вредни отпадъци. \"Използвахме модели от животните и установихме, че богата на фирби диета може да предотврати появата на сърдечно-съдови болести, причинени от замърсяване\", каза д-р Пан Дън от университета на Кентъки. Сподели:", "date": "2020.02.01", "title": "Как да се предпазим от вредните токсини"}
{"url": "https://pik.bg/%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BD%D0%B0%D1%82%D0%BE%D0%BF%D0%B8-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8-%D0%B7%D0%B0-%D0%BF%D0%B0%D0%BB%D0%B5%D0%B6-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D0%B5%D1%82%D0%BE-%D0%B7%D0%B0%D1%89%D0%BE-news902424.html", "text": "Бременна жена от романско село бе изправена на подсъдимата скамейка за палеж, съобщава „Конкурент”. Разярената бъдеща майка не могла да понесе, че приятелят й не й дава да направи аборт и решила да го натопи за пожар като драсне клечката на голямо количество дървен материал в къща в селото. Случката се разиграла на 7 октомври миналата година, като преди дни жената М.И. бе изправена на подсъдимата скамейка в Мездра, където бе осъдена на половин година пробация. От документите по делото става ясно, че бременната живеела от около година и половина на семейни начала с Д.Н. В началото на октомври миналата година тя споделила на приятеля си, че е бременна и иска да направи аборт. Той обаче не бил съгласен и двамата се скарали. На 7 октомври около 20:30 часа двамата отишли до магазина в селото, напазарували и тръгнали да се връщат към дома си. Пътят им минавал край къща, на която собствениците се били приготвили да правят ремонт. В двора й имало голямо количество дървени греди, челни дъски, ламперия, летви и цигли. Двамата отишли в двора на училището, седнали на стълбите и започнали да пият бира. Там подхванали темата за бременността и отново се скарали. Тогава тя бутнала приятеля си по стълбите и си тръгнала. Изчезнала в тъмнината и мъжът не могъл да я намери въпреки, че я търсил около училището. След около 20 минути се прибрал в домът си и я заварил там. Питал я къде е била, но тя му отговорила, че това не е негова работа. На сутринта, отивайки да работят на частно в селото, те минали покрай въпросната къща и разбрали, че е имало пожар. Бъдещият баща се обърнал към изгората си и й казал, че е осъждан за палеж и могат да го обвинят и за този пожар. Около седмица след това двамата отново се скарали заради бременността  и тогава тя му признала, че е запалила дървения материал защото била много ядосана. Знаела, че е съден за палеж и решила да му отмъсти, надявайки се полицията да го обвини него и докато той бъде „задържан“ тя да направи аборта. На 16 октомври двамата отново се скарали, като дори си разменили и удари и тогава М.И. казала, че ще се обади в полицията и ще разкаже за пожара. Като пристигнали униформените тя си признала всичко до най-малката подробност. Сподели:", "date": "2020.02.01", "title": "Бременна натопи приятеля си за палеж във Врачанско. Ето защо"}
{"url": "https://pik.bg/%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%B8%D1%81%D0%BB%D1%8F%D0%BC%D0%B8%D1%81%D1%82-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news902380.html", "text": "Високопоставен член на сирийската ислямистка групировка „Джайш ал Ислам“ е бил задържан във Франция и обвинен във военни престъпления и мъчения, съобщават световните агенции, цитирани от „Дарик”. Мъжът, роден през 1988 г., е бивш говорител на групировката и е бил във Франция със студентска виза по програмата „Еразъм“. Задържан е в Марсилия. Той е обвинен от магистрат в Париж в извършване на мъчения, военни престъпления и съучастие в други престъпления, съобщи източник от френските съдебни власти. „Джайш ал Ислам“ е коалиция от твърдолинейни ислямистки групировки - противници на режима в Дамаск, които възникнаха в хода на гражданския конфликт в Сирия. Членовете ѝ воюваха срещу джихадистите от „Ислямска държава“, но правозащитници ги обвиняват в мъчения. Сподели:", "date": "2020.02.01", "title": "Високопоставен сирийски ислямист е задържан във Франция"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BE%D0%B1%D1%81%D0%B0%D0%B4%D0%B8%D1%85%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2---%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83-news902425.html", "text": "Столичният квартал \"Христо Ботев\" е обсаден от полиция и жандармерия, научи ПИК от източници в МВР. По непотвърдена информация се провежда акция срещу битовата престъпност във връзка с разпоредената от главния прокурор Иван Гешев проверка на лицата с две и повече висящи дела На място се очаква да пристигнат главният прокурор Иван Гешев и вътрешният министър Младен Маринов. Сподели:", "date": "2020.02.01", "title": "ПЪРВО В ПИК: Полиция и жандармерия обсадиха столичния квартал \"Христо Ботев\" - главният прокурор Иван Гешев и шефът на МВР Младен Маринов пътуват натам (СНИМКИ)"}
{"url": "https://pik.bg/%D0%B4%D0%B8%D0%B2%D0%BD%D0%B0-%D0%BF%D1%83%D1%81%D0%BD%D0%B0-%D0%BF%D0%B0%D1%80%D0%BE%D0%B4%D0%B8%D1%8F-%D0%BD%D0%B0-%D0%BF%D0%B8%D0%BB%D0%B5%D0%BD%D1%86%D0%B0%D1%82%D0%B0-%D0%BD%D0%B0-%D0%BC%D0%B8%D0%BB%D0%BA%D0%BE-%D0%BD%D0%BE-%D1%8F-%D0%B7%D0%B0%D1%80%D0%B8%D0%BD%D0%B0%D1%85%D0%B0-%D1%81-%D1%85%D0%B5%D0%B9%D1%82-%D0%B2%D0%B8%D0%B4%D0%B5%D0%BE-news902191.html", "text": "Дивна представи новата си песен, озаглавена \"Пилето\". Парчето е вдъхновено от образа й в \"Маскираният певец\", където се криеше зад образа на бялата птичка. В нея тя пародира вселенския хит на Милко Калайджиев „Я елате пиленца при батко”, а чалгарят също участва. Клипът пък събира водещите Зуека и Рачков с най-актуалната плеймейтка Михаела Тодорова. Въпреки обясненията на Дивна, че в тази песен има много чувство за хумор и трябва да се възприема като сатира, почитателите на певицата не скриха разочарованието си от новия й проект, пише \"Хотнюз\". Може би защото в него младата изпълнителка пее за \"пи.ки\", облечена твърде оскъдно. \"Няма такава простотия. Очаквах много, може би за това\", пише Мая Маринова. \"Не съм човек, който обикновено пише лоши коментари и Дивна винаги е била една от любимите ми български певици. Но не съм смятала, че може да направи нещо такова. Дъно...\", отсича Мила Митова. Сподели:", "date": "2020.02.01", "title": "Дивна пусна пародия на пиленцата на Милко, но я заринаха с хейт (ВИДЕО)"}
{"url": "https://pik.bg/%D0%B7%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2%D0%B8%D0%B4%D0%B8%D0%BD-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%BF%D0%BE-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news902428.html", "text": "Видин за поредна година се оказва на челни позиции в черната статистика по заплати в страната. Това показва анализ на Института заз пазарна икономика за регионите в страната на база данни за 2019 г., съобщава „Конкурент”. Данните сочат, че хората във Видин са на трето място в страната по финансови проблеми. Около 30% от жителите на областния град живеят в материални лишения, което означава, че не могат да си позволят три от общо девет основни стоки и услуги. Най-тежко е положението обаче на хората в Сливен, където над една трета (33,6%) живеят в материални лишения, като именно там са хората с най-големи финансови проблеми, показва анализът. 30,8% от жителите на Пазарджик също живеят в материални лишения. Изненадващо делът на хората с материални лишения е най-нисък не в София (12,2%), а в Габрово – 9,6%. 17 199 лв. е средната брутна годишна заплата в София, според данните за 2017 г., пише в анализа. Годишната заплата в столицата е двойно по-висока от най-ниската в страната – 8 233 лв. за Видин. Във Враца средните годишни заплати от 11 460 лв. също са сравнително високи, но това се дължи на доходите на служителите в атомната централа. Анализът показва още, че най-ниските заплати в преработващата промишленост са в Благоевград – едва 686 лв., а във Видин са по 700 лв. Сподели:", "date": "2020.02.01", "title": "За поредна година: Видин остава на дъното по заплати в страната"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B0%D0%BB%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F-%D0%B0%D0%B2%D0%B5%D1%80-%D0%BD%D0%B0-%D0%B2%D0%B0%D1%81%D0%B8%D0%BB-%D0%B1%D0%BE%D0%B6%D0%BA%D0%BE%D0%B2-%D1%85%D0%BB%D0%BE%D0%BF%D0%BD%D0%B0-%D0%BA%D0%B5%D0%BF%D0%B5%D0%BD%D1%86%D0%B8%D1%82%D0%B5---%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B1-news902476.html", "text": "Галерия \"Сезони\" на арестувания бизнесмен по акцията срещу хазартните фирми на Васил Божков - Борис Бекяров, хлопна врати, видя репортер на агенция ПИК. Въпросната галерия, която се намира на столичната ул. \"Кракра 2А\", днес не само е затворена, но и заключена с катинар. В сайта е упоменато, че днес трябва да работи от 11:00 до 16:00 часа, но до отваряне така и не се стигна, а на вратата ръкописно бе обявено, че галерията днес няма да работи. По информация на ПИК тя се управлява от съпругата на Бекяров - Маргарита. По-рано днес стана ясно, че Борис Бекяров е бил арестуван на летището във Виена и предстои да бъде екстрадиран у нас, тъй като той е обвиняем заедно с Васил Божков. Това е вероятната причина съпругата му да е преустановила работата си през последните дни, предвид проблемите на мъжа си с правосъдието. Припомняме, че Бекяров, който беше обявен за издирване заедно с Васил Божков, по информация на родните власти в момента е в поделение на австрийската полиция. Първо ПИК съобщи още вчера, че той е един от избягалите от страната трима мъже, освен Божков, които се издирват. Той е наричан \"мозъкът на софтуера в империята на Божков\". Освен това е и известен меценат и колекционер на картини, а галерията на съпругата му е сред най-престижните в центъра на София. Семейството преживя и друг удар преди години, когато след боледуване починал синът им на име Лука, разкриват още запознати. Той също бил софтуерен специалист и работел с баща си в хазартната империя на Божков. Сподели:", "date": "2020.02.01", "title": "САМО В ПИК: Галерията на арестувания авер на Васил Божков хлопна кепенците - съпругата на Борис Бекяров заряза бизнеса си с картини (СНИМКИ)"}
{"url": "https://pik.bg/%D1%81%D0%BB%D0%B5%D0%B4-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D0%BF%D0%BE%D0%B1%D0%BE%D0%B9-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%BA%D0%B0%D0%BA-%D0%B4%D0%B0-%D0%BE%D0%BF%D0%B0%D0%B7%D0%B8%D0%BC-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BE%D1%82-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-news902420.html", "text": "Една история от Пловдив, която привлече общественото внимание тази седмица. Тя е симптом, огледало, предупреждение, а най-големият проблем е, че вероятно не е изолиран случай. Полицията започва проверка в местна гимназия заради насилие над ученик. Пострадал е деветокласник, който е със счупена ръка, след като е ритан от две други момчета в гимназията. Случаят е документиран. По модерния начин – с телефон. Завършва с операция. Агресията е станала в Гимназията по архитектура, строителство и геодезия. Пострадал е деветокласник, който е със счупена ръка, след като е ритнат от две други момчета в гимназията. Случаят излиза на светло след публикация в социалните мрежи от майката на пострадалото момче. На видеоклипа се вижда как двама ученици предизвикват своя съученик да скочи високо. В момента, в който той е във въздуха, те удрят кратата му.  Той пада на земята и счупва китката на ръката си. „Болката беше наистина много жестока болка. Той изпитваше ужасна болка, припадаше почти от болка. По спешност отидохме в хирургиите, където му направиха операция. Счупена ръка, изместена и лекарят се наложи да сложи два импланта, за да фиксира костта.И пак е малкият дявол, защото можеше да бъде и вратът, можеше да бъде счупен таз и нещо по-сериозно да бъде”, обяснява пред Нова телевизия Надежда Паскалева, майка на пострадалия ученик. Според майката в случая става дума за брутална агресия, а не игра за забавление. „Те го мислят, че е шега, но това не е шега, защото завършва със средна телесна повреда на сина ми, със страшно много болка, шок, ужас и стрес”, казва Надежда. Пред директорката учениците, предизвикали инцидента признали, че имитирали видео от известно мобилно приложение. „И двете момчета ми казаха, че съжаляват за това, което се е случило и въобще не са помислили, че ще има такива последствия и ще стане такъв неприятен инцидент”, казва Мариана Спасова, директор на ПГАСГ- Пловдив. Психолозите твърдят, че след манията с опасните селфита, сега на мода сред подрастващите са този вид скечове, които учениците снимат с телефоните си и качват в интернет каналите. „Обикновено те избират един, който е слаб, зевзек и му казват искаш ли да бъдеш един от нас. Значи трябва да правиш каквото ти казваме и това е един вид този човек да бъде един вид малтретиран, унижаван и всички да си правят смях на негов гръб. Но тук не се отчита един много важен факт, че тази игра е много опасна. За това съветвам родителите да преглеждат клипчетата, които децата им качват в интернет”, казва психиатърът д-р Веселин Герев. Двамата провинили се ученици са разпитани от полицията и срещу тях прокуратурата ще образува дело. Веднага след грипната ваканция Педагогическият съвет в гимназията ще реши какво наказание да им наложи. „Най-голямата наказание е преместване в друго училище или преминаване в самостоятелна форма на обучение”, казва Мариана Спасова, директор на ПГАСГ- Пловдив. Родителите на пострадалото момче все още обмислят дали да съдят съучениците му. „Винаги като излезе нещо ново тръгваме да обвиняваме технологиите. Те са виновни за насилието толкова, колкото автомобилът е виновен за преминаването на червен светофар. Училищен тормоз има описан още в романите на Дикенс. Това е организационен проблем и се случва. Ние подценяваме училищния тормоз”, заяви психологът Младен Владимиров. Той допълни, че децата от видеото със сигурност осъзнават, какво правят. Доказателство за това бил синхронът между тяхното ритане. Видеото е вторично травмиране на жертвата, смята той. Един път жертвата е изпитала болката реално, а втори път всичко това бива мултиплицирано в мрежата и унижението става още по-голямо, казва Владимиров. Това е точно тормоз. Цели се жертвата да изпита болка и страдание. Има дисбаланс на силите, защото двама ритат един, като всичко това има зрител и друг наблюдател, който го снима. По мнение на Владимиров, насилникът няма нужда от наказание, а от това да му се покаже емпатия и да му се покаже алтернативно поведение. Детето жертва пък няма нужда от състрадание, а от това да бъде утвърдено. „Правосъдието трябва да направи две неща. Да има индивидуална превенция за този, който е извършил престъплението и генерална превенция за да не го извършат другите. Отмъстителното правосъдие никога няма да даде добри резултати”, казва Младен Владимиров. Сподели:", "date": "2020.02.01", "title": "СЛЕД  ПОРЕДНИЯ ПОБОЙ В УЧИЛИЩЕ: Как да опазим децата си от агресията"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE---%D0%B4%D0%BE%D1%86-%D1%82%D0%B0%D1%82%D1%8F%D0%BD%D0%B0-%D0%B1%D1%83%D1%80%D1%83%D0%B4%D0%B6%D0%B8%D0%B5%D0%B2%D0%B0-%D0%B1%D0%B8%D1%82%D0%BA%D0%B0%D1%82%D0%B0-%D0%B3%D0%B5%D1%88%D0%B5%D0%B2%E2%80%93%D1%80%D0%B0%D0%B4%D0%B5%D0%B2-%D1%89%D0%B5-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-news901682.html", "text": "За политиката януари е нещо като Игнажден за всеки българин. Какво влезе в политическата 2020-а през този месец? Ако трябва да обобщим – неособено добронамерени и полезни за политическия процес в България събития. Водната криза се очертава проблем, който започна в Перник, но застрашава да разшири обхвата си не само по отношение на риск за повече хора в повече общини, градове и села, но и по отношение на управлението. Бързата реакция с ареста на министър и последващи нови и нови обвиняеми донякъде успокоява обстановката и внушава наличие на контрол. Предложените решения също демонстрират наличие на управленска реакция, която – макар и закъсняла (от няколко месеца до няколко десетки години – зависи откъде ще подхванем изясняването на кризата), е реакция. При това на управляващите, доколкото опозицията се задоволява основно с констатации и критики, но не и с представяне на решения, които да отстоява и за чието прилагане да се бори. Вместо това БСП реши да вкара пореден вот на недоверие и ако се съди по изявленията на лидера, целта е да се свали правителството. Кога в политиката опозицията може да вземе властта просто като си постави за цел да свали едно правителство? Ако се върнем към учените книги и историята, ще намерим отговора – при една революция. Може ли и иска ли ръководството на БСП да прави такава – според мен не. Тогава възможно ли е да постигне заявената цел с вота на недоверие? Пак според мен не. Защо тогава е необходим този вот? Ако съдим по състоялите се дебати, българските класици вече са описали Ганкиното кафене и не е необходимо да се предизвиква ново такова. Няма кой и няма защо да го описва. Т.нар. дебати приличаха повече на разправии в кварталната кръчма, камо ли на парламентарни дебати, които засягат – нека го кажем ясно – изключително важен и сериозен проблем за обществото. Резултатът от гласуването престана да интересува както журналисти, така и анализатори. За хората да не говорим – те вече са в много по-интересното шоу, предизвикано от въпросите на главния прокурор до Конституционния съд. Но за това малко по-нататък. Да се върнем на въпроса за какво беше необходим на БСП този вот на недоверие. Поради липсата на друг сериозен аргумент някак отговорът идва сам – предстои пряк избор на председател и конгрес. Ще си кажат хората – и какво толкова важно?! Ако проследим подготовката за тях, отговорът е – явно е много важно. Залогът е настоящето на една партия. И бъдещето на група политически лица в нея. Дотук БСП прие едни правила за избора, които публично са неизвестни. Наскоро все пак бяха разпратени по организациите в страната – нали те ще трябва да ги следват при предстоящото гласуване, все пак трябва нещо да знаят. Иначе какво ще се случва знаят само малцината, които организират изборите. Изводите са няколко и те очертават какво можем да очакваме от предстоящото в БСП. На първо място, в комисията, която ще проведе избора за председател, има май само един човек, който знае как точно се правят избори. Този човек дори е номиниран за председател. Ако реши да остане в надпреварата, сме изправени пред две хипотези: или г-н Добрев участва, за да стигне до втори тур, което автоматично и без никакво съмнение ще гарантира победата на г-жа Нинова. Или няма да участва и просто си гарантира мястото на незаобиколим фактор в избора на новия председател. На второ място, в тези избори остава покрит с гъст мрак въпросът за легитимността на избора. Ако съдим по изявленията, че ще гласуват членовете с електронни карти, то защо е необходимо да има толкова много секции за гласуване. В първия вариант е достатъчно те да са около 300, а при втория се готвят около 2000. Освен това според правилата хората, които ще играят ролята на наблюдатели по секциите, не е нужно да са членове на БСП. Те как ще се осигурят и кой ще ги събира? Защото излиза, че в организацията и осъществяването на изборите при 2000 пункта за гласуване ще са ангажирани поне десетина хиляди и от тях колко ще са от БСП и колко ще са събрани от организиращия за изборите, да не задаваме изобщо въпроса тези „доброволци“ дали, от кого и колко пари ще получат. И трето, януари вече свърши, идва февруари, но за вътрешнопартийната кампания и дума няма. Цялостният цикъл, необходим за конгреса, който ще продължи до края на март, дава предимно възможността да се подмени съставът на конгреса, който и без това е доста увеличен. Така вече около 900 души ще заседават и ще изберат новия Национален съвет. Припомням за читателите, че БСП по устав се управлява именно от националния си съвет, с който съвет г-жа лидерката така и не успя да се справи досега. Така че, докато все още някой се пита и вълнува от въпроса за прекия избор на лидер, на практика в БСП се подготвя нещо много важно – удобен конгрес и удобен Национален съвет, така че новият (а може би и стар) лидер да може да си управлява, без да му се бъркат и да му се пречкат. И ако ставащото в БСП е кристално ясен пример за състоянието на българските партии, изпаднали в положение с технологии и схеми да се опитват да се закрепят в съществуването си, то ставащото в държавата е не само ново, но и доста притеснително. От една страна, битката между президент и главен прокурор започна и бързо влезе в необратимост – или президентът ще стане герой, олицетворяващ възможността за победа над управлението на страната, или главният прокурор ще разтресе напълно държавата с президентския импийчмънт. Защото атаката към президента не може да донесе героически образ на главния прокурор, но провалът на последния може да стане онзи липсващ досега фактор за предсрочно отстъпление от властта на ГЕРБ. Залогът, искам да кажа, не е просто в поста на единия или другия. Залогът и при двата варианта на изход от тази битка е управлението на държавата. В политиката е така – нещата винаги са взаимосвързани и мисълта, че ударите към един политически опонент просто ще си останат удари в неговата кариера и пост, е измамна. Трябва да имаме предвид втория процес, който тече – а именно не по-малко измамното спокойствие. Особено на гражданите. Сълзотворният газ пред вратите на едно българско министерство е онази картина, която илюстрира нарастващата сила на една българска мечта – персонално да понатупат (нека така по-меко се изразя) някои и друг министър или депутат. Досега депутатите бяха на прицел. Вече не само не е модерно, даже не е интересно да се занимават с тях – дотолкова работата на Народното събрание губи смисъл в очите на гражданите. Под прицел са изпълнителната власт и отделните политически персони. Подобни емоции в едно общество са не просто нездрави. Те са крайно вредни за всяка демокрация и представляват реална опасност. Въпреки че изглеждат обичайно, протестиращите от последните дни нямат много общо с протестиращите, с които вече посвикнахме. Най-интересното е, че подобен вид протести не предвещават спокоен край. Както се казва – ще протестират, ще протестират, пък нещо друго ще се появи и ще си се приберат по домовете. През този януари обществото ни приличаше на тенджера, в която температурата все повече се покачва, а капакът е стабилно затворен. Разклащането на капака – т.е. трусовете в политическите върхове, комбинирано с увеличаване на температурата на недоволството, не води просто до пара в свирката. Сподели:", "date": "2020.02.01", "title": "САМО В ПИК И \"РЕТРО\" - Доц. Татяна Буруджиева: Битката Гешев–Радев ще разтресе държавата"}
