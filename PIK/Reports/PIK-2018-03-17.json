{"url": "http://pik.bg/%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-12-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D1%81%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-news735692.html", "text": "Албанските прокурори съобщават, че 12 общински служители, включително кмет, са арестувани за незаконна продажба на земя близо до морето, предава македонската медия „Сител“, цитирани от Фокус. Прокуратурата твърди, че кмета на град Леж Фран Фрокай и още 11 други служители са обвинени в злоупотреба с длъжност и подправяне на документи. Те са обвинени в подготовката на фалшиви документи за държавна земя с площ от 300 000 квадратни метра, която те са искали да продадат на символични цени на фиктивни купувачи. Борбата с корупцията е ключов приоритет за Албания, за да може страната да започне преговори за присъединяване с ЕС. Сподели:", "date": "2018.03.17", "title": "В Албания 12 общински служители са арестувани за корупция"}
{"url": "http://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D1%83%D1%80%D0%B3%D0%B0%D1%81-%D0%B7%D0%B0-%D0%BF%D0%BE-%D1%87%D0%B8%D1%81%D1%82-%D0%B2%D1%8A%D0%B7%D0%B4%D1%83%D1%85-news735709.html", "text": "Десетки граждани на Бургас се събраха днес пред сградата на Общината на протест за по-чист въздух, съобщава радио Фокус-Бургас. Това е втори пореден граждански протест с искания за по-чист въздух. Недоволните носиха плакати: \"Бургас - град без чист въздух, град без бъдеще!!!\", \"Бургас иска глътка чист въздух\", \"Тонке, в Бургас маймуни няма!\", \"Здравето е избор!Имаме право на него!\" и др. Някои от хората бяха с медицински маски. Исканията на протестиращите бяха за по-чист въздух в града, да се локализират източниците на неприятните миризми и да се предприемат адекватни мерки за тяхното отстраняване, по-строг контрол от страна на самите институции. Другото искане бе за оставката на директора на РИОСВ-Бургас Тонка Атанасова поради това, че инспекцията не работи пълноценно за бургаското общество. На протеста бе и зам.-кметът по европейските политики и околна среда на Община Бургас Руска Бояджиева, която каза, че местната администрация уважава правото на хората днес да излязат на площада и да изкажат мнението си. \"Напълно разбираемо е това, че изразяват недоволство и срещу факта, че компетентните институции не могат да установят ясно причините – коментира Бояджиева. - Това има и своето обяснение, тъй като това, на което ставаме свидетели, са наистина тези миризми, причините за които обаче могат да бъдат хиляди като емитирани замърсители или елементи на атмосферния въздух. Няма установена нормативна уредба, както и устройства, които да позволят да установим кои са тези емитирани емисии, които причиняват миризмите и кой е техният източник\". Тя припомни, че на 15 март се проведе среща в РИОСВ-Бургас, на която бе взето решение Общината да осигури подходящ терен за изграждането на станция за мониторинг на въздуха в жилищен комплекс „Славейков”. Екоинспекцията ще изиска информация от всички предприятия, от чието производството се отделят миризми, и ще се създаде карта, върху която да се маркират потенциалните замърсители. Предстои и втора среща, на която ще се представят данните от изследването и набележат конкретните мерки. Сподели:", "date": "2018.03.17", "title": "Десетки подкрепиха протест в Бургас за по-чист въздух"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%BA%D1%8A%D1%80%D0%BB%D0%B5%D0%B6%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%BF%D0%B0%D1%80%D0%BA%D0%BE%D0%B2%D0%B5%D1%82%D0%B5-%D0%B2-%D0%B1%D1%83%D1%80%D0%B3%D0%B0%D1%81-news735654.html", "text": "Тази година Община Бургас стартира по-рано първите си профилактични мероприятия срещу вредителите, съобщава Флагман. Заради бързото затопляне на времето тази година кърлежите превзеха по-рано Бургас. В парковете вече се забелязват гадинките, налазили домашни любимци. Справка на сайта на Регионалната здравна инспекция (РЗИ) пък показа, че дори е регистриран първият случай за годината на заразен с лаймска болест. Това е бактериално инфекциозно заболяване, което се причинява чрез ухапване от кърлеж. „Забелязахме ги още през февруари, когато бе необичайно топло за сезона. По муцуната на кучето ми пълзеше кърлеж, а после открих още един – забит от поне 2-3 дни.  В парк „Велека“ в жк „Изгрев“ пък бяха го налазили три гадинки. Пазете децата и домашните си любимци!“, алармира читател на изданието. Сигнали за появата на кърлежи са получили и в Община Бургас. Затова тази година администрацията стартира по-рано първите си профилактични мероприятия срещу вредителите. На 19 и 20 март ще бъде извършена дезакаризация в Приморски парк, а на 21 и 22 март в парк \"Езеро\". На 21 март ще бъдат обработени и всички обособени площадки за свободно пуснати кучета. Сподели:", "date": "2018.03.17", "title": "Опасно! Кърлежи превземат парковете в Бургас"}
{"url": "http://pik.bg/%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%86%D0%B8%D0%B8%D1%82%D0%B5-%D0%BF%D0%BE-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B5%D1%81-%D1%81%D0%BB%D0%B5%D0%B4-2020-%D0%B3%D0%BE%D0%B4%D0%B8%D0%BD%D0%B0-%D1%81%D0%B0-%D0%B2-%D1%85%D0%BE%D0%B4-news735695.html", "text": "Предварителните консултации по разпределянето на бюджета на ЕС след 2020 година са в ход, а след май месец ще започнат и истинските преговори. Това посочи вицепремиерът Томислав Дончев пред Дарик, коментирайки разпределението на европейския бюджет след напускането на Обединеното кралство. Според него в хода на преговорите позициите на отделните страни ще търпят промяна. Дончев не потвърди, че страната ни е съгласна да има увеличение на вноската ни в общия европейски бюджет. В хода на тези преговори позицията на страната ни ще се уточнява, единствено посочи той. С какво се обвързва харченето на парите, това е основното, което сега се разисква. Дончев даде пример, че се обсъжда идеята парите да се обвързват с върховенството на закона. Но според него, основният въпрос, който сега се дискутира е, как се определя нивото на върховенство на закона и дали то е на необходимото ниво. Другият въпрос, който се обсъжда, е с колко ще се съфинансират програмите от съответната страна. Според Томислав Дончев увеличение с 3,5 процента е приемливо. Друг въпрос, който е свързан с кохезионната политика, е макроикономическата стабилност на съответната държава, посочи още Дончев. Сподели:", "date": "2018.03.17", "title": "Томислав Дончев: Консултациите по разпределянето на бюджета на ЕС след 2020 година са в ход"}
{"url": "http://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B5-%D1%80%D1%83%D1%81%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news735815.html", "text": "Президентските избори в Русия , съобщиха световните информационни агенции. Стартът бе даден в 23 часа московско време, въпреки че официално Денят за размисъл още не е приключил. Припомня се, че Русия има 11 часови зони. Първи Последни ще гласуват избирателите в Калининградска област, като изборите ще приключат в 21 часа московско време. Изборният ден започва (местно време за всяка област). Разкрити са Избирателите са 109 млн. души. ще следят хода на изборите. Кандидатите са , като най-големи шансове за победа има настоящият президент Владимир Путин. Той ще се бори за четвърти мандат. Според проучванията, той ще спечели вота с голяма преднина. Социологическите проучвания му дават около 70% подкрепа. Сред неговите опоненти са Владимир Жириновски, милионерът комунист Павел Грудинин и бившата телевизионна водеща Ксения Собчак, но никой от тях не набира повече от 8 процента в социологическите проучвания. На Навални, най-сериозния критик на Путин, му беше забранено да участва в изборите, защото има присъда по криминални обвинения, която поддръжниците му заклеймиха като политически мотивирана. След победата могат да се появят Припомняме, че вотът преминава на фона на обтегнатите отношения между Русия и Великобритания след отравянето на двойния агент Сергей Скрипал и дъщеря му. Страните изгониха дипломати и планират още мерки. вече започнаха отвориха секциите в Далечния Изток - Чукотка и Камчатка. в 8 часа и ще приключи в 20 часа 97 000 секции, като 400 от тях са в чужбина. Хиляди наблюдатели осем спекулации дали той планира още един мандат през 2024 г. Президентската администрация очаква и висока избирателна активност. За първи път се очаква да влязат в сила и нови правила за уседналост на избирателите. Сподели:", "date": "2018.03.17", "title": "ЗАПОЧНА СЕ! Русия избира президент"}
{"url": "http://pik.bg/%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%BD%D0%B5%D0%BD%D0%BA%D0%BE%D0%B2-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%88%D0%B5%D1%81%D1%82-%D0%B1%D0%BE%D0%BB%D0%BD%D0%B8%D1%86%D0%B8-%D0%B4%D0%B0%D0%BD%D0%BE-%D1%82%D0%BE%D0%B2%D0%B0-%D0%BD%D0%B5-%D0%B5-%D1%81%D0%B0%D0%BC%D0%BE-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D0%B2%D0%B5%D0%B5%D0%BD%D0%B5-%D0%BD%D0%B0-%D0%B7%D0%BD-news735666.html", "text": "Бившият министър на здравеопазването доктор Мирослав Ненков коментирна пред сутрешния блок на БТВ прокурорското разследване за източване на шест болници в страната, сред които и „Пирогов“. „Няма какво да се коментира – заяви доктор Ненков. – Проверката трябва да реши нещата. Трябва обаче да е ясно, че не става дума за разследване на сегашните управници. Процесът е от повече от 10 години. Вероятно ще има уволнения за да мширнат нещата. Дано не е само поредното веене на знаме“. Сподели:", "date": "2018.03.17", "title": "Мирослав Ненков за разследването на шест болници: Дано това не е само поредното веене на знамена"}
{"url": "http://pik.bg/%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-%D1%81%D0%B5%D0%BB%D0%BE-%D0%BF%D0%BE%D0%B4-%D1%82%D0%B5%D1%80%D0%BE%D1%80-%D0%BD%D0%B0-%D0%B3%D0%BB%D1%83%D1%82%D0%BD%D0%B8%D1%86%D0%B0-%D0%BA%D1%83%D1%87%D0%B5%D1%82%D0%B0-news735680.html", "text": "Глутница кучета тероризира благоевградското село Логодаж, съобщава Нова телевизия. Вече 10 години жителите му продължават да живеят в страх. Кучетата са над 10 и реално имат стопанка. Тя обаче не ги връзва, а ги пуска свободно да се разхождат в селото. Животните нападат и хора, и техните животни. „Преди две седмици купих 10 кокошки, сега имам 5 - оплака се потърпевша. - От сърце умолявам кмета да вземе мерки“. Местните подават жалби, правят подписки, постоянно се оплакват на кмета, но решение за момента няма. „Не съм ги вързала, но са в двора, не ги пускам. А хората им хвърлят отрова“, опита да се защити собственичката на песовете. Сподели:", "date": "2018.03.17", "title": "Благоевградско село под терор на глутница кучета"}
{"url": "http://pik.bg/%D1%86%D0%B8%D0%B3%D0%B0%D0%BD%D0%B8-%D0%BF%D0%BE%D0%B4%D0%BB%D1%83%D0%B4%D0%B8%D1%85%D0%B0-%D0%BA%D0%B2%D0%B0%D1%80%D1%82%D0%B0%D0%BB-%D0%B2-%D0%BA%D0%B0%D1%80%D0%BD%D0%BE%D0%B1%D0%B0%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B3%D0%B8-%D1%81%D0%BF%D1%80%D0%B5-news735715.html", "text": "Цигани подлудиха карнобатския квартал „Люляците“, сигнализират читатели на \"Флагман\". От рано тази сутрин голяма ромска фамилия е извадила мощни тонклони навън и надува яко кючеците и циганската музика, алармира Николай Т. Той и негови съседи са сигнализирали на телефон 112, от полицията са дошли, но му казали, че нямат уред за измерване на звука и си тръгнали, а и в този час нямало нарушение на наредбата, казали му униформените и посъветвали да се оплаче в Общината. „Сигнализирам ви, защото това не се случва за първи път. Дори напротив – често явление е, но стават все по-нахални. Днес са обърнали тонклоните към града, сякаш нарочно, за да ехти навсякъде. Бог знае кога ще приключат, но със сигурност уикенда няма да е лек“, коментира карнобатлията. Сподели:", "date": "2018.03.17", "title": "Цигани подлудиха квартал в Карнобат, полицията не може да ги спре!"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B5-%D0%B3%D0%BE%D0%BB%D1%8F%D0%BC%D0%B0-%D1%80%D0%B0%D0%B4%D0%B8-%D0%B8-%D0%B8%D0%BB%D0%B8%D1%8F%D0%BD%D0%B0-%D0%B1%D0%B8%D0%BB%D0%B8-%D0%BD%D0%B5%D1%80%D0%B0%D0%B7%D0%B4%D0%B5%D0%BB%D0%BD%D0%B8-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D1%80%D0%B0%D0%B7%D0%B8%D0%B3%D1%80%D0%B0%D0%B5-%D1%88%D0%BE%D0%BA%D0%B8%D1%80%D0%B0%D1%89%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%B2--news735778.html", "text": "Преди да се разиграе кървавата трагедия в Пловдив, Ради Енев и половинката му Илияна са били неразделни близо пет години. Това показват снимки в интернет на убитата от приятеля и бащата на детето си млада жена, съобщава Marica.bg. През лятото на 2013 г. Илияна е публикувала в профила си във Фейсбук кадър от планински излет, на който двамата са прегърнати. Година по-късно в профила й има пусната снимка на Ради с мощен мотоцилет. През следващата година пък явно двамата са били на море в Несебър и Илияна е пуснала три кадъра, на които е заснета пред старините в древния морски град. В последно време обаче в профила си младата жена е качвала само снимки на страховити кучета. Приблизително преди 5 години Илияна е постъпила на работа в EVN, а от година и няколко месеца е била в майчинство. Ради пък е работил във фирма за търговия с метали на Кукленско шосе в Пловдив. Припомняме, че Ради уби жена си, а после се самоуби. Впоследствие се оказа, че той е имал психическо заболяване. Сподели:", "date": "2018.03.17", "title": "ТРАГЕДИЯТА Е ГОЛЯМА! Ради и Илияна били неразделни преди да се разиграе шокиращата драма в Пловдив (СНИМКИ)"}
{"url": "http://pik.bg/%D1%81%D1%83%D0%BF%D0%B5%D1%80-%D1%81%D1%82%D0%B0%D1%80-%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE-%D0%BC%D0%BB%D0%B0%D0%B4-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B5-news735746.html", "text": "70-годишният Арнолд Шварценегер настоява, че се чувства по-млад с поне 2 десетилетия, защото все още работи усърдно и се радва на „страхотен“ живот, предаде БГНЕС. „(Възрастта ми) фигурира в паспорта и шофьорската ми книжка, но въпреки това не се чувствам по-различно, отколкото преди 20 години. Чувствам се наистина добре. Тренирам. Правя сам филмите си. Животът ми е прекрасен. Чувствам се полезен и продуктивен“, сподели актьорът в интервю за сайта \"Нюз.ком\". Във връзка с тренировките си звездата от „Терминатор“ разкри пред медията, че до ден днешен тренира всеки Божи ден и се опитва постоянно да надгражда постиженията си. „Вдигам (щанги) през цялото време. Ходя всеки ден във фитнеса. Отделно карам колело, ски, тренирам силово... правя всичко. Ставам в 5 сутринта и с мотора си стигам до залата. Там тренирам в продължение на един час, след което се връщам у дома и си правя закуска. Така изглежда денят ми. Още преди да съм стигнал кабинета си, вече съм си направил една тренировка. Направил съм нещо още от сутринта“, издаде бившият губернатор на Калифорния. Той призна обаче, че не е никак лесно да се остане във форма, но ключовият подход за него е „да не мисли“. И обясни: ''Тренировките не са трудни само в началото. Винаги са такива. Казвам на хората „не го мисли“. Просто стани, качи се на велосипеда си, покарай малко и тогава започни да го мислиш. Защото в момента, в който започнеш да размишляваш, ще си намериш поне 5000 причини да не го направиш.“ Бившият бодибилдър разкри и още една своя тайна страст – играта на шах. Шварценегер твърди, че фокусът, който тя изисква му помага да се дистанцира от стреса в ежедневието си. Сподели:", "date": "2018.03.17", "title": "СУПЕР СТАР! Арнолд Шварценегер се чувства много по-млад, отколкото е"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-news735646.html", "text": "Въвежда се временна организация на движението за извършване на текущ ремонт и профилактика на релсов път, съобщиха от пресцентъра на Столична община, цитирани от Фокус. Във връзка с извършването на текущ ремонт и профилактика на релсовия път временно се променя маршрутите по трамвайни линии  №11, 12 и 6. На 18 март (неделя) от 08:00 до 10:00 часа – по бул. “Рожен” в участъка от “Агресия груп” (завод “8-ми март”) до жп гара „София север“ по маршрута на трамвайни линии №6, 11 и 12. От 10:00 до 12:00 часа – по бул. “Рожен” в участъка от жп гара „София север“ до ул. “Илиянско шосе” по маршрута на трамвайни линии №6, 11 и 12. До 16:00 часа днес (17 март) маршрутът се променя съответно: - трамвайна линия №11 ще се движи от кв. „Княжево“ до трамвайно обръщателно колело „Хюндай България“; - трамвайна линия №12 да се движи от площад „Журналист“ до трамвайно обръщателно колело „Хюндай България“ На 18 март (неделя) от 04:30 до 16:00 часа: - трамвайна линия № 11 ще се движи от кв. „Княжево“ до надлез “Надежда” (трамвайно депо „Банишора“); - трамвайна линия № 12 ще се движи от площад „Журналист“ до надлез “Надежда” (трамвайно депо Банишора); Разкрива се временна автобусна линия №12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза”. На 18 март (неделя) от 04:30 до 12:00 часа трамвайна линия №6 ще се движи от жк. „Иван Вазов“ до метростанция “Хан Кубрат”. Сподели:", "date": "2018.03.17", "title": "ВАЖНО! Промени в градския транспорт в столицата заради ремонти"}
{"url": "http://pik.bg/%D0%B3%D1%80%D0%B0%D0%B1%D0%B5%D0%B6-%D0%B2-%D0%B3%D0%BB%D0%BE%D0%B6%D0%B5%D0%BD%D0%B5-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BA%D1%80%D0%B0%D0%BA-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-news735686.html", "text": "Полицията в Козлодуй издирва крадец, отмъкнал електрически инструменти от гараж в Гложене, съобщават от Областна дирекция на МВР, цитирани от Булнюз. Сутринта на 16 март жител на Козлодуй излиза на двора си и забелязва, че прозорецът на гаража му е разбит. От помещението са изчзнали редица скъпи електрически уреди за лична употреба. Мъжът сигнализирал в полицията, като съобщил всички подробности около взломната кражба. Униформени пристигнали на мястото на престъплението, където установили, че от гаража липсват виброшлайф, перфоратор, голям и малък флекс, гидори и флекс за повдигане с товаропоносимост 12 тона. Щетите и стойността на отнетите уреди са в процес на изясняване. В полицията тече разследване по случая с цел разкриване на извършителя. По слуачая в РУ-Козлодуй е започнато досъдебно производство. Сподели:", "date": "2018.03.17", "title": "Грабеж в Гложене вдигна на крак полицията"}
{"url": "http://pik.bg/%D0%BD%D0%B0%D0%B4-11-000-%D0%B1%D0%B5%D0%B4%D0%BD%D0%B8-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D1%87%D0%B0%D0%BA%D0%B0%D1%82-%D0%BF%D0%BE%D0%BC%D0%BE%D1%89%D0%B8-%D0%BE%D1%82-%D0%B1%D1%87%D0%BA-news735747.html", "text": "Българският червен кръст (БЧК) стартира раздаването на храните по програмата на Фонда за европейско подпомагане на най-нуждаещите се лица, съобщкава Конкурент. Тази година в пакетите липсват боб, олио, захар и брашно, но пък бедните ще получат по 7 килограма леща и над 3 килограма грах. В регион Монтана вече са отворени първите пунктове в община Якимово. До 27 април помощите трябва да достигнат до хората в нужда от всички 11 общини. Общо 11 527 души имат право да получат хранителни пакети. Те са с общо тегло малко над 16 кг и включват  7 продукта. Седем килограма е лещата, над килограм са рибните консерви, 3,2 килограма – грах, два килограма лютеница, кило мед, 800 грама доматено пюре и 1,2 килограма бисквити. Всяка година част от храните остават, тъй като някои хора не се явяват в пунктовете да си ги вземат. „Това, което остане след края на кампанията се разпределя между социалните домове”, уточни шефът на регионалната социална служба Георги Цеков. Сподели:", "date": "2018.03.17", "title": "Над 11 000 бедни в Монтанско чакат помощи от БЧК"}
{"url": "http://pik.bg/%D1%80%D0%B5%D0%B2%D0%BD%D0%BE%D1%81%D1%82-%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B8%D0%B7%D0%B3%D0%BE%D0%BD%D0%B8-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D1%81%D0%B5-%D0%B7%D0%B0%D0%B4%D1%8F%D0%B2%D0%B0%D0%BB%D0%B0-%D1%81-%D1%87%D1%83%D0%B6%D0%B4-%D0%BC%D1%8A%D0%B6-news735497.html", "text": "Николета Лозанова и Ники Михайлов са се разделили след бурен скандал. Този упорит слух обикаля светските среди от няколко дни, след като плеймейтката изненадващо се прибра в България заедно с дъщеря си от Валери Божинов. В началото на годината Ни Ло се премести да живее в Кипър, след като синът на Боби Михайлов подписа договор с футболния тим \"Омония\" от столицата на островната държава Никозия. Наскоро пък се заговори, че красавицата е бременна и това даде повод на някои да заподозрат, че Николета се е прибрала в родината за лекарски прегледи и изследвания, свързани с бременността й. Познати на Ни Ло обаче отрекоха мълвата, че тя очаква бебе. Според тях хубавицата е напуснала Кипър, тъй като се скарала с любимия си Ники Михайлов. Между двамата е имало бурен скандал, породен от вратаря, който изревнувал любимата си. Не е известно дали ревността е имала основание, но според една от версиите за раздялата им, Ники е заловил половинката си да си пише с друг мъж. Самата Николета е отрекла категорично, че се е разделила с футболиста. Според думите й, цитирани от нейни приятелки пред седмичник, плеймейтката е оставила Николай за няколко седмици, тъй като той бил на продължителен лагер с футболния си тим и тя трябвало да стои сама в дома им в Никозия. Паметливи обаче припомниха, че Николета отричаше и за раздялата си с Валери Божинов, преди нападателят да оповести с декларация, че се развежда с нея. Сподели:", "date": "2018.03.17", "title": "РЕВНОСТ! Ники Михайлов изгони Николета! Плеймейтката се задявала с чужд мъж"}
{"url": "http://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%B2%D1%81%D1%8F%D0%BA%D0%BE-%D1%82%D1%80%D0%B5%D1%82%D0%BE-%D0%B4%D0%B5%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BE%D0%B1%D1%89%D1%83%D0%B2%D0%B0%D0%BB%D0%BE-%D0%BE%D0%BD%D0%BB%D0%B0%D0%B9%D0%BD-%D1%81-%D0%BD%D0%B5%D0%BF%D0%BE%D0%B7%D0%BD%D0%B0%D1%82-news735752.html", "text": "Всяко трето дете в България е общувало онлайн с непознат. Оказва се, че 94% от българчетата влизат всеки в социалната мрежа Facebook, като 40% от тях са с публичен профил, а това довежда и до редица проблеми, свързани с тяхната безопасност, защото обикновено лъжат за истинската си възраст в социалните мрежи. Тези данни бяха представени на родителската среща „От нас зависи” от Георги Апостолов от Център за безопасен интернет, съобщава БГНЕС. По време на форума беше представено изследването, според което през последните шест години се е увеличил драстично тормозът, както в интернет, така и извън него, тъй като 21% от децата са споделили, че са получавали съобщения със сексуални намеци в дигиталното пространство. \"Сред най-популярните им занимания в интернет са социалните мрежи, където те са от 7-8-годишна възраст. Във възрастовата група 9-11 години вече 73% от децата са в социалните мрежи, където също преобладава видео съдържание. 80% от децата казват, че знаят как да направят и да качат в интернет собствено видео\", казва още Георги Апостолов. Над 4000 изображения с детски порнографски изображения са докладвани за миналата година в Центъра за безопасен интернет. Но за разлика от вярванията на възрастните, че най-големият и често срещан риск за децата в интернет са педофилските посегателства, Апостолов, съобщи, че всъщност най-често децата са травмирани от действия на техни връстници. Чрез създаване на фалшиви профили, разпространяване на унизителни или деформирани снимки и видеоматериали или на клюки, слухове и обиди, злонамерени коментари под подобно съдържание или в профили на детето-жертва, се извършва групово издевателство над отделни деца. Често потърпевши са същите деца, към които има подобно отношение от връстниците им и в реалния живот. \"Съвременните дигитални деца са доста по-добре информирани за рисковете и опасностите, които могат да срещнат в интернет в сравнение с децата отпреди десетина години. Те са също така и свидетели на онлайн-тормоза над техни връстници – подобно съдържание най-често се възприема като „забавно“. Това е явление, което ние определихме като онлайн-култура „Омраза за забавление“. Информираността обаче не ги прави много по-неуязвими\", заяви Апостолов. Според него е необходимо родителите да поставят програми на устройствата на децата им, но не тайно, а да бъде обсъдено предварително - защо е необходимо да влизат в профилите им, но и същевременно с това да запазят доверието с тях. Сподели:", "date": "2018.03.17", "title": "ТРЕВОЖНО! Всяко трето дете в България е общувало онлайн с непознат"}
{"url": "http://pik.bg/%D0%B3%D0%BE%D0%BB%D1%8F%D0%BC-%D1%81%D0%BA%D0%B0%D0%BD%D0%B4%D0%B0%D0%BB---%D1%83%D0%B5%D1%84%D0%B0-%D0%B8%D0%B7%D1%85%D0%B2%D1%8A%D1%80%D0%BB%D1%8F-%D0%BB%D0%B8%D0%BE%D0%BD-%D0%BE%D1%82-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5-news735742.html", "text": "Френският Лион може да бъде изхвърлен от европейските турнири заради изцепките на свои фенове преди ревашна от осминафиналите в Лига Европа срещу ЦСКА (Москва). \"Хлапетата\" отпаднаха от надпреварата, но от централата може да накажат клуба да не участва в евротурнирите за един или няколко сезона. Лион вече има условна дисквалификация от УЕФА заради грозните сцени от мача с Бешикташ през април миналата година, пише \"Топспорт\". Сега клубът е заплашен санкцията да стане ефективна. Сподели:", "date": "2018.03.17", "title": "Голям скандал - УЕФА изхвърля Лион от евротурнирите?"}
{"url": "http://pik.bg/%D0%B4%D0%BE%D0%BA%D0%BE%D0%B3%D0%B0-%D1%86%D0%B8%D0%B3%D0%B0%D0%BD%D1%81%D0%BA%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D0%BC%D1%83%D1%80%D0%B3%D0%B0%D0%B2%D0%B8-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B8%D0%B7%D1%81%D0%B8%D1%87%D0%B0%D1%82-%D0%B3%D0%BE%D1%80%D0%B8-%D0%B8-%D0%B1%D0%B8%D1%8F%D1%82-%D0%B3%D0%BE%D1%80%D1%81%D0%BA%D0%B8-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B3%D0%B8-%D0%BD%D1%8F%D0%BC%D0%B0-news735675.html", "text": "Десетки мургави бракониери изсичат незаконно дървесина, а после, заловени на местопрестъплението, нападат горски стражари с камъни. Разследване на Нова телевизия показва как часове по-късно, нападателят е пуснат от ареста и се оказва… отново в гората. И не на разходка, а отново за да реже дървета. Йовчо Велков е горският, който бе нападнат на 13 март следобед с камъни. „Като се обръщам, лицето хвърля камък и ме удря по корема. След това ме замери с втори камък, след което клекнах и се свих от болка. Като се свих, лицето тръгна надолу с каруцата да се изнася”, разказва Йовчо Велков, служител в ДГС – Котел. А, лицето е на 19 години. Обичайният заподозрян. Той и още 30 негови роднини. Заловени са с десетки кубици незаконно изсечени дърва. Горските са отчаяни, защото водели война срещу хората с каруци. „Аз, ако му реагирам адекватно, или той ще да ме разсече, или аз трябва да го гръмна. И в гората сме сами. Не може да се докаже самата истина и нещата рефлектират върху нас”, заявява Юсеин Шакиров, експерт от Югоизточното държавно горско предприятие. Нападенията над горските били ежедневие. „Имам десет случая – 3 пъти съм удрян с кол, два пъти с брадва, един път с желязо. Опиран ми е нож, вдигали са ми пушка, с моторен трион са тръгвали срещу мен. Както виждате оръжието е на мен – закрито. Гърмял съм веднъж, във въздуха, за да респектирам, но вече в годините имат много добра стратегия, хората от малцинството”, заявява Юсеин Шакиров. А, стратегията им била, като на организирана престъпна група, твърдят горските. „Събаря се дървото, първо, за да не можем да вземем моторният трион, който струва доста пари. И по-късно се обаждат, за да вземат с каруцата. Така, рискуват само каруцата с коня, чиято цена е, като на триона. И в тъмната част на денонощието, когато са сигурни, че няма кой да ги спре, защото няма как вечер да опазваме горите, идват и го вземат. Може и в 02:00 часа да дойдат, в 03:00 часа сутринта. Имат отцепки. И, ето виждате, че до шосето се случва. Друг е въпросът, че като събарят дървета, може кола да мине и застрашават участниците в движението”, коментира Георги Дончев - експерт в Югоизточно държавно предприятие Докато горските показват сечището на журналистите и търсят хора с каруци, изненадващо се появява млад мъж…с резачка. След като вижда телевизионния екип, побягва. Познавайки по-добре терена, непознатият се скрива в гората. Периметърът е огледан с дрон, но следа от циганина – няма. Всъщност не се оказа непознат, а …пуснатият преди ден от ареста 19-годишен млад мъж – същият, който нападна с камъни Йовчо Велков. Горският го разпозна. „Видяхме го отново с резачка, тъкмо щеше да реже. Като ни видя, тръгна да бяга. Сашо си остава Сашо. Пак сече незаконно, пак дървата продава. С две думи – оправия няма”, коментира Йовчо Велков – горски служител. Горските служители показват на екипа ни само една, малка част от незаконните сечища. За последната седмица са отсечени над 80 кубика дървен материал, незаконно. Но те не биха били сечени, ако нямаше кой да ги купува, казват редовно битите горски служители. Сподели:", "date": "2018.03.17", "title": "ДОКОГА ЦИГАНСКА НАГЛОСТ?! Мургави бракониери изсичат гори и бият горски, \"зелените\" ги няма"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D1%83%D1%80%D0%B0%D0%B3%D0%B0%D0%BD%D0%BD%D0%B8-%D0%B2%D0%B5%D1%82%D1%80%D0%BE%D0%B2%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news735706.html", "text": "Мощен циклон в Австралия изкорени дървета и доведе до отмяната на полети, съобщи БТВ. Циклонът „Марк” е от втора категория и удари северната територия на Австралия със скорост на вятъра над 130 километра в час. Заради стихията бяха отменени редица международни полети, включително към Сингапур и Бали. Сподели:", "date": "2018.03.17", "title": "Стихия! Ураганни ветрове блокираха Северна Австралия"}
{"url": "http://pik.bg/%D1%81%D0%BF%D0%B5%D1%88%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BF%D0%BE-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-news735702.html", "text": "Стартира спешно кърпене на дупките по врачанските пътища, съобкава БТВ. След последния сняг международния път Е-79 заприлича на лунен пейзаж. Десетки автомобили аварираха в кратерите. Шофьорите остават без бъбреци, а колите – без гуми. Водач на турски ТИР се оплака, че е аварирал сериозно на моста при село Краводер. Това е предизвикало спешното запълването на дупките. Ремонтът на инфарктния мост обаче  не може да тръгне, преди да е обезпечено надеждно алтернативно трасе. Сподели:", "date": "2018.03.17", "title": "Спешен ремонт по врачанските пътища"}
{"url": "http://pik.bg/%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80---%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D1%80%D0%B5%D0%B0%D0%BB-%D0%B8-%D0%BB%D0%B8%D0%B2%D1%8A%D1%80%D0%BF%D1%83%D0%BB-news735721.html", "text": "Ръководството на Ливърпул вече е осъществило контакт с нападателя на Реал (Мадрид) Карим Бензема, пише \"Топспорт\", позовавайки се на информация от Пиренеите. Френският футболист по всяка вероятност ще напусне \"Бернабеу\" след края на сезона. Формата на 30-годишния играч е отчайваща и феновете изпитват сериозен негативизъм към него. \"Червените\" имат интерес и към още един футболист на Реал - халфът Дани Себайос. Младокът бе привлечен при \"белите\" през лятото, но не получава много игрови минути. В информацията визират, че Реал Мадрид ще използва двамата като разменна монета с \"мърсисайдци\", за да си осигури Мохамед Салах. Сподели:", "date": "2018.03.17", "title": "На трансферния пазар - грандиозна сделка между Реал и Ливърпул?"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B0%D0%BA%D0%B5%D1%82%D0%B8-%D1%81-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B2-%D0%BC%D0%BE%D1%80%D0%B5%D1%82%D0%BE-%D0%BA%D1%80%D0%B0%D0%B9-%D0%B4%D1%83%D0%B1%D1%80%D0%BE%D0%B2%D0%BD%D0%B8%D0%BA-news735719.html", "text": "В морето край хърватския град Дубровник са били открити пакети с марихуана, съобщи  македонската медия „Алсат М“, цитирана от Фокус. Според местни медии количеството открит наркотик е голяма и в момента тече полицейска операция. Съобщава се, че полицейски катер претърсва района и се работи по версията, че опаковките с марихуана са паднали от моторна лодка, пренасяща дрогата от Черна гора. Сподели:", "date": "2018.03.17", "title": "Откриха пакети с марихуана в морето край Дубровник"}
{"url": "http://pik.bg/%D0%BA%D0%BB%D1%8E%D1%87%D0%BE%D0%B2%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-news735749.html", "text": "Юношата на Барселона Карлес Аленя е призван да замести капитана на тима Андрес Иниеста в дългосрочен план, акцентира \"Топспорт\", позовавайки се на информации от Пиренеите. Такова е решението на треньора Ернесто Валверде, който даде достатъчно шансове на Денис Суарес и Андре Гомеш, но и двамата разочароваха. 20-годишният Аленя ще бъде налаган в състава на \"каталунците\" от следващия сезон. Той може и да играе вдясно на халфовата линия. Решението на Валверде за Карлес Аленя е било подкрепено и от звездата на тима Лионел Меси. С привличането на Коутиньо и Дембеле вариативността на Барса в предни позиции е много добра, а налагането на Аленя ще увеличи опциите пред Ернесто Валверде още повече. Сподели:", "date": "2018.03.17", "title": "Ключово решение на \"Камп Ноу\""}
{"url": "http://pik.bg/%D0%B2%D0%BE%D0%B9%D0%BD%D0%B0-%D0%B2%D1%8A%D0%B2-%D1%84%D1%83%D1%82%D0%B1%D0%BE%D0%BB%D0%B0-%D0%BC%D0%BE%D1%89%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B0-%D0%B0%D1%82%D0%B0%D0%BA%D0%B0-%D0%BF%D0%BE-%D0%BE%D1%80%D0%BB%D0%B8%D1%82%D0%B5-news735708.html", "text": "Бившият акционер в ЦСКА Емил Димитров заяви остри думи към Лудогорец, същото стори преди дни и Стойчо Стоилов. Словесната атака на \"червени\" към \"зелени\" е сериозна. \"Ясно е, че основният конкурент използва всякакви удари под кръста. Не им прави чест на Лудогорец. С този манталитет никога няма да имат публика. Вечно ще водят по 10 човека с тях в гостуванията си в Първа лига. ЦСКА затова има фенска маса и затова е голям клуб, защото е играл мъжки и с вдигната глава и в България, и в Европа. Ако това не го разберат, ако искат и на световно първенство да участват, пак ще имат една шепа публика. И Левски е имал добри и мъжки периоди. Затова тези клубове имат фенове в цяла България, не само в София. Редно е в Лудогорец да се замислят по този въпрос. Но това си е техен проблем, не е на ЦСКА. \"Да се надяваме, че със заявките от страна на новото старо ръководство на БФС и след оставката на шефа на съдиите нещата ще се подобрят. Дано феърплеят да надделее. Ще поживеем и ще видим\", заяви Димитров пред \"Тема Спорт\". Сподели:", "date": "2018.03.17", "title": "Война във футбола! Мощна \"червена\" атака по \"орлите\""}
{"url": "http://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BC%D0%B0%D0%BB%D0%BE%D0%BB%D0%B5%D1%82%D0%B5%D0%BD-%D1%81-%D1%82%D1%80%D0%B5%D0%B2%D0%B0-%D0%B2-%D0%BA%D0%B0%D1%84%D0%B5%D0%BD%D0%B5-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news735685.html", "text": "Малолетно момче е било задържано с цигара марихуана посред бял ден вчера популярно кафене в Бяла Слатина, съобщават от полицията, цитирани от Булнюз. Около 11:30 часа вчера по време на специализирана полицейска операция в Северозапада, момче е било видяно да скрива цигара. Проверката на полицаи стреснала малолетния и той се опитал да скрие сгъвката под стола, на който седял. Докато го прави, бил забелязан от униформените и незабавно обискиран. У него е открита цигара марихуана, която незабавно е иззета от пазителите на реда. По случая е започнато Досъдебно производство по описа на РУ-Бяла Слатина. Сподели:", "date": "2018.03.17", "title": "Закопчаха малолетен с трева в кафене в Бяла Слатина"}
{"url": "http://pik.bg/%D0%B4%D0%B5%D1%81%D0%B5%D1%82-%D1%85%D1%80%D0%B0%D0%BD%D0%B8-%D0%BA%D0%BE%D0%B8%D1%82%D0%BE-%D0%B8%D0%BC%D0%B0%D1%82-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%BB%D0%B8-news735720.html", "text": "Авокадо, чиа семена, киноа, кейл - светът е полудял по екзотичните хранителни продукти, наричани още суперхрани. Ето кои са десетте най-популярни сред тях. Палмата Акай расте в Южна Америка. Твърди се, че плодът ѝ, приличащ на боровинки, подпомага метаболизма, т.е. води до отслабване. Освен това съдържа много антиоксиданти, които забавят процеса на стареене и изглаждат бръчките. Акай бери подобрява също така енергийния баланс и издръжливостта на организма. Авокадото е един от най-богатите на мазнини плодове в света, които обаче не ни карат да пълнеем. То съдържа ненаситени мастни киселини, които намаляват нивото на холестерола в организма и подобряват сърдечно-съдовата дейност. Зеленият плод с формата на круша съдържа и много витамини, полезни за кожата, косата, имунната и нервната системи. Казват, че тези малки семенца, богати на протеини и на мастни киселини Омега-3 и Омега-6, имат вълшебни качества. Още преди 5000 години древните маи и ацтеките са ценили свойствата им и са ги използвали и като лекарство. В интерес на истината чиа семената нямат почти никакъв вкус. Годжи бери е смятан за един от най-полезните плодове на света. Той подсилва имунната система и сърцето, стабилизира кръвното налягане, дарява енергия, забавя стареенето. Този плод е много полезен и за очите и кожата. Този суперпродукт се промъква в менюто на все повече хора. В САЩ зелето кейл отдавна е хит: предлага се като смути, салата и в какви ли не други вариации. Кейлът е истинска витаминозна бомба: 100 грама от него са достатъчни за покриване на дневните ни нужди от витамин C. Освен това зелето кейл е богато на витамин А и съдържа минерални вещества като желязо и калций. При стомашно-чревни заболявания джинджифилът е незаменим помощник - той подобрява оросяването с кръв на червата. Спира възпалителните процеси и подпомага възстановяването на чревната лигавица. Джинджифилът разкрива лечебите си свойства най-добре изсушен. В прясно състояние той е лютив на вкус, но пък засилва съпротивителните сили на организма. Индийската подправка куркума е позната на хората от хилядолетия. Тя е една от съставките на кърито. Подобното на джинджифил растение е смятано за свещено. Куркумата подобрява процеса на храносмилане, намалява нивото на холестерола, действа като антиоксидант, а има и противовъзпалително средство. Който иска да направи нещо за здравето си, трябва да изяжда по няколко бадема на ден. Освен, че те притъпяват глада, бадемите помагат много на сърдечната дейност и намаляват риска от диабет и алцхаймер. Бадемите съдържат от \"добрите\" мазнини - като тези на авокадото. Малките зрънца киота са наричани с много имена: \"зърното на инките\", \"ечемикът на Андите\", \"перуански ориз\". Смятани са за едни от най-добрите източници на растителни белтъчини. Те не съдържат глутен, съдържат всичките девет най-важни за човека аминокиселини, имат антиоксидантно действие и са изключително богати на минерали. Сподели:", "date": "2018.03.17", "title": "Десет храни, които имат магически сили"}
{"url": "http://pik.bg/%D0%BB%D1%8E%D0%B1%D0%B8%D0%BC%D0%B5%D1%86-%D0%BD%D0%B0-%D1%81%D0%B5%D0%BA%D1%82%D0%BE%D1%80-%D0%B3-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D1%81%D0%B8%D0%BD%D0%B8%D1%82%D0%B5-news735703.html", "text": "Халфът на ЦСКА - Тиаго Родригес, се закани отново да реализира на Левски. Португалският ас на \"червените\" заяви пред пресслужбата на клуба: \"Нямам търпение отново да изляза срещу Левски и пак да вкарам на най-големия ни съперник\". Тиаго беше сниман по време на вчерашната тренировка на отбора за страницата на \"армейците\" в известна социална мрежа. Португалският полузащитник се разписа два пъти при равенството 2:2 между \"сини\" и \"червени\" през октомври. Той матира Божидар Митрев с удари от средна дистанция. През есента халфът вкара 6 гола в Първа лига, но през пролетта все още не се е разписал, акцентира \"Топспорт\". Сподели:", "date": "2018.03.17", "title": "Любимец на Сектор \"Г\" се закани на \"сините\""}
{"url": "http://pik.bg/%D0%B1%D0%B5%D0%B7-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%B1%D0%BE%D0%BD%D1%83%D1%81%D0%B8-%D0%B2-%D0%BB%D0%B5%D0%B2%D1%81%D0%BA%D0%B8-%D0%B7%D0%B0-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D1%86%D1%81%D0%BA%D0%B0-news735705.html", "text": "Футболистите на Левски няма да играят за допълнителни бонуси в дербито с ЦСКА, пише \"Тема спорт\". Засега шефовете на \"сините\" на предвиждат отпускане на извънредни премии за мача с \"червените\". Всеки играч ще получи това, което е договорил при подписването на договора си. Отборен стимул може да бъде даден само, ако тимът играе добре и победи с голям резултат своя противник. Със сигурност футболистите ще бъдат премирани, ако успеят да елиминират ЦСКА в турнира за Купата на България и вдигнат трофея. През пролетта \"сини\" и \"червени\" ще се срещнат общо 5 пъти, като първият сблъсък между двата тима е в неделя от 13:00 часа на Националния стадион \"Васил Левски\". Сподели:", "date": "2018.03.17", "title": "Без допълнителни бонуси в Левски за сблъсъка с ЦСКА!"}
{"url": "http://pik.bg/%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%BE%D1%82-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%87%D0%B8%D1%81%D1%82%D1%8F%D1%82-%D0%B3%D1%80%D0%B0%D0%B4%D0%B8%D0%BD%D0%BA%D0%B8%D1%82%D0%B5-%D0%BE%D0%BA%D0%BE%D0%BB%D0%BE-%D1%86%D1%8A%D1%80%D0%BA%D0%B2%D0%B8%D1%82%D0%B5-%D0%B2-%D0%B3%D1%80%D0%B0%D0%B4%D0%B0-news735725.html", "text": "Във Варна около 150 доброволци от Военноморското училище се заеха с почистването на  пространствата около храмовете преди Великденските празници, съобщи БТВ. С метли, лопати и чували студенти и курсанти се погрижиха за градинките и детските площадки около 4 църкви в центъра на морската ни столица. Идеята е районите около храмовете да посрещнат достойно Цветница и Великден. „За жалост, младите хора и изобщо нашето общество няма навика да поддържа това, което са съградили и си личи”, коментира Светослав Георгиев. Личи си и по старите дрехи, обувки, опаковки от храна и напитки – в двора на църквата \"Света Петка\". „В навечерието на такъв светъл празник като Великден трябва да направим максимума, така че храмовете и пространствата около тях да изглеждат по достолепен начин”, категоричен е началникът на учебното заведение проф. Боян Медникаров. Акцията предизвика одобрението на минувачите. Организираното от общината пролетно почистване ще е след месец. Сподели:", "date": "2018.03.17", "title": "Доброволци от Военноморското училище във Варна чистят градинките около църквите в града"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%83%D1%80%D0%B0%D0%B3%D0%B0%D0%BD%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D1%81%D1%8A%D0%B1%D0%BE%D1%80%D0%B8-%D0%B4%D1%8A%D1%80%D0%B2%D0%BE-%D0%B2-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%BF%D0%B0%D1%80%D0%BA-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news735754.html", "text": "Изпълнителите на с , крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си, съветват от Столична община. Във Фейсбук групата \"Видяно в София\" столичани алармират за паднали ламаринени покриви в жк. Младост. Други пък коментират, че ситуацията в Люлин също е критична. Дърво падна в столичния парк \"Заимов\" в събота следобед заради силния вятър, съобщава \"Дарик\" . Не се съобщава за пострадали. При падането дървото е ударило паркиран автомобил и е счупило предното му стъкло. Жълт код за силен вятър е обявен за събота в София, като предупреждението е за пориви от 15-24 м/с. Властите напомнят на хората да бъдат внимателни при придвижването си на открито и особено в паркове и лесопаркове, както и да обезопасят незакрепени предмети от тераси или прозорци на жилища, както и от търговски обекти. троителни обекти да проверят състоянието на строителните оградите Сподели:", "date": "2018.03.17", "title": "ВНИМАНИЕ! Ураганният вятър събори дърво в столичен парк (СНИМКИ/ОБНОВЕНА)"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D1%81-%D0%BA%D0%B0%D0%BD%D0%B0%D0%B1%D0%B8%D1%81-%D0%B2-%D0%BF%D0%B0%D0%BD%D0%B4%D0%B8%D0%B7%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news735683.html", "text": "Три топчета с канабис откриха в излежаващ присъда в затвора във Враца, съобщава Конкурент. Сигналът до полицията е подаден вчера в 16:30 часа от служител на пандиза. Наркотикът бил открит при личен обиск на лишения от свобода Н.П., на 42 г. от София. У мъжа са намерени 3 сгъвки зелена суха листна маса, която при направения полеви наркотест, реагира на канабис. По случая е образувано бързо производство. Сподели:", "date": "2018.03.17", "title": "Спипаха затворник с канабис в пандиза във Враца"}
{"url": "http://pik.bg/11-%D1%86%D0%B8%D0%B2%D0%B8%D0%BB%D0%BD%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%82%D1%83%D1%80%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%88%D0%B5%D0%B8%D0%BD-%D1%83%D0%B4%D0%B0%D1%80-%D0%BD%D0%B0%D0%B4-%D0%B0%D1%84%D1%80%D0%B8%D0%BD-news735732.html", "text": "Най-малко 11 цивилни са загинали при турски въздушен удар над Африн, съобщава Франс Прес, цитирана от Фокус. Жертвите опитвали да избягат в Северна Сирия, след като турските сили са засилили настъплението в покрайнините от населения с кюрди град. Според базираната в Лондон „Сирийска обсерватория за правата на човека“,  повече от 280 цивилни са убити от началото на водената от Турция офанзива срещу кюрдските въоръжени формирования в Африн, започнала на 20 януари. От Анкара постоянно твърдят, че „се грижат“ за избягването на жертви сред цивилните. Сподели:", "date": "2018.03.17", "title": "11 цивилни са загинали при турски въздушеин удар над Африн"}
{"url": "http://pik.bg/%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D0%BF%D1%80%D0%B5%D0%BC%D0%B5%D0%B6%D0%B4%D0%B8%D1%8F-%D0%B7%D0%B0-%D0%BC%D0%B0%D1%80%D0%B8%D1%8F-%D0%B3%D1%80%D0%BE%D0%B7%D0%B4%D0%B5%D0%B2%D0%B0-news735735.html", "text": "Невероятни премеждия е имала двукратната олимпийска шампионка по спортна стрелба Мария Гроздева на път за мексиканския град Гуадалахара, където участва в кръг от Световната купа. Валери Григоров, който е съпруг и треньор на легендарната ни спортистка, сподели пред \"Меридиан мач\", че близо 4 часа се е наложило да дават обяснения пред полицията на летището в Гуадалахара заради оръжието, което имали в багажа си. \"Стана голям цирк. На летището в столицата Мексико Сити нямахме никакъв проблем. След това обаче, при вътрешния полет за Гуадалахара, стана страшно. Не искаха да ни пуснат с оръжията. Ние обяснихме кои сме и за къде сме тръгнали, но пак отказаха да ни пуснат. Две смени на полицията се изредиха да ни разпитват. Четири часа откарахме във висене. И това при положение, че по улиците на Гуадалахара имах чувството че всеки е с оръжие на кръста\", разказа Григоров. Заради проблемите с транспортирането на оръжията Гроздева има минимална вероятност да пропусне и световното първенство в Южна Корея в края на август. Там ще се раздават и първите квоти за олимпиадата в Токио. Гроздева обаче ще се опита да се класира на седмите си Игри от европейските кръгове на Световната купа догодина. Сподели:", "date": "2018.03.17", "title": "В чужбина! Невероятни премеждия за Мария Гроздева"}
{"url": "http://pik.bg/%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-news735740.html", "text": "Старши-треньорът на \"сините\" Делио Роси говори преди дербито с \"червените\". Мачът ЦСКА-Левски е в неделя, 18 март от 13:00 часа на Националния стадион \"Васил Левски\". \"Естествено трябва да вземем под внимание играта на противника, но преди всичко трябва да се съсредоточим върху нашата. Има развитие в Левски и то е свързано с начина, по който водим мачовете\", коментира Делио Роси, цитиран от \"Новспорт\". \"Разбира се, има доста неща за подобряване, но това трябва да се доказва на терена. Със срещата с ЦСКА за нас започва един нов шампионат. Това, което трябва да покажем в този двубой, ще го демонстрираме на терена\", допълни Роси Сподели:", "date": "2018.03.17", "title": "Наставникът на Левски с важно изказване"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D1%86%D0%B8%D0%B2%D0%B8%D0%BB%D0%BD%D0%B8%D1%82%D0%B5-%D0%BD%D0%B0%D0%BF%D1%83%D1%81%D0%BA%D0%B0%D1%89%D0%B8-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB-%D1%81%D0%B5%D1%80%D0%B8%D0%BE%D0%B7%D0%BD%D0%BE-news735677.html", "text": "Според представителя на руския Център по примирието на враждуващите страни в Сирия генерал-майор Владимир Золотухин потокът на цивилните, напускащи контролирания от опозицията анклав Източна Гута край Дамаск се е увеличил значително и до момента районът е напуснат от над 11 000 души, предава ТАСС, цитирана от Фокус. „До момента са излезли 11,3 хил. души, средно по хуманитарния коридор преминават повече от три хиляди души на час“, коментира Золотухин. Министерството на отбраната на Русия води пряка връзка на своята страница в интернет в районите на пунктовете за пропуск на хуманитарните коридори, предназначени за извеждането на цивилните от Източна Гута. Сподели:", "date": "2018.03.17", "title": "Броят на цивилните, напускащи Източна Гута се е увеличил сериозно"}
{"url": "http://pik.bg/%D0%BF%D0%B5%D1%82-%D1%85%D1%80%D0%B0%D0%BD%D0%B8-%D0%B8-%D0%BD%D0%B0%D0%BF%D0%B8%D1%82%D0%BA%D0%B8-%D0%B7%D0%B0-%D0%B7%D0%B4%D1%80%D0%B0%D0%B2-%D0%B8-%D0%B4%D0%BE%D0%B1%D1%8A%D1%80-%D1%81%D1%8A%D0%BD-news735656.html", "text": "Добрият сън е от изключително голямо значение както за здравето, така и за настроението ни. Един от ключовите фактори, оказващи влияние върху съня и неговото качество, е храненето. Експерти, цитирани то в. \"Дейли експрес\", предлагат няколко хранителни продукта, подходящи за вечерна консумация, които могат да повлияят благоприятно върху съня: Много хора със сигурност са чували от майките или бабите си да пият мляко, ако имат проблеми със съня. В думите им има резон - калцият в млечните продукти помага за регулирането на свързания със съня хормон мелатонин. Богатият на витамин В6 и триптофан нахут често е наричан \"чудодеен зеленчук\", съобщава БТА. Съставките му допринасят за чувството за ситост и помагат за отслабване, и влияят благоприятно върху съня. Вкусният плод не само е чудесен десерт, но и помага за добър сън. Черешите са отличен източник на мелатонин. Проучвания са установили, че хората, които пият черешов сок, заспиват по-бързо и спят по-дълго. Искате да спите добре през нощта? Хапнете сьомга или риба тон за вечеря. Рибите са богати на витамин В6, който помага на епифизната жлеза да произвежда мелатонин. Със същата цел могат да се консумират скариди и омари. Спанакът е отлично средство за добър сън, който е от изключително значение за правилното функциониране на имунната система. Зеленчукът е богат на желязо, фолиева киселина и витамин С и благодарение на тях също е мощен съюзник срещу умората. Сподели:", "date": "2018.03.17", "title": "Пет храни и напитки за здрав и добър сън"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B8-%D1%81%D0%B0-%D0%B3%D0%B0%D0%B4%D0%BE%D0%B2%D0%B5%D1%82%D0%B5-%D0%B8-%D0%B8%D0%BC%D0%B0-%D0%BB%D0%B8-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-news735773.html", "text": "Кои са гадовете, които искат да бутнат властта. Тези, които правят политика с партизански методи. Това заяви вицепремиерът Томислав Дончев пред Канал 3. Основна тема бе сделката за ЧЕЗ, за която в парламента дори бе създадена временна комисия. \"Нямам притеснение от изводите, до които ще достигне парламентарната комисия. Самата технология на сделката не предполага каквото и да е било участие на хора от властта. Не българската държава или структура, която е под контрол на правителството е участник в сделката\", обяви вицепремиерът. \"Историята се повторя или само като фарс, или само като трагедия\", допълни той в отговор на въпроса дали вижда сценарий, при който се повтаря историята от 2013 г., когато именно сметките за ток свалиха първият кабинет на Бойко Борисов. \"По принцип опасения може да има само поради простата причина, че това е услуга с висока обществена значимост. И ако някой насажда страховете, че ще има проблем с електроснабдяването или пък че цената ще се вдигне, то хората няма как да останат равнодушни и спокойни. За съжаление обаче в последно време това е водещата политическа технология – играта със страховете. Въпросът обаче е друг. Играта със страховете може да позволи на някого да бъде много добър опозиционер. Защото това е технология, която позволява ефективно да се удря властта. Но играта със страховете не е помогнала на никого да бъде добър управленец\", категоричен е Дончев. На въпроса кои са гадовете, които искат да бутнат властта, за които говори преди време премиерът Борисов, Дончев отговори: \"Не мога да ги назова поименно, но по принцип всеки, който прави политика с партизански методи, сигурно заслужава подобни прозвища. Дали е гад или нещо друго... Няма значение дали са леви или десни. За мен най-големият проблем е правеното на политика с неполитически средства. Това е „екологичен” проблем. Защото един токсин, като се пусне в обществото, той не изчезва, той продължава да се върти и се връща при този, когото го е пуснал”. Вицепремиерът изрази и своята лична позиция относно това каква трябва да бъде ролята на държавата в сделката за ЧЕЗ. \"Действията на държавата в енергетиката не бива да бъдат продиктувани от спонтанни действия. Тоест, енергетиката, в това число и електроразпределението, ще бъде, както е решено преди 15 години - ще бъде частно – ще привлечем добри европейски оператори, които ще модернизират мрежата. Това е едното решение. Не можем да кажем по дефиниция дали това е добро или лошо, защото имаме в Европа добри модели на държавно електроразпределение и добри модели на частно. Има и лоши модели на държавно и лоши модели на частно. Другият вариант е държавата да каже: поемаме курс за много по-масирано държавно присъствие, за да могат хората да са спокойни, че има контрол върху тази стратегическа инфраструктура и тя да стане държавна. Само че това не се прави от днес за утре. Прави се със стратегия, с промени в закона... Защото ако нещо е частно към момента, а утре трябва да стане държавно, това трябва да се случи по определен път. Ситуацията обаче не е такава. Ние няма как да вземаме решение с хоризонт 4-5 години. Ситуацията е извънредна, има обществени притеснения, не възникнали от само себе си, в голяма степен политически генерирани. За една голяма част от хората, ако държавата не присъства, има проблем – най-малкото репутационен. Ние не може да си позволим българите да са загрижени и притеснени по отношение на електроснабдяването. Както казах, това е извънредна ситуация и необходимо извънредно решение. Затова е напълно нормално да започнат да се водят разговори или преговори. Държавата има такова желание. Ако този, който продава е склонен, ние бихме участвали. С какъв процент, към момента не е най-важното, защото ние нямаме още принципно съгласие\", коментира Дончев. По отношение на възможното по-голямо присъствие на държавата в сектор \"Енергетика\", нещо за което се застъпиха и коалиционните партньори на ГЕРБ от Обединени патриоти, Дончев е на мнение, че \"това не винаги е лошо решение\". Той коментира и призивите на БСП да се развали сделката за ЧЕЗ. \"Разликата между опозицията и управляващите е, че управляващите трябва да предприемат действия, опозицията може да говори това, което си иска с цел да спечели обществена симпатия\". Според вицепремиера престрелките при патриотите не могат да разклатят управлението. \"Често говорим за стабилност. Политическата ситуация е нажежена, което не е толкова лошо, защото трябва да има страст. Но като че ли минахме някои граници. Боя се, че дебатът често е нерационален и е базиран на емоции и невъзможни цели. А най-големият проблем е, когато от сутрин до вечер, с основна заслуга на опозицията, се пълнят главите на хората с глупости. Структурно погледнато разногласията в коалицията на Обединени патриоти не могат да разклатят кабинета. Доколкото няма предпоставки за промяна в конфигурацията в парламента. Ако ми зададете въпроса дали тези разногласия и скандали са добри или лоши, ще се затрудня. Политическото клише е, че не трябва да има скандали, но от друга страна си давам сметка, че много отдавна не сме имали такива нива на публичност по отношение на управлението – в конкретния случай на малката коалиция. Това, че се изваждат на показ крамоли и скандали навън, всъщност е публичност на процеса и отстояване на позициите\", каза вицепремиерът. Относно изказванията на Валери Симеонов по адрес на руския патриарх Кирил Томислав Дончев е, че \"нито една емоционална реплика не помага в изграждането на отношения с Русия\". Относно възможния балкански проект за АЕЦ \"Белене\", според Томислав Дончев е възможно финансиране от страна на европейски банки, но то не може да е безвъзмездно, особено от страна на Европейския съюз, защото ядрената енергетика не е сектор, който се финансира от Брюксел. По отношение на международните теми Дончев изрази надежда за отмяна на санкциите срещу Русия, защото те не носят икономически ползи. \"Истината е, че санкциите срещу Русия, нито контрасанкциите, носят икономически ползи, на който и да е било от двете страни. Естествено обаче санкциите не са възникнали от икономически съображения, а от политически. Това, което аз се надявам е, че затоплянето на отношенията и политическият диалог ще бъдат на такова ниво, че скоро санкциите биха били смекчени или дори отменени\", каза още Дончев. Той се опитвал да приеме като шега критиките на президента Румен Радев и репликата му дали ще разнасяме шербет при срещата между европейските лидери и Реджеп Ердоган във Варна. \"От първостепенна важност е ние като Европа да се разбираме с всичките си съседи. Защото имаме общи теми. Икономически и такива свързани със сигурността. Има ли нужда да обясняваме каква е ролята на Турция по отношение на мигрантския поток\". \"В едно правителство винаги са възможни персонални промени\", така Томислав Дончев отговори на въпрос дали е възможно след края на председателството Лиляна Павлова да смени поста си в кабинета, но уточни, че самата тя ще продължи да има ангажимент към европредседателството, тъй като сме в трио, а именно Естония, България, Австрия, които са начело на Съвета на ЕС. Според него тя трябва да продължи да бъде използвана, защото е кадърна и работлива. По думите му към момента няма предпоставки за персонални промени в кабинета, включително и сред вицепремиерите. Томислав Дончев категорично заяви, че България трябва да влезе в Еврозоната и че валутният борд трябва да остане, докато влезем в Еврозоната. \"Целта на България е да бъде в ядрото на Европа\", обяви Дончев, като така аргументира и желанието на страната ни да бъде приета в Шенген. Сподели:", "date": "2018.03.17", "title": "ЕКСКЛУЗИВНО! Томислав Дончев разкри кои са \"гадовете\" и има ли сътресения в кабинета"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4-%D1%80-%D0%BE%D0%B3%D0%BD%D1%8F%D0%BD%D0%BE%D0%B2%D0%B0-%D0%BE%D1%82-%E2%80%9E%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82%E2%80%9C-%D0%B7%D0%B0%D0%BC%D0%B5%D1%81%D0%B5%D0%BD%D0%B0-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE-news735785.html", "text": "Съдбата на д-р Зорница Огнянова от „Откраднат живот“ в реалния живот е не по-малко колоритна от тази на героинята ѝ в сериала. Актрисата Диана Димитрова преди броени месеци се оказала замесена в страховито убийство на старец от Бургас. В морския град екранната докторка от болница „Св. Кирил“ била по работа, поканена да играе своя авторски моноспектакъл. В свободното време тя решила да разгледа забележителностите и поела на разходка в емблематичната Морска градина. Разхождайки се по известния там мост, се загледала в морето и забелязала човешко тяло. Първоначално си помислила, че това е водолаз, изплувал на повърхността, и за момент си помислила дали да не се снима с него. След няколко секунди обаче погледът ѝ се избистрил и разбрала, че това е човек с риза, на видима възраст над 70 години, който е безтегловен и изглежда в безсъзнание. Въпреки шокиращата гледка, която я накарала да изпищи от ужас, тя все пак се окопитила и веднага се обадила на телефон 112. Докато обяснявала на полицаите къде точно се намира и какво вижда, още повече се шокирала от реакциите на останалите туристи и минувачи, които вместо да подадат сигнал или да се разтревожат, вадели смартфоните си и правели снимки на плуващия труп. Когато криминалистите пристигнали, д-р Огнянова била подложена на дълъг разпит, защото именно тя първа регистрирала убийството. Странният случай я извадил извън психическо равновесие и веднага щом полицаите я оставили на мира, тя се засилила към първия бар, където се напила с коктейли. Тогава взела решението да спре да играе моноспектакъла си, който жънел голям успех, защото в него също имало подобен сюжет, който на практика ѝ се случил. Зачестилите лоши събития в живота ѝ я навели на мисълта, че е подвластна на творческо проклятие, което ѝ носи лош късмет. Инфарктните преживявания за актрисата били ежедневие, защото преди да започне да практикува актьорската професия, си изкарвала прехраната като хостеса в нощни заведения, където била тормозена от наркомани, пияници и мутри. С известна доза драматизъм дошла и на бял свят, защото се родила цял месец по-рано. Майка ѝ тръгнала от с. Българево, Добричко, на гости на сестра си, мислейки, че има време до събитието, но раждането започнало по пътя. Така Диана се появила в добричката болница, а детството ѝ минало при баба ѝ и дядо ѝ в Кайнарджа, в граничната зона с Румъния. Още интересни материали и клюки може да намерите на Сподели:", "date": "2018.03.17", "title": "САМО В ПИК И \"РЕТРО\"! Д-р Огнянова от „Откраднат живот“ замесена в убийство "}
{"url": "http://pik.bg/%D0%BE%D1%82-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-%D1%8E%D0%BD%D0%B0%D0%B9%D1%82%D0%B5%D0%B4-%D0%B2%D0%B0%D0%B4%D0%B8-40-%D0%BC%D0%B8%D0%BB%D0%B8%D0%BE%D0%BD%D0%B0-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-news735745.html", "text": "От Манчестър Юнайтед ще се опитат да привлекат защитника на Арсенал Ектор Белерин още преди Световното първенство в Русия, пише \"Гол\", позовавайки се на информация от Острова. Визира се, че испанският национал вече не се чувства уверен на \"Емиратс\" и обмисля да напусне клуба, заради последните резултати на отбора и липсата на прогрес в колектива под ръководството на мениджъра Арсен Венгер. \"Червените дяволи\" са готови да предложат 40 милиона паунда за Ектор, а намеренията на клуба са сделката да стане още преди старта на Мондиал 2018. За целта ръководството на Юнайтед вече е влязло в контакт с представителите на защитника, уведомявайки ги за сериозността на намеренията си. Припомняме, че Барселона също имаше мераци към защитника, но впоследствие загуби интерес към Белерин, но за сметка на това такъв се е появил на \"Олд Трафорд\". Сегашният контракт на испанеца е до 2022 година, а заплатата на играча е в размер на 115 000 паунда на седмица. Предполага се, че Юнайтед ще предложи възнаграждение от 150 000 паунда на седмица. Сподели:", "date": "2018.03.17", "title": "От \"Олд Трафорд\" подготвят трансферен удар! Юнайтед вади 40 милиона паунда за..."}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%80%D0%BE%D0%BC%D0%B0%D0%BD-%D0%BF%D1%80%D0%BE%D1%85%D0%B0%D0%B7%D0%BA%D0%B0-%D0%BE%D1%82%D1%81%D0%B5%D1%87%D0%B5-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D1%81-%D1%86%D1%81%D0%BA%D0%B0-%D0%B2%D0%B8%D0%BD%D0%B0%D0%B3%D0%B8-%D1%81%D0%B0-%D0%B1%D0%B8%D0%BB%D0%B8-news735699.html", "text": "Халфът на Левски Роман Прохазка даде интервю пред бТВ преди дербито с ЦСКА в неделя. Словакът заяви, че подобен двубой се играе със сърце, но и със студена глава. \"Мачовете с ЦСКА винаги са били най-интересни. Така ще остане и занапред. Има много публика и интерес. Не може да се каже, че им вкарвам често. Отбелязал съм им някакви голове, но за мен е по-важно да победим. Времето в неделя изобщо не ме притеснява. Надявам се стадионът да е пълен. Тези мачове - за нас футболистите, за феновете - са интересни. Мисля, че няма да стане скучно след 5 срещи през пролетта. Този мач се играе със сърце, но и със студена глава. Трябва да мислиш, но и да даваш всичко от себе си. Това са срещи, в които играчите са мотивирани и се стремят да дават най-доброто от себе си. Не съм се замислял, че може да изиграя 160 мача за Левски. Подписах за 3 години и мислех, че ще го изпълня. Тук обаче ми харесва. Левски влезе в сърцето ми. Нещата около договора ми са същите, каквито бяха преди месец. Щом още не съм преподписал, значи не сме се разбрали. Имахме някакви разговори. Ще видим. За мача в неделя ще дойдат мои приятели от Словакия. Други ще го гледат в интернет. Знаят, че това е интересен двубой\", сподели универсалният футболист на Левски. Сподели:", "date": "2018.03.17", "title": "Лидерът на \"сините\" Роман Прохазка отсече: Мачовете с ЦСКА винаги са били..."}
{"url": "http://pik.bg/%D1%88%D0%BE%D0%BA-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D1%83%D0%B4%D0%B0%D0%B2%D0%B5%D0%BD%D0%B8-14-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D1%80%D0%B5%D0%B4-%D0%BA%D0%BE%D0%B8%D1%82%D0%BE-%D0%B8-4-%D0%B4%D0%B5%D1%86%D0%B0-news735727.html", "text": "Най-малко 14 души са загинали, включително 4 деца, след като лодка с мигранти потъна в Егейско море край бреговете на Гърция. Това съобщиха представители на гръцката брегова охрана, предаде БГНЕС. Съдбата на още четирима души остава неизвестна до момента. Телата са открити недалеч от остров Агатониси в Егейско море, намиращ се южно от остров Самос. Потъналият кораб е бил на трафиканти на мигранти. Бреговата охрана в момента издирва телата и на останалите пострадали. Предполага се, че броят на удавените може да достигне общо 19. Полицията е започнала спасителната операция след като е получила сигнал от двама души, които са успели да се спасят. Те съобщили, че на дървения кораб е имало общо 21 нелегални мигранти. Сподели:", "date": "2018.03.17", "title": "ШОК В ГЪРЦИЯ! Откриха удавени 14 нелегални мигранти, сред които и 4 деца"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D1%85%D0%B8%D1%82%D0%BE%D0%B2%D0%B0-%D1%80%D0%BE%D0%BA-%D0%B1%D0%B0%D0%BD%D0%B4%D0%B0-%D0%B2%D0%B8%D0%B4%D0%B5%D0%BE-news735639.html", "text": "Легендарната руска рок група \"Пикник\" попадна в тежка катастрофа. По чудо музикантите са живи, но всички са с различни наранявания, съобщава ТАСС, цитирайки представителя на групата Инцидентът станал на магистралата Владимир - Тума. Бусът, с който се возели рокаджиите, се забил първо в Камаз, а после във Фолксваген. В резултат на зверския удар са пострадали седем души. По предварителни данни идващата насреща кола поднесла заради заледения път и ударът бил неизбежен. Музикантите са бързали към поредния град от тяхното турне. Инцидентът обаче е прекратил участията им в Рязанска област. Едмунд Шклярски през 1981 г. В състава на бандата влизат още Леонид Кирнос - ударни, Марат Корчемни - бас, Станислав Шклярскии - клавир. Виктор Домбровски. Рок групата \"Пикник\" е основана в Ленинград в 1978 г. Става известна, когато към нея се присъединява китаристът Сподели:", "date": "2018.03.17", "title": "ИЗВЪНРЕДНО В ПИК! Тежка катастрофа с хитова рок банда (ВИДЕО)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%83%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%B2-%D1%81%D0%BE%D1%84%D0%B8%D1%8F-%D0%BE%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news735753.html", "text": "Ураганен вятър вилнее в София, алармират столичани. Силната буря се появи преди час, като набира скорост. Въпреки слънцето и високите градуси, бъдете внимателни при разходки, защото вятърът е изключително силен. Припомняме, че при всеки подобен вятър има много паднали клони. От \"Гражданска защита\" заявиха за агенция ПИК, че за момента няма сигнали за щети или за паднали клони. От „Аварийна помощ и превенция” към Столична община пък са получили за момента два сигнала за паднали клони и дървета в резултат на силния вятър в София. Във връзка с обявения жълт код за силен вятър четири екипа на дирекция „Аварийна помощ и превенция” са на терен. От общината напомнят на гражданите да бъдат внимателни при придвижването си на открито и особено в паркове и лесопаркове, както и да обезопасят незакрепени предмети от тераси или прозорци на жилища, търговски обекти. Прогнозата е за динамично време. \"Изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си\", призовават още от Столична община. Оранжев код за силен вятър е в сила за цялата страна, в някои области ще вали обилен дъжд, в други ще се образуват поледици, сочи справка на сайта на . В 24 области на страната е в сила : Ще духа умерен до силен вятър от северната четвърт и с него температурите бързо ще се понижат. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 25 л/кв.м, в Предбалкана ще са и повече. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат. Ще духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв.м. Ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м. Ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв.м. Ще духа умерен до силен северозападен вятър със средна скорост 10 - 15 м/с. В 4 области е в сила : Ще духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв.м, в отделни райони и повече. Ще духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв.м. По е обявен жълт код. Очаква порив на югозападен вятър до 20 м/сек. Сподели:", "date": "2018.03.17", "title": "ИЗВЪНРЕДНО В ПИК! Ураганен вятър в София, оранжев код за цялата страна (ОБНОВЕНА)"}
{"url": "http://pik.bg/%D0%BE%D1%82-%E2%80%9E%D1%81%D0%BA%D0%BE%D1%82%D0%BB%D0%B0%D0%BD%D0%B4-%D1%8F%D1%80%D0%B4%E2%80%9C-%D0%BE%D0%B1%D1%8F%D0%B2%D0%B8%D1%85%D0%B0-%D1%87%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BB%D1%83%D1%87%D0%B0%D1%8F-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%81-%D0%BC%D0%B5%D1%81%D0%B5%D1%86%D0%B8-news735739.html", "text": "Разследването на отравянето на бившия полковник от ГРУ Сергей Скрипал може да продължи от няколко седмици до месеци, обявиха от „Скотланд Ярд“, цитирани от РИА Новости. „До момента следователи са открили 762 веществени доказателства и изучават около 4 000 часа записи от камери за видеонаблюдение. Постига се бърз и добър прогрес около това сложно разследване, което може да продължи от няколко седмици, до месеци“, съобщава представител на полицията, цитиран от Агенцията. Отбелязва се, че показания по случая вече са дали близо 400 свидетели. В близките дни се очаква такива да дадат още стотина души. Сподели:", "date": "2018.03.17", "title": "От „Скотланд Ярд“ обявиха, че разследването на случая „Скрипал“ може да продължи с месеци"}
{"url": "http://pik.bg/%D0%BE%D1%82%D0%BD%D0%BE%D1%81%D0%BD%D0%BE-%D0%BC%D0%BE%D0%BD%D0%B4%D0%B8%D0%B0%D0%BB-2018-%D1%84%D0%B8%D1%84%D0%B0-%D1%83%D1%82%D0%B2%D1%8A%D1%80%D0%B4%D0%B8-%D0%B2%D0%B0%D0%B6%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-news735713.html", "text": "Системата за видео помощ на съдиите VAR ще влезе в употреба по време на Световното първенство в Русия през лятото. Решението беше утвърдено на среща на ФИФА в Богота, Колумбия. Системата се използва вече в няколко националния първенства като Серия \"А\" и Бундеслигата. Мондиал 2018 ще стане първият в историята с VAR. Друга важна новина от Богота е въвеждането на четвърта смяна в продълженията на срещите на световното след груповата фаза, акцентира \"Топспорт\". \"Надявам се, че с VAR даваме на съдиите инструмент за намаляване на грешките. Това е особено важно за мачове от световното първенство. Смятам, че е абсурдно в днешно време всеки, който гледа мач от дивана, да знае имало ли е грешка, а съдията - не\", заяви президентът на ФИФА Джани Инфантино. Сподели:", "date": "2018.03.17", "title": "Относно Мондиал 2018! ФИФА утвърди важни решения"}
{"url": "http://pik.bg/%D1%80%D1%8A%D0%BA%D0%BE%D1%81%D1%82%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B8%D0%B7%D0%B4%D0%B0%D0%B2%D0%B0-%D0%BA%D0%BE%D0%BB%D0%BA%D0%BE-%D0%B7%D0%B4%D1%80%D0%B0%D0%B2%D0%BE-%D0%B5-%D1%81%D1%8A%D1%80%D1%86%D0%B5%D1%82%D0%BE-news735682.html", "text": "Слабото ръкостискане може да е ранен знак за проблеми със сърцето, съобщи Прес асосиейшън. Учени от университета \"Куин Мери\" установиха връзка между слабото ръкостискане и промени в структурата и функционирането на сърцето. Хората с \"меки\" ръце по-често имат уголемени и увредени сърца. Силното ръкостискане , от друга страна, е свързано с по-голямо количество кръв, което изпомпва сърцето, и по-здрав сърдечен мускул. Това намалява риска от сърдечносъдови инциденти като инфаркт или инсулт. \" Ръкостискането е евтин и много лесен начин за определяне на хората, които са застрашени от сърдечносъдови заболявания\", твърди ръководителят на екипа проф. Стефен Питърсън, цитиран от БТА. За изследването си учените са накарали участниците да стискат три секунди устройство, наречено динамометър. Сподели:", "date": "2018.03.17", "title": "Ръкостискането издава колко здраво е сърцето"}
{"url": "http://pik.bg/%D0%B0%D0%BB%D0%BE-%D0%BA%D0%BC%D0%B5%D1%82%D0%B5-%D1%81%D0%BF%D0%B0%D1%80%D1%82%D0%B0%D0%BD%D1%81%D0%BA%D0%B8-%D0%B1%D0%BE%D0%BA%D0%BB%D1%83%D1%86%D0%B8-%D0%B7%D0%B0%D0%B4%D1%80%D1%8A%D1%81%D1%82%D0%B8%D1%85%D0%B0-%D0%BA%D0%B0%D0%B9%D0%BB%D1%8A%D0%BA%D0%B0-%D0%BF%D0%BB%D0%B5%D0%B2%D0%B5%D0%BD%D1%87%D0%B0%D0%BD%D0%B8-%D0%BD%D0%B5%D0%B3%D0%BE%D0%B4%D1%83%D0%B2%D0%B0%D1%82-%D1%81%D0%BD%D0%B8%D0%BC%D0%BA%D0%B8-news735700.html", "text": "Хубава работа, ама... (в случая) - плевенска! Общината в героичния град предприе предпролетно почистване на изсъхнали клони и дървета в обичания от всички плевенчани парк Кайлъка. До тук добре - поздрави, похвали и адмирации! Обаче... добрата работа остана недовършена. И се получи пак по нашенски. Хубави намерения, лош резултат. Поне засега е така. Читател на ПИК ни изпрати снимки, на които се вижда как целият път край Кайлъка, както и алеите в парка, са заринати с купчини клони. Грозната гледка смущава жителите и гостите на града, които се опасяват, че пролетната зеленина ще \"замаскира\" непочистения боклук и очевидно добрите намерения ще останат само чиновнически отчет, но не и реално довършена работа. Сподели:", "date": "2018.03.17", "title": "АЛО, КМЕТЕ СПАРТАНСКИ! Боклуци задръстиха Кайлъка! Плевенчани негодуват (СНИМКИ) "}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%B2%D0%BE%D0%B9%D0%BD%D0%B0-%D0%B2-%D0%B5%D0%B4%D1%80%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%B3%D0%B5%D0%BE%D1%80%D0%B3%D0%B8-%D1%81%D0%B0%D0%BC%D1%83%D0%B8%D0%BB%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B0%D1%82%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BE%D0%BC%D0%B5%D1%80%D0%B7%D0%B5%D0%BD-%D0%BE%D1%82-%D0%B2-news735558.html", "text": "Уважаеми дами и господа, управляваното от мен дружество е на българския пазар вече повече от двадесет и пет години.  С настоящото искам да изразя несъгласието си с провежданата политика от страна на влиятелен икономически оператор по отношение на пазара на горивата в България, налагана чрез медийните изявления на Председателя на Българската Петролна и Газова Асоциация. Смятам, че натрапваното мнение от страна на Председателя на Асоциацията - Не желая управляваното от мен дружество да бъде замесено по какъвто и да е начин в лансиране на идеи, компрометиращи свободната конкуренция и налагащи монополни практики. Като израз на несъгласието си с провежданата политика от ръководството на Асоциацията, която категорично противоречи на главните цели на Сдружението регламентирани в чл.7, т.1 и т.4 от Устава на същото и в знак на солидарност към клиентите си, прекратявам членството на ИНСА ОЙЛ ООД в Българската Петролна и Газова Асоциация. Искам да заявя категоричната си позиция като управител на компания, която съществува именно благодарение на клиентите си, че винаги ще проявя солидарност към техните проблеми и ще ги подкрепя в моменти на нужда. На  07.03.2018г. в Народното събрание, по инициатива на Българската Петролна и Газова Асоциация, е внесен проектозакон, имащ за цел да регулира пазара на горива в България. С него, под паравана на добри намерения, се въвеждат ограничения, Идеята всъщност е стара, още от 2015 г., но по обективни причини досега не намери приложение и има защо. В условията на пазарна икономика всякакви ограничения на свободната търговия пораждат съмнения за облагодетелстване на оператори с „господстващо“ положение. И в случая е точно така. Малкият и среден оператор е изложен на огромен риск от загуба на бизнеса си след налагане на правила, които нямат нищо общо с дейността му, напротив – налагат ограничения, които на практика го принуждават да спре работа. Веднага някой ще попита: „Защо малките бензиностанции продават по-евтино?“ и ще отговори „Защото са измамници и не внасят данъци“, което е абсурд. Просто малката бензиностанция има по-малки разходи, работи семейството и така се издържа. Което важи и за по-малките търговци на горива. Може би най-голямо отражение ще има при земеделските производители, които развиват напълно различна дейност от търговията с горива, но са много зависими от доставките. При тях административната тежест се увеличава в пъти, без да донесе никаква полза. Което говори за абсолютно неразбиране на действащата нормативна уредба. И това е така, защото се формира мнение само въз основа на изказвания на хора, които следва да са компетентни и те са, но лансират идеи, които облагодетелстват само дружества, които представляват. Защото след въвеждане на БАЦИС (Българската акцизна централизирана система) на Агенция Митници и връзката й с Митническата информационна система за отчитането на продажбите и доставките в НАП, в България се проследява всеки литър гориво. Чрез вписването на лиценза на превозвача във всеки издаден документ за гориво се проследява дали е лицензиран,а с издаване на Декларация за съответствие се вижда произхода на стоката. Служителите на Агенция Митници и на Националната Агенция по Приходите сформираха екипи, които осъществяват ежедневно контрол. Всичко това доказва, че е изградена достатъчно стабилна нормативна база и практика, която да контролира дистрибуцията на горива и допълнителен закон, който освен да ограничи конкуренцията, не би допринесъл с нищо друго. На практика се оказва, че в него остават ножът и хлябът, той определя еднолично цените и в крайна сметка налага „господстващото“ си положение. Смятам, че политиците на България получават информацията относно ефекта на Закона във вид, който ги въвежда в заблуда. В крайна сметка и те разчитат на компетентното мнение на хората писали Закона, но всъщност мерките в закона целят ограничаване на конкуренцията и премахване на по-малките икономически оператори. Надявам се хората, управляващи България, да проявят разбиране и да отразят реалните нужди на сектора в нормативната уредба. Смятам, че всяка форма на оптимизиране на действащите закони е удачна, ако следва логиката на пазарната икономика и позволи на всеки да развива дейност в рамките й. Сподели:", "date": "2018.03.17", "title": "БОМБА В ПИК! ВОЙНА В ЕДРИЯ БИЗНЕС! Георги Самуилов напусна петролната асоциация, омерзен от Валентин Златев. Задават се монопол на \"Лукойл\" и по-високи цени на бензина (документи)"}
{"url": "http://pik.bg/%D0%B4%D0%B5%D0%BD-%D0%BD%D0%B0-%D1%80%D0%B0%D0%B7%D0%BC%D0%B8%D1%81%D1%8A%D0%BB-%D0%BF%D1%80%D0%B5%D0%B4%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%80%D1%83%D1%81%D0%B8%D1%8F-news735655.html", "text": "Светът гледа към Русия. Днес е ден на мълчание, както наричат там деня за размисъл преди избори. В утрешния президентски вот в страната право на глас ще имат над 100 милиона руски граждани, които ще гласуват на територия, която се простира в 11 часови пояса. Осем са кандидатите за президентския пост в страната. Ако спечели, това ще е четвъртият мандат на 65-годишния Владимир Путин. Наблюдателите наричат  утрешния вот „избори без интрига”. Сондажите сочат убедителна преднина за Путин. Възможно е той дори да надскочи процентите, с които спечели  през 2012 година, когато победи със 63 на сто от гласовете. Според последните проучвания подкрепата за сегашния президент е 69%, съобщава Нова телевизия. Следван е от кандидата на Комунистическата партия Павел Грудинин, който обаче събира гласовете на едва 7 на сто от избирателите. Владимир Жириновски и Ксения Собчак- също претенденти за президентския пост, вероятно ще получат съответно 5 и 2 процента подкрепа. Алексей Навални, който остана извън изборната надпревара, призова за бойкот на изборите, който да делигитимира вота, докато Кремъл се бори за висока избирателна активност. Изборите в Русия ще се случат в особен момент на силно обтегнати отношения със Западния свят, след обвиненията, че Москва стои зад атаката срещу бившия шпионин Сергей Скрипал и неговата дъщеря. Кремъл отрича вина и защитниците на властта коментират, че най-малко Путин има интерес от такъв скандал в навечерието на вота. Според опонентите му обаче, всичко, което властта в Русия прави през последните месеци има само една цел- мобилизация на гласовете в  полза на сегашния президент. Дни преди изборите Владимир Путин представи нови руски високотехнологични оръжия и дори обяви безпилотна мисия до Марс през 2019 година. Сподели:", "date": "2018.03.17", "title": "Ден на размисъл преди президентските избори в Русия"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%BA%D1%80%D0%B0%D0%BD%D0%BD%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D1%81-%D0%B1%D0%B0%D1%80%D0%BE%D0%B2%D1%81%D0%BA%D0%B0-%D0%B2%D0%B8%D0%BB%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news734595.html", "text": "Новото попълнение на „Здравей, България“ Аделина Радева се оказа по-богата дори от шефовете си, шушукат в Нова телевизия. Партньорката на Виктор Николаев разполагала с имот за чудо и приказ в съседна Гърция, където прекарвала летата заедно със съпруга си Борис и техния син години наред. С великолепната къща Аделина се сдобила по време на престоя си в южната ни съседка, където заминала още като студентка. Когато я приели да учи класическа филология в СУ, спечелила стипендия за Атинския университет и през 1995 г. се преселила там. Учила известно време езика, а когато надушила, че гърци купуват Нова телевизия, сама се предложила да стане кореспондент. Всъщност тогава за пръв път имала договорни отношения с медията, в която се завърна години по-късно на бял кон. Работата на репортер в Гърция я изморила, защото присъствала на размирни събития, в които животът ѝ буквално висял на косъм. През 2005 г. направила рязък завой в кариерата си. Когато научила, че у нас се създава гръцки бизнес съвет, веднага се качила на самолета и кацнала в София, твърдо решена да го оглави. Как стигнала до поста изпълнителен директор, не е ясно, но когато го заемала, управлявала близо 180 компании. Изкарала в дълбоките води на бизнеса 4 години, в които получавала огромна заплата, част от която инвестирала именно в гръцката си вила. Обратно в журналистиката я върнала нейната дружка Вяра Анкова, която я придърпа и за столчето в „Здравей, България“ в Нова тв. Макар съвсем отскоро на екран, Радева надминавала по стандарт на живот всичките си колеги и била по-имотна от Виктор Николаев и предшественичката си Ани Цолова, които дори бяха обект на прокурорски проверки заради недвижимото си имущество. Въпреки че не давала вид на снобарка, Аделина си падала по лукса, а любимият ѝ курорт за отдих в Гърция бил небезизвестният остров Миконос, прочут като едно от най-скъпите места за почивка на планетата. Тв водещата познавала емблематичните му улици като дланта си, а в пътите, в които правела слънчеви бани там, се случвало в Миконос по същото време да отмарят и звезди от ранга на Леонардо ди Каприо, Том Ханкс, Чарлийз Терон и много други. Сподели:", "date": "2018.03.17", "title": "САМО В ПИК И \"РЕТРО\"! Екранната половинка на Виктор Николаев с баровска вила в Гърция"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B4%D0%B6%D0%B8%D0%B5%D1%81%D0%B5%D0%BC-%D0%B4%D0%B0%D0%B2%D0%B0-%D0%BE%D1%82%D0%B3%D0%BE%D0%B2%D0%BE%D1%80%E2%80%A6-%E2%80%9E%D1%81%D0%B0%D0%BC%D0%BE%D1%83%D0%B1%D0%B8%D1%82%D0%B0%E2%80%9D-%D0%BB%D0%B8-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D1%81%D0%B5%D0%B2%D0%B8-news735684.html", "text": "Мобилният телефон на бременната жена, която сложи край на живота си, е в следствието в Кърджали. GSM-ът ще послужи на разследващите да разберат по колко пъти бившият съпруг се е обаждал на жената, какви съобщения и снимки й е пращал и дали именно чрез тях кърджалийката умишлено е била тласната към самоубийство. Това разкриха за \"Родопи24\" източници, близки до разследването. Припомняме, че следствието пое ужасяващия случай на самоубилата се бременна жена в Кърджали. Разследването цели да установи дали 27-годишната Севинч Осман е била склонена да сложи край на живота си вследствие на налаган й системно физически и психически тормоз. Родителите на починалата млада жена вече са били разпитани по случая, а от прокуратурата ще трябва да преценят дали има достатъчно данни за образуване на наказателно производство спрямо бившия съпруг на кърджалийката. Роднините пък са готови да предоставят всякакви доказателства за извършено насилие спрямо жената-документирано от властите в Австрия с подадените до тях жалби и издадени ограничителни заповеди. Припомняме, че трагедията се разигра на 16 декември м.г. 27-годишната Севинч Осман се нагълтва с хапчета. Бременната в седмия месец жена е закарана по спешност в болницата в Кърджали. Налага се оперативна намеса и плодът й е изваден мъртъв. Тя изпада в кома, а на 18 декември умира. Роднините пък обвиняват бившия й мъж и баща на детето й в склоняване към самоубийство. 7 години една безумна любов, придружена с тормоз, побоища, раздели, събирания и подкани към самоубийство. Накрая тя завършва със 120 хапчета, погълнати от бременна жена. Това разкри семейството на 27-годишната Севинч Осман, която бе погребана заедно с умъртвената й рожба. „Ти защо не вземеш да се самоубиеш? Пий си хапчетата, умирай!”. Това няколкократно повтарял съпругът на Севинч Нурхан М., разказаха майката и бащата на жената - Неврие и Селяхтин О. Нурхан не спирал да тормози по телефона бившата си изгора, дори и след като срещу него била издадена съдебна заповед за защита от домашно насилие. Двамата сключили брак преди около 7 години. Живеели и работили в Австрия. Закупили си жилище в Кърджали. Отглеждали по-голямото си момченце, но скандалите не преставали, разказаха близките на Севинч. „За тези седем години, не знам колко дни поне тя бе щастлива. Той я биеше, тормозеше я и психически, но в името на детето тя му прощаваше. Веднъж ми показа на компютъра как я бие. Завъртя монитора, за да гледам и аз-как я гони из стаята, налага и дори ръга с вилица. На следващия ден бях в Австрия, където щях да го…”, разказа през сълзи дни след смъртта на Севинч бащата на младата жена. По думите му, австрийските власти са издали заповед за закрила от домашно насилие. Момичето обаче все прощавало на съпруга си. „Все заради детето. Прибирал съм я от Австрия със счупени ръце след побоища. Пак прошка, пак искаше да са заедно. В същото време той започна и връзка с друга жена. Накара Севинч да продадат жилището им на майка му. Седмица по-късно той се разведе с нея и заживя с другата. От повече от година бяха разделени, но той продължи да я търси и тормози. Постоянно звънеше по телефона и на нас. Севинч отново забременя от него. Започна да й повтаря, че не я иска, да махне детето. В петия месец ходиха по лекари, за да прави аборт, дори в Хасково. Лекарите им казаха „Вие, луди ли сте?”, разказва бащата Селяхтин. Семейството подавало многократно жалби срещу Нурхан. На 15 декември м.г. се явили в съда за издаване на мярка за защита от домашно насилие. По думите на бащата, бившият вече мъж бил предупреден дори да спре с позвъняванията си. В съдебната зала в своя защита Нурхан показал удостоверение за сключен брак от 13 декември с новата си приятелка. „Севинч го прие много тежко. На 16 декември се прибрахме от гостуване при роднини в Свиленград. Беше около обяд. Казах, че ще изляза малко с таксито, за да поработя. В ранния следобед Севинч получава на телефона си снимки от Нурхан. На едната той позира с костюм и новата си жена, която е със сватбена рокля. На другата е венчалната им халка с изписани имената им… Малко по-късно тя ми се обади, че й е лошо. Когато се върнах, видях, че е повърнала. Повиках 112, но не изчаках, а я заведох до Бърза помощ”, разказва бащата. 27-годишната жена е погълнала около 120 хапчета от лекарствата на родителите й за диабет, сърце и нервна система. Севинч е приета по спешност. На следващия ден изпада в кома. Бебето в утробата й не показва сърдечна дейност и се налага операция. Лекарите изваждат мъртъв плода. На 18 декември Севинч също губи живота си. 6-годишният син на Севинч и Нурхан в момента живее при родителите на баща си в Кърджали. 25-годишният бивш съпруг пък отново е в чужбина. По думите на бащата Селяхтин, той е избягал от Австрия в Англия. „Искаме да получим справедливост, искаме да видим, че нашето правосъдие може да се справи с подобни случаи на насилие, дори след като са завършили фатално. Аз и съпругата ми не знаем дали сме живи или мъртви. Много ни е тежко, искаме справедливост”, категоричен е бащата на Севинч. Сподели:", "date": "2018.03.17", "title": "МИСТЕРИЯ! Джиесем дава отговор… „самоубита” ли е бременната Севи?"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%88%D0%BE%D1%84%D1%8C%D0%BE%D1%80-%D0%B8-%D0%BA%D0%BE%D0%BD%D0%B4%D1%83%D1%80%D0%BA%D0%B0-%D0%B2-%D0%B1%D0%B5%D1%81%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-news735738.html", "text": "Истински екшън е преживяла пътничка от автобус номер 17 по време на пътуването си. Тя разказва историятат във Фейсбук, където описва недопустимото отношение на шофьора и кондукторката към работата, която вършат и към пътниците. Ето и разказа на гражданката: На 15 март, около 11:00 часа преди обед се качих в автобус номер 17 от спирката пред детската градина в кв. Прослав. Това е трета или четвърта спирка от началото на маршрута на въпросния автобус. Кондуктор нямаше, шофьорът пушеше, говореше по телефона и тъй като и двете му ръце бяха заети с по-важни неща, позволяваше си да пуска волана и да управлява рейса, подпирайки кормилото с крака отдолу. Едно от момичетата, които се качиха с мен се опита да си купи билет от него - той я игнорира и се повозихме така до някъде. На спирка след гребната база спря (преди това изхвърли фаса си през прозореца), за да отиде по малка нужда на 5-10 метра от возилото, като отлично се виждаше в гръб, а окъснялата кондукторка се качи от същото място, помота се минута-две и дойде да ме попита дали съм там за билети. Ами, не, за домати дойдох. Както и да е, продължихме си по пътя, но след спирка-две се качиха две възрастни дами, на които внимание беше обърнато след дълго чакане. Едната дама си позволи да направи забележка и в отговор получи... крясъци. Кондукторката заяви с все глас, че ще си става когато си поиска и ще си прави каквото си поиска, а на възрастната дама извика: \"Аре млъквай вече! Няма да се занимаваш с мен! Млъквай!\" Не издържах и се намесих (доста културно, защото така смятам, че е редно), направих забележка за тона, който държеше да пътниците, в отговор на което и аз получих крясъци. Обясних, че не може да се толерира такова отношение - шофьорът да пуши и всички да дишат, да говори по телефона, превозвайки пътници, да ходи по малка нужда пред тях, кондукторите да не обръщат внимание на новокачилите се, а после да им крещят и че ще потърся съдействие от работодателите им... В отговор получих крясък: \"КЪДЕТО ИСКАШ ЗВЪНИ, САМО НЕ МЕ ЗАНИМАВАЙ, ЗАБРАНЯВАМ ДА СЕ ЗАНИМАВАШ С МЕН! КОЯ СИ ТИ, ЧЕ ДА МИ ДЪРЖИШ СМЕТКА?! НЯМА ДА ИЗДЪРЖА И ЩЕ УДАРЯ НЯКОЙ НАКРАЯ!\" Изключително е тъжно, че повечето съграждани не взимат отношение в подобни ситуации. А те са ежедневие. Не ми е приятно да вредя на когото и да било, да подавам сигнали и да застрашавам нечия работа и репутация, но очевидно е, че по друг начин няма как да се превъзпита този грозен, грозен манталитет. Сподели:", "date": "2018.03.17", "title": "ЕКШЪН В ПЛОВДИВ! Шофьор и кондурка в бесен скандал"}
{"url": "http://pik.bg/%D0%BC%D0%BE%D0%B1%D0%B8%D0%BB%D0%BD%D0%B0-%D0%BA%D0%B0%D0%BC%D0%B5%D1%80%D0%B0-%D0%BE%D1%82-%D0%BD%D0%BE%D0%B2%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B7%D0%B0%D1%81%D0%B8%D1%87%D0%B0-%D0%BF%D1%8A%D1%82%D0%BD%D0%B8%D1%82%D0%B5-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-news735627.html", "text": "Пътната полиция в Пловдив работи с нова модерна мобилна камера за засичане на превишена скорост. Лазерното устройство е с висока прецизност и фиксира едновременно повече от един нарушител. Камерата може да работи при всякакви метеорологични условия. Широкообхватният дисплей и лазерното насочване обхващат пътните платна и в двете посоки на мястото, където е ситуирана, а лъчът засича всички движещи се коли, обясни инспектор Ботьо Гиргинов от Пътна полиция: \"Единственият човешки фактор е при монтирането и при настройването на камерата за работа. Оттам нататък, в продължение на часове, камерата може да работи на автономен режим. Във всеки един момент данните, чрез 4G, се получават в компютър и сървър и предстои тяхната обработка\". Специален софтуеър отчита всяко превишение на скоростта, правейки за част от секундата по пет бързи снимки на колата и номера. Само за първите 30 минути бяха засечени 31 нарушители на ограниченията на скоростта за движение в градски условия от Пловдив Кремена Данева Сподели:", "date": "2018.03.17", "title": "Мобилна камера от ново поколение засича пътните нарушения в Пловдивско"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8-%D0%B2%D0%BE%D0%BB%D0%B3%D0%B8%D0%BD-%D1%89%D0%B5-%D0%B8%D0%BC%D0%B0-%D0%BB%D0%B8-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B7%D0%B0-%D1%82%D0%B5%D1%80%D0%B5%D0%B7-news735660.html", "text": "Не очаквам голяма война, по-скоро ще продължи да се развива тази несигурност и конфликтите в Близкия Изток. А турският президент Ердоган се опитва да възстанови по някаква форма едноличната авторитарна власт в Турция. Той ще се опита да предотврати създаването на кюрдска държава. В момента турските войски водят война на сирийска територия. Но там много интересно му се оплетоха връзките и интересите с американската страна в региона. Това заяви пред \"Събуди се...\" евродепутатът Ангел Джамбазки. В студиото той коментира думите на премиера Борисов, че напрежението на Балканите е огромно, а Третата световна война е на прага ни. \"Светът се промени тотално и това е особено осезателно от началото на 90-те години\", заяви на свой ред журналистът Петър Волгин. \"Еднополярният свят в момента се разцепва на много парчета. Виждаме възраждането на Русия, виждаме Китай, който става все по-мощна държава, виждаме един изморен хегемон в лицето на САЩ, който не може да изпълнява вече това, което мислеше, че някога може да изпълни. Голяма част от света не иска този хегемон\", допълни той. Скандала \"Скрипал\" също бе коментиран в студиото. \"Много е странен този скандал. Официалното становище, зад което застават редица европейски страни и България също, е, че Русия иска да се саморазправи със своите шпиони. Но Скрипал можеше да бъде премахнат по десетки други начини. Какъв е смисълът да го убиват дни преди президентските избори?!\", попита Волгин и допълни: \"Не е хубаво България да влиза толкова твърдо в една ситуация, където няма никакви доказателства и всичко се крепи на твърденията на Тереза Мей и разни други официални лица\". Ангел Джамбазки допълни: \"Има международно право, има двустранни задължения. Без да съм адвокат на никого, руската страна поиска да бъдат представени доказателства, образци. А вместо доказателства, министър-председателят на Великобритания постави ултиматум, но такъв ултиматум може да постави областният управител на Пернишко, не на Великобритания. Това обаче донесе позитиви на британското общество - когато нещата във Великобритания не са добри, Русия е добрият вариант - \"руската заплаха\" винаги е обединителен момент за британското общество\". Според Джамбазки случаят \"Скрипал\", раздухан от Лондон, измества акцента от сериозния проблем на Великобритания със Северна Ирландия. Волгин заяви на свой ред, че скандалът, раздухан от Великобритания, има още една причина. Освен колосалната предстояща победа на Путин на президентските избори, това е и изявлението на руския президент от 1 март, когато Москва демонстрира новите си оръжия. Тази дълбока конспирация Волгин мотивира с \"Политиката на взаимното сдържане държеше света в равновесие е го пазеше от война\". В края на разговора бе коментирано и поведението на руския патриарх Кирил в края на визитата му у нас по повод 140-та годишнина от Руско-турската освободителна война (1877-1878 г.) \"Никой чужденец и никъде не може да идва в България и да си позволява език, който не е достоен за неговия ранг. Патриарх Кирил се постара много, за да събуди русофобските настроения у нас. Той се държа неуважително и неуместно. Ако Русия иска да се държим с нея уважително, тя трябва да се държи уважително и с останалите държави\", заяви Джамбазки. \"Грешката на патриарх Кирил беше, че сбърка адресата - мястото и човека\", отбеляза Петър Волгин. А думите на турския президент Ердоган, че страната му е на прага от военен конфликт, евродепутатът коментира така: \"Този човек може да изнесе вътрешните си проблеми навсякъде и може да разгори война на Балканите, в Косово\". Сподели:", "date": "2018.03.17", "title": "ЕКСКЛУЗИВНО В ПИК! Джамбазки и Волгин: Ще има ли Трета световна война?! Евродепутатът за Тереза Мей: Държи се като областен управител на Пернишко!"}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-%D1%80%D1%83%D0%BC%D1%8A%D0%BD%D1%81%D0%BA%D0%B8-%D1%81%D1%8A%D0%B4-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B8%D1%81%D0%BA%D0%B0-%D0%BD%D0%B0-%D0%BC%D1%8A%D0%B6-%D0%B4%D0%B0-%D0%B1%D1%8A%D0%B4%D0%B5-%D0%BE%D0%B1%D1%8F%D0%B2%D0%B5%D0%BD-%D0%B7%D0%B0-%D0%B6%D0%B8%D0%B2-news735621.html", "text": "Румънски съд отхвърли иска на мъж да бъде обявен за жив, след като официално бил регистриран като мъртъв, писа сайтът на в. „Гардиън“. Говорителка на съда заяви днес, че искът на Константин Релиу (63 г.) от североизточния град Василиу не е уважен, защото е бил подаден твърде късно, съобщи Асошиейтед прес. Решението не подлежи на обжалване. Според румънски медии Релиу отишъл да работи в Турция през 1992 г. и прекъснал контактите със семейството си в Румъния. Тъй като нямала новини от мъжа си, съпругата му успяла през 2016 г. да получи смъртен акт. По-рано тази година турските власти депортирали Релиу, тъй като документите му за пребиваване били изтекли. Но в родината си румънецът открил, че е обявен за мъртъв. „Официално съм мъртъв, въпреки че съм жив. Нямам доходи, а понеже съм обявен за мъртъв не мога да правя нищо“, казал Релиу за странната ситуация, в която изпаднал. Сподели:", "date": "2018.03.17", "title": "КУРИОЗ! Румънски съд отхвърли иска на мъж да бъде обявен за жив"}
{"url": "http://pik.bg/%D0%BF%D0%B0%D0%B7%D0%B0%D1%80%D1%8A%D1%82-%D1%81%D0%B5-%D1%82%D1%80%D0%B5%D1%81%D0%B5---%D0%B4%D0%B0-%D0%BC%D0%B5%D0%B6%D0%B4%D1%83-%D1%80%D0%B5%D0%B0%D0%BB-%D0%B8-%D1%82%D0%BE%D0%BF-%D0%B3%D0%BE%D0%BB%D0%B0%D0%B4%D0%B6%D0%B8%D1%8F-news735748.html", "text": "Реал Мадрид има споразумение с Роберт Левандовски за негов трансфер на \"Сантиаго Бернабеу\" през лятото, пише \"Новспорт\", позовавайки се на пикантна информация от Пиренеите. Флорентино Перес обаче сега трябва да се договори и с ръководството на Байерн (Мюнхен), което не изглежда никак лесна задача. Нападателят има договор с баварците до 2021 г. и в него няма откупна клауза. Логично е да се очаква германците да искат над 100 млн. евро за голаджията, ако изобщо се съгласят да го продадат. Иначе в информацията се визира, че Лева се е споразумял с Реал за контракт за два сезона с опция за трети. През идното лято Роберт навършва 30 години и може би сега е последният му шанс за мултимилионен трансфер. Сподели:", "date": "2018.03.17", "title": "Пазарът се тресе - \"ДА\" между Реал и топ голаджия!?"}
{"url": "http://pik.bg/%D1%82%D1%80%D0%B8%D1%83%D0%BC%D1%84%D1%8A%D1%82-%D0%BD%D0%B0-%D0%BA%D1%83%D1%87%D0%BA%D0%B0%D1%82%D0%B0-%D0%BA%D0%B0%D0%BA-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB-%E2%84%961-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news735663.html", "text": "В \"Уикенд\" написали, че Венета Райкова е най-успешният български писател за последните две години. Издала четири романа един след друг?! Всеки имал по 40 000 тираж?! Най-продавана била книгата й със заглавие \"Триумфът на кучките\"?! Триумфът на кучката, наистина... Не вярвам особено на изхвърлянията на \"Уикенд\", които издават \"шедьоврите\" на самообявилата се за кучка белетристка. Но все пак. Дотам я докара българската литература - Венета Райкова да е най-успешната писателка, лицето, флагманът. Щом и Криско прописа мемоари, и те в класациите... Чуден парадокс, чудна метафора. Сега, да седна да се тюхкам за причините - едва ли има смисъл. Тук има много народопсихология, много обективизъм, поколенчески комплекси, сбъркана естетика ценностна деградация. В крайна сметка това е не просто провал на читателите. Това е провал на цялата българска литература от по-ново време, която очевидно не разполага с идейно-художествен ресурс да ангажира публиката. Смешното е, че току-що видях Антон Дончев да куцука на Орлов мост под ръка с жена си. Антон Дончев е още жив, макар че малцина подозират. Баща ми, като го срещнат дечурлига на улицата, немеят. \"Ха, този не го ли учим в читанките, как така още мърда?\" И със Стефан Цанев е същото, и с Левчев. То май само те останаха. След тях се задават Венета Райкова и Криско. Новата поетична вълна. Какво \"задават се\", те вече са се \"задали\". Задали са посоката, трендът. Какво искам да кажа ли? Нищо не искам да кажа. Споделям без полза отчаянието си. Сподели:", "date": "2018.03.17", "title": "ТРИУМФЪТ НА КУЧКАТА. Как Венета Райкова стана писател №1 на България"}
{"url": "http://pik.bg/%D0%B0%D0%BB%D0%B5%D0%BA%D1%81-%D0%B0%D0%BB%D0%B5%D0%BA%D1%81%D0%B8%D0%B5%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D0%B2%D0%BB%D0%BE%D1%88%D0%B0%D0%B2%D0%B0%D1%82-news735628.html", "text": "Радио „Фокус“ Отношенията между САЩ и Русия ще се влошават, прогнозира в интервю за „Това е България“ по Алекс Алексиев, председател на Центъра за балкански и черноморски изследвания. Той изрази съжаление, че Европа не желае да види това, което става, от гледна точка на провокациите на Русия. Според него Западна Европа има достатъчно смелост да предприеме нещо. Анализаторът уточни, че в ЕС България е страната, която най-много се подава на руски инсинуации и провокации и това няма да ни доведе до нищо добро. „Руският президент играе, той е въжеиграч, той блъфира. Например, ако погледнете тези оръжия, които той демонстрира като нещо ново и като огромна заплаха, на която Западът не може да противостои, това е пълна глупост. Но аз не виждам как той може да направи нещо, тъй като икономиката му е изключително слаба, става все по-слаба. И другото, което е по-важно, той във военно отношение няма полезни ходове. В момента Русия изостава технологически не само от Запада, а и от Китай и от Индия. Така че неговата ситуация е тази на блъфьор, който се опитва да залъже останалите играчи, че едва ли не той има най-силните карти. Не е така“, допълни Алекс Алексиев. Той каза още, че подобно на Путин и Ердоган блъфира, а Турция не може да предизвика Трета световна война, защото е доста слаба, особено след като президентът й фактически обезглави военната сила на страната. Той препоръча България да дава убежище на хора, преследвани по политически причини от Ердоган, защото това е основният принцип на демократичната държава. Сподели:", "date": "2018.03.17", "title": "Алекс Алексиев: Отношенията между САЩ и Русия ще се влошават"}
{"url": "http://pik.bg/%D0%B8%D0%B7%D0%BC%D0%B0%D0%BC%D0%B0-%D0%BC%D0%BD%D0%B8%D0%BC%D0%B0-%D1%84%D0%B8%D1%80%D0%BC%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D1%8F-%D0%B7%D0%B0-%D1%87%D0%B5%D1%82%D0%B8%D1%80%D0%B8%D1%87%D0%BB%D0%B5%D0%BD%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-850-%D0%BB%D0%B2-news735643.html", "text": "Може ли едно четиричленно семейство да отиде на мечтаната екскурзия до о. Тенерифе за скромната сума от 850 лева? Този въпрос си задават бургазлии, които в началото на февруари получават случайно обаждане от непознат номер, съобщава Флагман. Гласът зад слушалката разкрива, че семейството й е избрано на случаен принцип от извадка с телефонни номера, предоставена от съответния мобилен оператор – като семейство, което да бъде анкетирано за това колко често и къде ходи на почивки. „Задават няколко въпроса: ходите ли на почивки, колко често си го позволявате, колко са членовете на семейството ви и т.н. Не са искали никакви лични данни. Накрая на анкетата ми заявиха, че отговорите ми ще послужат за участието ми в томбола с награди”, разказва читателка на Флагман. Историята обаче не приключва дотук. След малко повече от месец, бургазлийката получава второ обаждане, също от непознат номер (0988830827). Обясняват й, че тъй като е участвала в анкетата, номерът й е бил изтеглен на томбола и печели награда. За да я получи обаче трябва да отиде на специална презентация на въпросната фирма, която ще се състои днес от 10:00 часа в бургаския хотел „Аква”. Изискването е да отиде заедно с мъжа си, явно, за да се вземат спонтанни решения, а не да се остави за по-късно. „Не знам каква е причината да искат и двамата съпрузи да присъстват. Аз съм с две деца и заявих, че това няма как да стане и им отказах. Те ме увериха, че можем да присъстваме и в 13:30 часа Доста съмнителна ми се стори историята и реших да се поразровя дали не е измама. Оказа се доста по-сериозно от това, което предполагах”, разкрива още дамата. Тя е успяла да разкрие по-голямата част от потенциалната измама. Компанията, която организира събитието, е формална собственост на сърбин, но той пък често сменя фирмите, адреса и телефоните си през приблизително 2 месеца. Винаги обаче работи по един и същи начин. Първо се „опипва почвата” по телефона с въпросната анкета. Всъщност томбола няма, а всеки, получил обаждане в първия етап, получава такова и във втория, както и \"покана за фирмена туристическа презентация с награди\". „Оказва се, че искат присъствието на двамата съпрузи, защото събитието, което провеждат е някаква форма на хипноза. Лекторите им владеят отлично риториката, обаятелни и убедителни са. Ако единият от двамата „клъвне” шансът да бъдат измамени става двойно по-голям. Предлагат атрактивни почивки в чужбина. Показват цените на конкурентните фирми, а после показват и тяхната, която е в пъти занижена. Накрая разбира се искат капаро – около 500 лева, за да били „задействали процедурите по резервация”. Има поне 20-ина измамени досега и изглежда държавата е с вързани ръце, тъй като фирмата сменя адреса и регистрацията си”, допълва бургазлийката, коят ое категорична, че въпросната ситуация е измама. Третият етап е прибирането на „капарото” и преместването на офиса на фирмата, за да загубят хората следите им. Това вече се е случвало няколко пъти. Оказва се, че дейността на въпросните лица е в полезрението на различни институции от години., но все още по въпроса не е направено нищо. Сподели:", "date": "2018.03.17", "title": "Измама! Мнима фирма предлага екскурзия за четиричленно семейство срещу 850 лв"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B8-%D0%B6%D0%BE%D1%80%D0%B6-%D0%B3%D0%B0%D0%BD%D1%87%D0%B5%D0%B2-%D0%B4%D0%B0%D0%B4%D0%B5-%D0%B0%D0%BA%D1%8A%D0%BB-%D0%B7%D0%B0-%D0%BA%D0%BE%D1%80%D0%B5%D0%BC%D0%BD%D0%B8%D1%82%D0%B5-%D0%BD%D0%B0-%D1%80%D0%B0%D0%B4%D0%B5%D0%B2-%D0%BD%D0%B0-%D0%BB%D0%BE%D1%81%D1%82%D0%B0-%D0%B1%D0%B0%D0%B4%D0%B0%D0%BD%D0%B0%D1%80%D0%BA%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%BF-news735664.html", "text": "Бившият политик и вечен шоумен Жорж Ганчев прекали с баданарката и хвалебствията си за спортните умения на родния държавен глава. В сутрешния блок на Би Ти Ви Жорж коментира нестандартните ситуации при големите политици и в частност последната демонстрация на президента Румен Радев на добра физическа форма. „Румен Радев е едно мъжко момче, трениран е за летец – заяви Жорж Ганчев. – Само с едно движение показа много. Той е щастлив човек, защото има кауза. Аз също, защото му помогнах. Горд съм, защото дойдоха в градската ми къща и поискаха преди изборите да го подкрепя. Дадох им 28 000 гласа за него. Казах им, че искам човек с лице, с фасон, мъжественост. Щастлив съм, че Радев е такъв. Той е умен мъж, а до него има свестна жена. След това обаче никой не ми благодари. Нито Корнелия, нито който и да е“. Жорж Ганчев заяви още, че при нормална държава би трябвало той да стане президент на България още през 1991 година. „Тогава дадох рамо на Петър Берон“, уточни Ганчев. В типичния си стил Жорж Ганчев коментира и лидерите на САЩ и Русия. „Доналд Тръмп наистина е странна птица – каза Ганчев. – Всичко обаче е най-елементарен Пи Ар. Тези номера обаче вече са прекалено елементарни и вече никой не им се хваща сериозно. Там Хилари Клинтън и съпругът й бяха пълен провал. Точният, народният човек бе Бърни Сандърс. Барак Обама бе свястно момче. Той два пъти работи сериозно по социалните програми. Иначе Тръмп е голям боец, въпреки че бърка под полите на хубавиците. Когато трябва да се свърши работа – той е човекът. Всички обаче са срещу него“. За Владимир Путин Жорж Ганчев отбеляза, че той прави впечатление с това, че владее три езика. „Наистина не може да се каже, че е елегантен, но свири на пиано, рибар е и имаше достойнството публично да обяви развода си. Похвално е, че не прави компромиси с олигарсите – ако не си плащат данъците в Русия, не получават подкрепа“. Сподели:", "date": "2018.03.17", "title": "ГОРЕЩА ТЕМА! И Жорж Ганчев даде акъл за коремните на Радев на лоста! Баданарката на бившия политик потресаваща! "}
{"url": "http://pik.bg/%D0%BB%D0%B5%D0%B2%D1%81%D0%BA%D0%B8-%D0%BC%D0%BE%D0%B6%D0%B5-%D0%B4%D0%B0-%D1%81%D1%87%D1%83%D0%BF%D0%B8-%D0%BB%D1%8E%D0%B1%D0%BE%D0%BF%D0%B8%D1%82%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D1%86%D1%81%D0%BA%D0%B0-%D0%B2%D1%8A%D0%B2-%D0%B2%D0%B5%D1%87%D0%BD%D0%BE%D1%82%D0%BE-%D0%B4%D0%B5%D1%80%D0%B1%D0%B8-news735729.html", "text": "В неделя Левски може да изравни или дори да подобри своеобразен рекорд във вечното дерби за първенство – по чужденци в стартовия състав. Досега той се държи от армейците – 9, акцентира \"Гол\". На 25 октомври 2014 година те излязоха само с двама българи в единайсеторката. Това бяха десният бек Венцислав Василев и централният защитник Александър Тунчев. Червените спечелиха с категоричното 3:0 с голове на Тони Силва, Борис Галчев и… Серджиу Буш. В онзи мач румънският таран, който в момента носи фланелката на Левски, също влезе в историята на съперничеството между двата отбора. Той стана първият чужденец, успял да се разпише в две шампионатни дербита, при това поредни. Сега с голове в два сблъсъка между червени и сини могат да се похвалят още трима – Арсенио Нунеш, който носеше екипа на ЦСКА, както и настоящите съотборници на Буш на \"Герена\" Роман Прохазка и Давид Яблонски. Серджиу Буш пък може да стане първият иностранец, който е вкарал и за двата съперника в Мач №1 на България. От родните играчи с подобно постижение може да се похвали Петър Михтарски. В неделя Делио Роси е твърде вероятно да извади единайсеторка, в която фигурират имената на 10 футболисти, родени извън България. Сигурно е само, че вратарят на сините ще е наше момче. Просто защото всичките играчи под рамката на Левски са българи – капитанът Божидар Митрев, както и резервите му Николай Кръстев и Петър Иванов. В предишния кръг – 1:1 срещу Етър на \"Герена\", Роси пусна на терена 9 иностранци. На вратата бе Николай Кръстев, а като десен бек се изявяваше Ивайло Найденов. Юношата обаче игра, защото титулярят в дясната зона на отбраната Милош Цветкович беше наказан. За разлика от Левски ЦСКА може да започне в неделя с цели шестима българи в стартовата си единайсеторка. Отбраната почти сигурно ще е съставена само от нашенци – Станислав Манолев, Николай Бодуров, Божидар Чорбаджийски, Александър Георгиев. В халфовата линия ще започне Кристиян Малинов, а по крилото отбраната на сините ще тормози Кирил Десподов. Има вариант, при който дори българите да са 7 – Александър Дюлгеров да започне като десен бек, а Манолев да бъде преместен по-напред. Последният път, в който ЦСКА не използва нито един чужденец в дербито, бе преди близо 16 години – на 26 май 2002 г. при 1:0 за червените на \"Българска армия\" под ръководството на временния треньор Стоян Йорданов. Сините пък не са излизали с изцяло българска единайсеторка нито веднъж през новия век. За последно те сториха това преди малко повече от 19 години – на 6 март 1999 година, когато сблъсък №1 бе игран на стадион \"Славия\" в столичния квартал \"Овча купел\". Тогава Левски победи с 3:2. Единственият чужденец в стартовия състав на ЦСКА тогава бе Игор Харковченко – украинският защитник преди това бе играл за Левски. В онзи мач и петте гола бяха дело на българи – за сините точни бяха Георги Иванов-Гонзо (2) и Александър Александров-Кривия (1), а за червените Милен Петков (от дузпа) и Асен Букарев. Сподели:", "date": "2018.03.17", "title": "Левски може да счупи любопитен рекорд на ЦСКА във \"Вечното дерби\"!"}
{"url": "http://pik.bg/%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2%D1%8A%D0%B2%D0%B5%D0%B6%D0%B4%D0%B0-%D1%80%D0%B5%D0%B6%D0%B8%D0%BC-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-news735642.html", "text": "Венецуела въвежда режим на електричеството, предава Reuters, цитирана от Фокус. Ограниченията се налагат заради сушата, която доведе до критично намаляване в обемите на важни водохранилища, където се намират водно-електрически централи. Това нарушава сериозно крехкия баланс на венецуелската енергосистема. Четиричасовите спирания започнали в четвъртък, но много жители са съобщили, че прекъсванията на електрозахранването са били значително по-дълги . Съобщава се за хора, които са починали, защото не са получавали навреме медицинска помощ заради спирането на тока, при което апаратурата, поддържаща живота им спряла. Според властите режимът ще продължи поне две седмици, но не обявен официален край на икономиите. Сподели:", "date": "2018.03.17", "title": "Венецуела въвежда режим на електричеството"}
{"url": "http://pik.bg/%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D0%BE%D1%87%D0%B8%D1%82%D0%B0-%D0%B4%D0%BD%D0%B5%D1%81-%D1%87%D0%BE%D0%B2%D0%B5%D0%BA-%D0%B1%D0%BE%D0%B6%D0%B8-%D0%BF%D0%B5%D1%82-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-news735649.html", "text": "Християнската църква почита днес паметта на Св. преподобни Алексий, човек Божи. Той е роден в древен Рим по време на управлението на Теодосий Велики. Родителите му решили да го оженят много рано, въпреки неговото намерение да се отдаде на Бога. Преди сватбата на Алексий му се явил Св. Павел, който му казал: \"Този, който обича баща и майка повече от мен, не е достоен за мен\". Пред самия олтар Алексий погледнал кръста с угризения, след което безмълвно напуснал църквата, като изоставил всичките си близки. Прекарал 18 години в манастир в Сирия. Там станал много уважаван свети човек, чието тържествено и безмълвно посвещение често било тема на много дискусии не само между монасите, но и в обществото, на което служел. Почти целия си съзнателен живот светецът, в името на своето обещание към Бога, прекарал в мълчание и укривал своята самоличност. Наказанията и лишенията, на които сам се подложил заради колебанието си, били прекалено жестоки и забулени в мълчание. Званието \"Божи човек\" той получил след смъртта си, поради своето себеотрицание и пълно отдаване в служба на Бога. Алексей е гръцко име и означава помощник. Енергията, която името носи, е на уравновесеност, жизнерадостност и самостоятелност. Това име не е обременено от никаква негативна енергия. Притежателите му са спокойни и весели хора, които с лекота избягват неприятностите. Лесно се адаптират към нови групи, но ако им липсва амбиция, стават много мързеливи хора. Ако Алексей прояви своето търпение и усърдие може да се реализира в сферата на медицината, но ако лесно губи своята уравновесеност, по-добре е да работи като писател или художник. На 17 март се отбелязва и денят на Свети Патрик - един от най-важните християнски светци и патрон на Ирландия. На този ден празнуват всички ирландци, където и по света да се намират. В много държави на планетата този ден е смятан за празник на ирландската душа. По традиция тържествата по повод Деня на Свети Патрик продължават една седмица. По време на тях се изнасят концерти с ирландска музика, има танци и празнични шествия. Легендите разказват, че патронът на Ирландия, Свети Патрик, се е родил в Бануен, Уелс, приблизително в 385 г. Дадено му било името Мейуин. До 16-годишната си възраст се смятал за езичник. На тази възраст бил отвлечен и продаден в робство от група ирландци, които нападнали селото му. По време на робството се доближил до Бога. След шест години успял да избяга в Галия. Дванайсет години учил в манастир. През това време осъзнал, че е призван да покръсти езичниците. Впоследствие бил посветен в сана на дякон, после - на проповедник и най-накрая - на епископ. Междувременно се нарекъл с християнското име Патрик и бил назначен за втори епископ на Ирландия. Патрик пътувал често из Ирландия и извън нея и обиколил много места, кръстени по-късно на него. Създавал училища и църкви, които да му помагат в проповядването на християнството в Ирландия. Мисията му там продължила 30 години. След това се оттеглил в графство Даун. Умрял на 17 март 461 г. Оттогава тази дата се празнува като Денят на Свети Патрик. Денят на Свети Патрик се отбелязва на 17 март като държавен празник в Ирландия, Северна Ирландия, на Монсерат и в канадската провинция Нюфаундленд и Лабрадор. Патрик се счита също за покровител на Нигерия, където имало основно ирландски мисионери. Сподели:", "date": "2018.03.17", "title": "Християнската църква почита днес човек Божи. Пет красиви имена празнуват"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D1%85%D0%B8%D0%BB%D1%8F%D0%B4%D0%B8-%D1%82%D0%B5%D0%BB%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%BF%D0%BE%D0%B4-%D1%80%D0%B0%D0%B7%D0%B2%D0%B0%D0%BB%D0%B8%D0%BD%D0%B8%D1%82%D0%B5-%D0%B2-%D1%80%D0%B0%D0%BA%D0%BA%D0%B0-news735641.html", "text": "От руското министерство на отбраната съобщиха, че САЩ възпрепятстват пристигането в Ракка на хуманитарните организации и на мисиите на ООН за оценка на мащаба на хуманитарната ситуация, предава РИА Новости, цитирани от Фокус. САЩ продължават да възпрепятстват пристигането на представителите на хуманитарните организации в Ракка, да не говорим за съгласуваното пристигане в града на оценъчна мисия на ООН, която трябва да опише мащабите на хуманитарната катастрофа, за да определи обемите на извънредната хуманитарна помощ на оставащото население“, пише в официално заявление на министерството. Отбелязва се, че в самата Ракка относително безопасно са няколко централни квартала на града. Останалата част от градската територия е опасна за намиращите се и обитаващите я хора. „Под руините на сградите остават хиляди неизвадени и разлагащи се трупове на мирни жители и на терористи, загинали по време на масираните бомбардировки на града от американската коалиция. В града вече има огнища на инфекциозни заболявания, които заплашват, с настъпването на топлото време, с епидемия“, подчертава министерството. Сподели:", "date": "2018.03.17", "title": "Ужасяващо! Хиляди тела остават под развалините в Ракка"}
{"url": "http://pik.bg/%D1%81%D1%8A%D0%BB%D0%B7%D0%B8-%D0%B2-%D0%B5%D1%84%D0%B8%D1%80%D0%B0-%D0%B7%D0%B0%D1%89%D0%BE-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-news735665.html", "text": "Не се плаша, че съм в сянката на Вежди. Защото всъщност това не е така. Аз съм самостоятелна личност, той също. Ние сме едно семейство, вече над 20 години сме заедно. За мен семейството, децата, домът са на първо място. Всичко останало е пейзаж. Това заяви пред Ива Софиянска съпругата на бившия министър на културата Вежди Рашидов д-р Снежа Бахарова. Тя не скри, че най-трудният момент от техния съвместен живот е диагностицирането на неговото онкологично заболяване. Когато лечението преминава и се увенчава с успех, тя го предупреждава: \"Ако искаш да те изнесат с ковчег от този кабинет, приеми поредната покана за министър. Той ме послуша и слава Богу, ето, влезе и в ателието\". \"Той не можеше да говори, всичко се случваше с есемес. Той ми пишеше, аз предперадавах. не спираха да му звънят! Хем че всички знаеха, че е в болница. Телефонът звънеше денонощно - \"Вежди, направи това, направи онова, помогни на този, на онзи\"... А този емоционален творец се държеше като войник! Беше страхотен! В момента, в който се прибрахме от летището, аз отидох вкъщи, а той - директно в Ларгото. Беше свалил около 27 кг, не ядеше, един месец след това не излезе от вкъщи\", спомни си за този тежък период д-р Бахарова. \"Карали сме се зверски. Той не ядеше, аз го натисках: \"Ще ядеш!\". като малките деца... Но той ме слуша. Понякога обаче се самонавива\", допълни съпругата на Вежди Рашидов. Тя и той се запознали \"на купон\": \"Бях хубава млада мома. Бяхме на един рожден ден. Седнахме на една маса. После той ме покани на обед и на кафе. Беше ми приятно, все пак той е един от най-известните в държавата. Тогава имах едно гадже, трябваше да замина за Русия. Във Варна обаче, на рожден ден на Илия Павлов, отново се видяхме с Вежди. Направихме една разходка из Морската градина във Варна и отлетях за Москва. След десет дни се върнах, обадих му се и... така станаха нещата. И вече 20 години\". \"Хората му лепнаха прякора \"мултак\". Защо на Илия Павлов не му викаха така? Или на хилядите други, които също бяха от \"Мултигруп\"?!.. А аз не виждам нищо обидно! Илия Павлов идваше в нашата къща, ядеше салам, сирене и хляб. И сме си говорили хиляди смешки. Не виждам защо искаха да уязвят Вежди по такъв начин. Всичко е въпрос на злоба и завист!\", заяви д-р Бахарова. Запитана какво не знаят хората за него, тя отговори: \"С годините става все по-романтичен. Все по-често ми купува цветя. Като ми се обадят по телефона в \"Пирогов\": Долу ви чака един с букет\", умирам. Искам тези неща да са по-апоркрифни\". \"Така ми беше писнало, че броях края на мандатите му! Знаех, че до следващите избори ще има един-два месеца период, в който ще дишаме спокойно. Никога няма да забравя как един негов приятел, който е идвал в къщата ни, ял е и е пил на нашата маса, заяви: \"Няма да приема турчин да става български министър\". Много ни заболя!\". В края на разговора съпругата на Рашидов не сдържа сълзите си: \"Ти знаеш ли, откъде той е тръгнал! от нищото...\" \"Евала на тоя човек! Той за пръв път идва в София, когато идва да кандидатства в Художествената гимназия, едва 13-годишен... Толкова много е постигнал! Защото е толкова талантлив! Била съм с него в Европейския парламент, където видях как го приемат хората. В Лувъра му ставаха на крака! Шефът на Лувъра му стана на крака! С френския посланик, с френското културно аташе! Как да не ти е кеф! Това е най-големият музей в света\". Сподели:", "date": "2018.03.17", "title": "СЪЛЗИ В ЕФИРА! Защо се разплака съпругата на Вежди Рашидов?"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BE%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B2%D0%B5%D0%B7%D0%BD%D0%B8%D1%82%D0%B5-%D0%B4%D0%B0-%D0%BD%D0%B5-%D0%BF%D1%8A%D1%82%D1%83%D0%B2%D0%B0%D1%82-%D0%BE%D0%B2%D0%BD%D0%B8%D1%82%D0%B5-%D1%81%D0%B0-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-news735636.html", "text": "В този ден сте лишени от чувството си за себесъхранение. На работното си място избягвайте предизвикани от вас конфликтите с колегите и ръководството. По-добре се откажете от делово пътуване. Пазете се от автопроизшествия. Прекалено емоционални сте и конфликтите на пътя са ви гарантирани. Не се опитвайте да прикривате проблемите на работното място. Признаването на грешките ще ви даде яснота какво трябва да промените. Бъдете отговорни. Ще се наложи да поемете отговорност за важна финансова сделка. Ваш съдружник ще ви подкрепи и за ваша изненада ще действа във ваша полза. Отхвърлете служебните си задачи до обед. При възникнала необходимост да подпишете спешни документи откажете директно. Може само да ги подготвите.  Проведете разговори с роднините си, които имат имуществени претенции към вас. Не се ядосвайте заради клевети, станали причина за агресивното отношение на вашите колеги. Изяснете веднага проблема, за да не се задълбочи, преминавайки във взаимна омраза. Бъдете внимателни в общуването. На работното място всичко излиза извън контрол. Няма как да завършите планираните задачи, заради неочаквани трудности. Обмислете как да вложите вашите пари в успешен и доходен бизнес. Не ви съветвам да пътувате, дори и ако се налага да проведете делова среща. Заети сте с важни служебни задачи, но има хора, които настояват да ви видят без да се съобразят с вашето време. Вместо да се ядосвате откажете срещата и се задълбочете в работата си. Забравете за намерението си да провеждате разговори с ваши делови партньори. На работното място трудно се справяте със задълженията си. Бъдете особено внимателни, ако сте зад волана. Най-добре е да не пътувате. Разсеяни сте и трудно ще избегнете проблемите, дори и ако са по чужда вина. Днес не предприемайте пътуване. Анализирайте събитията на работното си място. Опитайте се да извлечете максимална полза за себе си. Не се впускайте в необмислени и ненужни промени. Ако се налага да приключите спешните си служебни задачи, имате достатъчно време до обед, а след това се заемете с другите си задължения. Денят изисква да прецените дали ви е необходима помощ и още днес се свържете с хора, които могат да ви бъдат полезни. Независимо в какво се състои възникналия проблем, съхранете доброто си настроение. В случаен разговор с колеги, с които сте излезли на разходка, ще научите за предстоящи промени на работното си място. Преодолявате с лекота трудностите, само ако анализирате събитията. Не сте в състояние да овладявате своята чувствителност и ще се окажете под непрекъснатия прицел на някой, който ви се оплаква. На работното място завършете задачите си, ако ви притискат срокове за тяхното изпълнение. Активността ви на работното място до обед ви помага да печелите с лекота. Не отказвайте допълнителните задачи. Търговците ще реализират невероятни приходи.  Бизнесмените да подготвят предложенията, които трябва да обсъдят на работен обяд, без да подписват договори. На всяка цена се постарайте да избегнете назряващ конфликт с ръководството.  Колегите ви са се изказали критично за вас, но не са преценили, че вредят по-скоро на себе си. Обсъдете с подчинените си проблемите, свързани с работния процес, за да не се създадат условия за загуби в следващите дни, които няма как да предотвратите. Очаквайте разправия в семейството заради неразплатени дългове с ваши роднини и неизпълнени обещания, които сте изрекли необмислено. Не се притеснявайте, ако не преобърнете събитията в своя полза. Предложенията за работа са гаранция за бъдещите ви материални успехи, ако сте достатъчно гъвкави и не пропуснете шансът си. Сподели:", "date": "2018.03.17", "title": "САМО В ПИК! Хоросокопът на Алена: Везните да не пътуват! Овните са прекалено емоционални"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D1%89%D0%B5-%D1%80%D0%B5%D1%88%D0%B8%D0%BC-%D1%81-%D0%BC%D0%B0%D0%BA%D1%80%D0%BE%D0%BD-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-news735624.html", "text": "Reuters, цитиран от \"Фокус\". Германският канцлер Ангела Меркел заяви, че ще обсъди с френския президент Еманюел Макрон необходимата реакция относно нападението във Великобритания срещу бившия служител на руското ГРУ Сергей Скрипал, за което Лондон обвинява Русия, предава „Много от пътеките водят към факта, че Русия е отговорна“, заяви Меркел преди началото на преговорите си с Макрон в Париж. „Това е трудна ситуация и днес ще обсъдим какъв да бъде правилния отговор“, допълни тя. Сподели:", "date": "2018.03.17", "title": "Меркел: Ще решим с Макрон реакцията по случая \"Скрипал\""}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BB%D0%B5%D0%B4-%E2%80%9C%D0%BA%D1%8A%D1%80%D0%B2%D0%B0%D0%B2%D0%BE%D1%82%D0%BE-%D0%BF%D0%B8%D1%81%D0%BC%D0%BE%E2%80%9D-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D1%81%D0%B0%D0%BC%D1%83%D0%B8%D0%BB%D0%BE%D0%B2-%D0%BC%D0%B0%D1%80%D0%B5%D1%88%D0%BA%D0%B8-%D1%81%D0%BA%D0%BE%D1%87%D0%B8-%D0%BD%D0%B0-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B7%D0%BB%D0%B0%D1%82%D0%B5%D0%B2-%D0%B7%D0%B0%D1%80-news735673.html", "text": "Лидерът на \"Воля\" Веселин Марешки скочи срещу боса на \"Лукойл\" Валентин Златев с изявление от името на партията. Депутатът и бизнесмен подкрепя позицията на шефа на един от големите играчи в петролния бранш - ИНСА, Георги Самуилов, по скандала, за който първо ПИК съобщи вчера, че се развихря в сектора (ВИЖТЕ В ОЩЕ ПО ТЕМАТА). Според мнозина производители и търговци законът е лобистки и има за цел въвеждане на монополно положение в сектора, както и секира за по-дребния петролен бизнес. Това ще доведе и до удар срещу потребителя заради повишаване на цените на бензина. Георги Самуилов обяви в писмо, че напуска петролната и газова асоциация в знак на протест срещу действията на Валентин Златев. Според Марешки действията му са напълно логични и законът е параван за картел в горивата. Ето какво се казва в позицията на лидера на \"Воля\". \"Борбата с картела в горивата преминава на нов етап. Следим с интерес новините за напускане на членове в Българската петролна и  газова асоциация – като реакция на внесения в НС по инициатива на асоциацията проектозакон, който се представя пред обществото като мярка за въвеждане на регулация в пазара на горивата. За нас не е изненада, че членове на сдружението не желаят повече да бъдат параван за картела и излизат от организацията с аргумента, че отказват да бъдат „замесвани в идеи, които компрометират свободната конкуренция и налагат монополни практики”, което противоречи на обявените цели на асоциацията. Премахването на картела е приоритет за партия ВОЛЯ. Дали сме дума на българския народ, който най-много страда от него, че ще водим тази битка до край. Убедени сме, че все повече хора- и от политиката, и от бизнеса, ще осъзнават важността на  проблема и най-после ще се престрашат да заемат правилната позиция. Ние предупреждавахме многократно, че рано или късно това, което става сега в асоциацията, ще се случи. Предупреждавахме също, че картелът е станал октопод и има и политически пипала. До скоро всички мълчаха- притиснати, изплашени или незаинтересовани. Сега започнаха да реагират, защото  почувстваха заплахата и за собствения си бизнес, и за достойнството си.\" Сподели:", "date": "2018.03.17", "title": "ПЪРВО В ПИК! След “кървавото писмо” на Георги Самуилов: Марешки скочи на Валентин Златев заради монополния му закон. Лобистките игри покровителстват картела на горивата и качват цената на бензина"}
{"url": "http://pik.bg/%D1%80%D1%83%D1%81%D0%B8%D1%8F-%D0%BE%D1%82%D0%B2%D1%80%D1%8A%D1%89%D0%B0-%D0%BD%D0%B0-%D1%83%D0%B4%D0%B0%D1%80%D0%B0-%D0%B3%D0%BE%D0%BD%D0%B8-23-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-news735672.html", "text": "Руското външно министерство обяви за персона нон грата 23 британски дипломати, съобщи ТАСС, цитирайки министерството. Те трябва да напуснат Русия до една седмица, предаде Ройтерс. До напрежението между Лондон и Москва се стигна след отравянето на бившия двоен агент Сергей Скрипал и дъщеря му. Великобритания обвини Русия за случая и вече обяви, че прекратява контактите с Москва и гони 23 руски дипломати. Сергей Скрипал и дъщеря му Юлия бяха открити в безпомощно състояние на пейка в град Солсбъри на 4 март. Скрипал е бивш руски агент, който през 2006 г. е осъден на 13 години затвор за шпионаж в полза на Великобритания. 4 години по-късно е един от четиримата затворници, освободени от Москва в замяна на 10 руски шпиони, задържани от ФБР. Скрипал се установява в град Солсбъри, Великобритания. Съпрагата на Скрипал, по-големият му брат и синът му починаха през последните 2 години. Според семейството част от тях са умрели при мистериозни обстоятелства. Британското разследване сочи, че Скрипал и дъщеря му са отровени с нервнопаралитичното вещество „Новичок”. То е разработено в бившия Съветски съюз през '70-те и '80-те години. „Новичок” е силно токсично нервнопаралитично вещество. Той е четвърто поколение отровен газ, чиито съставни части са селскостопански химикали. „Новичок” предизвиква забавяне на сърдечния ритъм и ограничаване на въздушните пътища, което води до смърт от задушаване. Една от основните причини да се произвеждат тези вещества е, че техните съставни части не са забранени. Сподели:", "date": "2018.03.17", "title": "РУСИЯ ОТВРЪЩА НА УДАРА: Гони 23 британски дипломати"}
{"url": "http://pik.bg/%D0%B5%D0%B2%D1%80%D0%BE%D1%81%D1%82%D0%B0%D1%82-%D0%BD%D0%B8-%D1%80%D0%B0%D0%B7%D0%B1%D0%B8-%D0%B5%D0%B4%D0%B2%D0%B0-%D0%B5%D0%B4%D0%B8%D0%BD-%D0%BE%D1%82-%D0%B4%D0%B5%D1%81%D0%B5%D1%82-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%BF%D0%BE%D1%80%D1%82%D1%83%D0%B2%D0%B0-news735644.html", "text": "Едва около 10 процента от населението у нас, или почти 1 от всеки 10 българи, спортуват активно поне два часа в седмицата, показват актуални данни на Евростат за нагласата на европейците към спортни занимания през миналата година. Средният показател за ЕС-28 е около 40 процента, или почти 4 от всеки 10 европейци, които са спортували активно, отчита още европейската статистика. По този показател зад нас са единствено румънците, където едва около 7 процента се занимават активно със спорт, при показател за Дания например - 80 процента или почти 8 от всеки 10 датчани, които са спортували активно, отбелязва БТА. Други страни с активност в спорта над 50 процента са още: Финландия, Норвегия, Исландия, Швеция и Германия, където населението, което спортува активно е между 60 и 80 процента. В съседна Гърция спортуващите надхвърлят границата от 20 процента, но в Турция например, са почти толкова мързеливи колкото и в Румъния - едва 7 на сто от южните ни съседи са били активни в спорта, съобщава БТА. Проучването отчита също, че местните власти могат да направят повече за насърчаване на физическата активност на гражданите в ЕС. Около 60 на сто от анкетираните европейци смятат, че местните спортни клубове и други организации осигуряват достатъчно възможности за това, но според около 40 на сто - местните власти не правят достатъчно за практикуването на спорта сред европейците. Физическата активност е един от дузината компоненти, по които се определя самооценката на здравето от европейците, отчитат данните на Евростат. По този показател страната ни е на границата на средната самооценка за ЕС-28 - около 70 процента от европейците се самоопределят в добро или много добро здраве. Също около 70 на сто от сънародниците ни се самоопределят с много добро или добро здраве, докато само 10 на сто са посочили, че здравето им е много лошо или лошо. В компонента \"самооценка на здравето\" в ЕС преобладават страните, в които активно се спортува - Ирландия, Дания, Холандия и Швеция - над 80 на сто от гражданите там се самоопределят в отлично или добро здраве. Най-ниска самооценка на здравето си имат представителите на трите балтийски републики - Литва, Латвия и Естония, както и жителите на Хърватия, Португалия и Унгария - около 50 на сто. Данните от анализа потвърждават необходимостта от мерки за насърчаване на повече хора да спортуват и да бъдат физически активни в ежедневието си, тъй като това е изключително важно не само от гледна точка на здравето, благосъстоянието и интеграцията на хората, но и заради значителните икономически разходи, дължащи се на липсата на физическа активност, отчита Евростат. Сподели:", "date": "2018.03.17", "title": "Евростат ни разби: Едва един от десет българи спортува"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%BD%D0%B4%D1%80%D1%8E-%D0%BC%D0%B0%D0%BA%D0%BA%D0%B5%D0%B9%D0%B1-%D0%BA%D0%B0%D1%82%D0%BE-%E2%80%9E%D0%B2%D0%B5%D0%BB%D0%B8%D0%BA-%D0%B4%D0%B5%D0%BD-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0%E2%80%9C-news735652.html", "text": "Президентът на САЩ Доналд Тръмп приветства уволнението на бившия заместник-директор на ФБР Андрю Маккейб, наричайки случилото се „велик ден за демокрацията“, съобщава The Hill, цитирани от Фокус. „Уволнението на Андрю Маккейб е велик ден за здраво работещите мъже и жени във ФБР – заяви Тръмп. - Прегрешилият Джеймс Коми бе негов бос и Маккейб си бе направо момче за всичко. Той знаеше всичко за лъжите и корупцията по високите етажи на Бюрото“. По-рано министърът на правосъдието на САЩ Джеф Сешънс уволни Маккейб, който трябваше да се пенсионира утре. Тръмп преди време критикуваше силно заместник директора, твърдейки, че той е бил предубеден към него, а съпругата му е имала връзки с Демократическата партия. Сподели:", "date": "2018.03.17", "title": "Доналд Тръмп определи уволнението на Андрю Маккейб като „велик ден за демокрацията“"}
{"url": "http://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D1%80%D0%B5%D0%B8%D0%B7%D0%B1%D1%80%D0%B0-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news735640.html", "text": "Китайският парламент преизбра Си Дзинпин за президент на Китайската народна република, предава Reuters, цитирани от Фокус. Китайският президент беше преизбран след като на 11 март китайският парламент, контролиран от Китайската комунистическа партия премахна ограничението на мандатите на президента. Така Си Дзинпин си осигури поста за неопределено време. Сподели:", "date": "2018.03.17", "title": "Китайският парламент преизбра Си Дзинпин за президент"}
{"url": "http://pik.bg/%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%B4%D0%B5%D0%BD-%D0%B2%D1%8A%D0%B7%D0%BB%D0%BE%D0%B2-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news735651.html", "text": "Двете платна на бул. „Александър Стамболийски” в участъка от ул. „Околчица” до ул. „Никола Димков” се затварят за движение на днес до 18:00 часа, информираха от ОП „Организация и контрол на транспорта“ в Пловдив, цитирани от Трафикнюз. Причината е авариен ремонт на магистрален водопровод. Маршрутите  на  автобусни линии  №1, 16 и 36 от вътрешноградския транспорт  се променят, както следва: Линия №1/АПК „Тракия“ - кв. „Коматево“/: бул. „Ал. Стамболийски” - спирки №19 и 20, надясно  по ул. „Стефан Стамболов” – спирка №320 -пицария „Верди”, наляво  по бул. „Никола Вапцаров“ - спирка №200 – срещу „Камела”, спирка №201 – „Белия дом”, ляв завой по ул. „Коматевско шосе”, спирка №344– след КТВ, спирка№23 – Транспортна болница, и по маршрута, утвърден с общинската транспортна схема. В обратна посока:  ул. „Коматевско шосе” - спирка №345, надясно по бул. „Никола Вапцаров” - спирка №191 – кафе „Мираж”, спирка   №192 – срещу „Белия дом”, спирка №193 – „Камела“ , надясно  по ул. „Стефан Стамболов“ - спирка №319 – преди Луна парк, наляво  по бул. „Александър Стамболийски“ и  по маршрута, утвърден с общинската транспортна схема. Линия№ 16 /кв. „Гагарин” – бул. „Александър Стамболийски”/: бул. „Христо Ботев“ - спирка №190 – Младежки хълм, направо по ул. „Коматевско шосе ”- спирка № 344, обръщалото на бул. „Александър Стамболийски” - спирка № 1015   /последна/. В обратна посока: спирка №1015, надясно  по ул. „Коматевско шосе” - спирки  №345, 202,  и  по маршрута утвърден с общинската транспортна схема. Линия №36 /кв. „Изгрев” – бул. „Александър Стамболийски”/: бул. „Никола Вапцаров” – спирка №199 – баня „Русалка”, спирка №200 - срещу „Камела”, спирка №201 – „Белия дом”,   наляво по ул. „Коматевско шосе” - спирка №344, наляво по бул. „Александър Стамболийски“ - спирка №1015 /последна/. В обратна посока: спирка №1015, надясно по ул. „Коматевско шосе” - спирка №345, надясно по бул. „Никола Вапцаров” - спирка №191 – кафе „Мираж”, спирка   №192 – срещу „Белия дом”, спирка №193 – „Камела”, спирка №194 – срещу баня „Русалка”,  и по маршрута, утвърден с общинската транспортна схема. Сподели:", "date": "2018.03.17", "title": "Затвориха за ден възлов булевард в Пловдив"}
{"url": "http://pik.bg/%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2-%D1%81%D0%B0%D1%80%D0%B0%D0%B5%D0%B2%D0%BE-news735602.html", "text": "Това е първата среща на външни министри на Западните Балкани, на която България е поканена. Пред форума министър Екатерина Захариева подчерта, че Европейският съюз иска да подкрепи шестте страни от региона с конкретни проекти и желанието на България е по време на срещата на върха в София през май да се договорят именно такива инициативи. Тя припомни отпуснатите вече миналата година в Триест 500 милиона евро по седем програми за инфраструктурна свързаност на Балканите както и 800-те милиона евро, договорени на инвестиционния форум с ЕБВР в Лондон миналия месец, предава БНТ. Само инвестициите на тази банка в региона до момента надхвърлят вече 10 милиарда евро. Допълнително Европейската комисия успя да привлече 48 милиона евро допълнително финансиране по програмата за развитие на иновациите и предприемачеството в Западните Балкани, която се очаква да генерира близо 250 милиона евро приходи за компаниите от региона. За ясната европерспектива на Западните Балкани е много важна не само политическата подкрепа, но и плановете за финансиране на конкретни проекти по различни програми, които да са видими за всекидневието на хората. Това заяви вицепремиерът и външен министър Екатерина Захариева пред колегите си от Западните Балкани на конференция в Сараево. На форума се събраха първите дипломати на Албания, Босна и Херцеговина, Косово, Република Македония, Сърбия и Черна гора, както и генералният директор на дирекция \"Разширяване\" на ЕК. Сподели:", "date": "2018.03.17", "title": "Конференция за Западните Балкани в Сараево"}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-%D0%B0%D0%B3%D0%BD%D0%B5-%D1%81%D0%B5-%D1%80%D0%BE%D0%B4%D0%B8-%D1%81-%D1%82%D0%B5%D0%B3%D0%BB%D0%BE-%D1%82%D1%80%D0%B8-%D0%BF%D1%8A%D1%82%D0%B8-%D0%BD%D0%B0%D0%B4-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%82%D0%BE-news735549.html", "text": "Агнето Били се роди с феноменалното тегло от 11,2 килограма, което е три пъти над нормалното за вида, пише в. \"Дейли мейл\". Едно от братчетата на Били от същото котило тежало едва 2 килограма. Фермерът Стив Бут, който израждал агнето-рекордьор, заяви, че всичко преминало нормално. Били видял бял свят във ферма в Горен Браутън в графство Лестършър. Той бил най-голямото агне, израждано някога в 20-годишната фермерска кариера на Стив Бут. Учудващото в случая било, че майката на гиганта не давала никакви външни признаци за това какъв голям плод носи в утробата си. \"Разбрах, че Били е с феноменални размери, едва тогава, когато се подаде главата му!\", доверява фермерът. Най-голямото агне, което се е раждало някога във Великобритания, е Хагрид. Животното видяло бял свят през 2015 година и тежало 11.34 килограма. Сподели:", "date": "2018.03.17", "title": "КУРИОЗ! Агне се роди с тегло три пъти над нормалното"}
{"url": "http://pik.bg/%D0%BD%D0%B5%D0%BF%D0%BE%D0%B1%D0%B5%D0%B4%D0%B8%D0%BC-%D0%B7%D0%B0-%D1%84%D0%B5%D0%B4%D0%B5%D1%80%D0%B5%D1%80-%D0%BD%D1%8F%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B8-news735605.html", "text": "Водачът в схемата Роджър Федерер (Швейцария) се класира за полуфиналите на турнира по тенис от сериите \"Мастърс\" в Индиън Уелс с награден фонд 7,97 милиона долара. Петкратният шампион надделя над южнокорееца Хьон Чонг със 7:5, 6:1 и записа 16-та победа в 16 мача от началото на годината, с което изравни най-добрия си старт на сезон от 2006 година. С успеха 36-годишният швейцарец си гарантира първото място в световната ранглиста за още две седмици до рекордните общо 308, пише спортал.бг. \"Наистина началото на сезона за мен е страхотно. Надявам се да направя още една победа в събота, да за подобря най-силния си старт\", коментира Федерер, който записа 11-а победа в 12 четвъртфинала в кариерата си в Индиън Уелс. Швейцарецът пласира 32 печеливши удара срещу едва 8 на Чун. Той първоначално пропиля аванс от 3:0, но след 5:5 взе осем от следващите девет гейма, за да триумфира. \"Щастлив съм, че намерих начина. Започнах добре, след това имах известни проблеми, но отново намерих играта си и успях да запазя нивото си до края. Много важен беше първия гейм на втория сет, в който успях да спася четири брейкбола. Мисля, че това беше ключът към победата - тези 10-15 минути, в които успяха да пробия в края на първата част и да спася тези възможности за пробив в началото на втората. Доволен съм. Мисля, че играх добре\", каза Федерер. Следващият съперник на швейцареца ще бъде Борна Чорич от Хърватия, който за първи път в кариерата си достигна до полуфинал на турнир от сериите \"Мастърс\". Чорич навакса изоставане от 2:4 гейма в решителния трети сет е елиминира поставения под номер 7 Кевин Андерсън (Южна Африка) с 2:6, 6:4, 7:6(3). Сподели:", "date": "2018.03.17", "title": "НЕПОБЕДИМ! За Федерер няма граници"}
{"url": "http://pik.bg/%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D0%BD%D0%BE%D0%B2%D0%B0-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F-news735537.html", "text": "AFP, цитирана от \"Фокус\". Генералният секретар на НАТО Йенс Столтенберг заяви в петък, че Алиансът не иска нова Студена война с Русия и изрази подкрепа за позицията на Великобритания около отравянето на бившия полковник от ГРУ Сергей Скрипал, предава „Не искаме нова Студена война, не искаме нова надпревара във въоръжението, Русия е наш съсед и затова трябва да продължим да се борим за подобряване на отношенията с Русия“, заяви Столтенберг пред радио BBC. Той е отбелязал, че съюзниците от НАТО през последните години са наложили икономически санкции срещу Русия и са разположили повече сили по границите й в отговор на „променената ситуация в сферата на сигурността“, но подчерта, че „да се изолира Русия не е алтернатива“. Според думите на Столтенберг, „в един момент Русия ще разбере, че не е в неин интерес да се конфронтира с нас, а е по-добре да си сътрудничи с нас и ние сме готови на това, стига те да уважават елементарните норми и правила на международното поведение“. „Нямаме причина да се съмняваме в откритията и изводите на британското правителство, включително и защото това се случва на фона на модела на безразсъдно поведение на Русия в продължение на много години“, подчерта Столтенберг. AFP привежда и изказването на британския външен министър Борис Джонсън от петък, в което той подчерта, че „скандалът“ е с президента на Русия Владимир Путин, а не с руския народ. „Нашият скандал е с путинския Кремъл и с неговото решение и ние смятаме, че е напълно възможно решението да се използва нервно-паралитично вещество директно на улиците на Обединеното кралство да е лично негово. Това е на улиците на Европа за пръв път от Втората световна война насам“, обясни Джонсън. Сподели:", "date": "2018.03.17", "title": "Столтенберг: Не искаме нова Студена война с Русия"}
{"url": "http://pik.bg/%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE%D0%B4%D0%B0%D1%80%D0%B8-%D0%B4%D0%B5%D1%82%D0%B5%D0%BB%D0%B8%D0%BD%D0%B8-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%82%D1%80%D1%8A%D0%BC%D0%BF-news735604.html", "text": "Ирландският премиер Лео Вардакар подари саксия с детелини на Доналд и Мелания Тръмп. Детелините са национален символ на страната му, а само след два дни е и празникът на Свети Патрик, покровител на Ирландия. Над 30 милиона американци са с ирландски корени. Президентската двойка, вицепремиерът Майк Пенс и всички домакини уважиха госта си, като заложиха на зелен цвят в облеклото си. В зелено беше оцветена и водата на един от фонтаните пред Белия дом, предава БНТ. Сподели:", "date": "2018.03.17", "title": "Ирландският премиер подари детелини на семейство Тръмп"}
{"url": "http://pik.bg/%D1%81%D1%82%D0%B5%D1%84%D0%B0%D0%BD-%D0%B4%D0%B5-%D0%BC%D0%B8%D1%81%D1%82%D1%83%D1%80%D0%B0-%D0%BE%D0%BE%D0%BD-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B1%D0%B5%D0%B6%D0%B0%D0%BD%D1%86%D0%B8-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0-news735603.html", "text": "РИА Новости, цитирана от \"Фокус\". Специалният пратеник на ООН по Сирия Стефан де Мистура призова да се хуманитарните евакуации в страната да се провеждат в съответствие с международното право и че ООН е готова да окаже помощ на излизащите от Източна Гута цивилни, предава „Призоваваме всички страни към това, всяка евакуация, която се провежда да се провежда с най-високите стандарти за защита на мирното население, съгласно международното хуманитарно право“, заяви Де Мистува. Според него ООН е готова да окаже помощ на тези, които ще останат в Източна Гута, а също така и на всеки, който е решил да напусне контролирания от сирийската опозиция анклав. Сподели:", "date": "2018.03.17", "title": "Стефан де Мистура: ООН е готова да помогне на всички бежанци от Източна Гута"}
{"url": "http://pik.bg/%D0%BD%D0%B0%D0%B2%D0%B0%D0%BB%D0%BD%D0%B8-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D0%BA%D1%80%D0%B8%D1%8F%D1%82-%D0%B2%D0%B8%D0%BD%D0%BE%D0%B2%D0%BD%D0%B8%D1%82%D0%B5-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BD%D0%B5%D0%BC%D1%86%D0%BE%D0%B2-news735779.html", "text": "Руският опозиционер Алексей Навални настоя пред сградата, където живееше убитият преди три години опозиционен лидер Борис Немцов , онези, които са организирали убийството му да бъдат разкрити и да понесат отговорност за деянието си, предаде Франс прес. Вчера на фасадата на сградата, където живееше Немцов, бе поставена възпоменателна плоча в присъствието на Ксения Собчак , телевизионната журналистка, близка до либералната опозиция и кандидатка за президентския пост на утрешния вот. Навални обаче не участва в това събитие, уточни Франс прес. На мен не ми е необходима плоча, иска м хората, които го убиха, да понесат отговорност за деянието си. Хората, които организираха това убийство, да понесат отговорност за стореното, каза той днес пред сградата, където живееше Борис Немцов, в присъствието на близо 150 активисти. Алексей Навални се възприема като основен противник на Владимир Путин. Той успя да организира редица масови демонстрации миналата година, в които участваха десетки хиляди души. Навални обаче бе възпрепятстван да се включи в надпреварата за президентския пост, заради съдебна присъда, която той определя като политически мотивирана. Немцов, който играеше важна роля в о позицията срещу Владимир Путин , бе повален с четири куршума в гърба насред улицата на 27 февруари 2015 година. През юли 2017 година петима души бяха осъдени за това убийство на 11 до 20 години лишаване от свобода от московски съд. Семейството на жертвата обаче заяви, че правосъдието се провалило напълно, защото н е е успяло да открие поръчителя , припомня АФП. Сподели:", "date": "2018.03.17", "title": "Навални иска да се разкрият виновните за смъртта на Немцов"}
{"url": "http://pik.bg/%D0%BD%D0%B0%D1%82%D0%BE-%D1%81-957-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B1%D1%8E%D0%B4%D0%B6%D0%B5%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B2%D0%B0%D0%BA%D1%81%D0%B2%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B0%D0%BD%D0%B5%D1%82%D0%BE-news735607.html", "text": "НАТО трайно увеличава парите за отбрана и въоръжение, а България наваксва изоставането си. Това стана ясно от годишния Доклад на Северноатлантическия алианс, обявен от генералния секретар Йенс Столтенберг. Страната ни ще достигне заветните 2% от БВП за отбрана през 2024 г. Основен приоритет за Въоръжените ни сили са модернизацията, попълването на недостига от войници и участие в колективната отбрана на НАТО, предвижда актуализираната Стратегия за национална сигурност. Добрата новина е, че през последните 6 години страната ни бавно наваксва изоставането в парите за армията. От 1 млрд. през 2011-а до 1,5 през миналата. Въпреки все по-големите бюджети, обаче, Йенс Столтенберг заяви, че НАТО няма да влезе в нова надпревара във въоръженията с Русия. Сподели:", "date": "2018.03.17", "title": "НАТО с 957 млрд. долара бюджет, България наваксва изоставането"}
{"url": "http://pik.bg/%D1%81%D1%8A%D0%B2%D0%B5%D1%82-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE-%D0%B8%D0%B7%D1%85%D0%B2%D1%8A%D1%80%D0%BB%D0%B5%D1%82%D0%B5-%D1%82%D0%B5%D0%B7%D0%B8-4-%D0%BD%D0%B5%D1%89%D0%B0-%D0%BE%D1%82-%D0%BA%D1%83%D1%85%D0%BD%D1%8F%D1%82%D0%B0-news735574.html", "text": "Когато става дума за нещата от кухнята, повечето от нас са склонни да се колебаят какво да оставят и какво е време да изхвърлят. За да се изяснят тези въпроси специалистът по безопасност на храните от САЩ – Мериан Грейвли, посочва онова, от което наистина трябва да се отървете. 1. Гъбата Изключително трудно е да почистите гъбата. Поставянето ѝ в микровълновата фурна и дори варенето не помагат, тъй като в нея има милион малки дупки, в които се събират патогени. Препоръчително е тя да се подменя често – на всеки няколко дни, въпреки че Грейвли споделя, че не използва гъба. Според специалиста най-сигурно е да използвате кърпа. 2. Остатъци от храна, която не помните да сте готвили Остатъците от храна трябва да се използват до 3, максимум 4 дни, след като храната е приготвена. Ако нямате спомен кога сте сервирали храната, която сте намерили на дъното на хладилника, значи е минало прекалено много време и трябва да я изхвърлите незабавно. 3. Бакпулвер, който вече не върши работа Бакпулверът е много по-вероятно да загуби свойствата си, в сравнение със содата за хляб, тъй като той не е чист натриев бикарбонат, както содата. Ако срокът му на годност е изтекъл, все пак може да го изпробвате. За целта смесете една чаена лъжичка с 1/3 чаша топла вода. Ако се появят мехурчета, това е добре. 4. Стари подправки Има различни мнения по този въпрос, но според повечето, включително и това на Грейвли, подправките губят своя вкус и качества след една година. Пролетта е подходящ сезон да разгледате по-обстойно какво се случва в шкафа с подправките. Сподели:", "date": "2018.03.17", "title": "СЪВЕТ! Незабавно изхвърлете тези 4 неща от кухнята"}
{"url": "http://pik.bg/%D0%B2%D0%B5%D0%BD%D1%81%D0%B0%D0%BD-%D0%BA%D0%B0%D1%81%D0%B5%D0%BB-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%80%D0%B0%D0%BA-%D0%BD%D0%B0-20-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D1%81%D0%B8-%D0%B3%D0%B0%D0%B4%D0%B6%D0%B5-news735609.html", "text": "Бившият съпруг на Моника Белучи – 51-годишният Венсан Касел, явно сериозно е хлътнал по 20-годишната си приятелка – Тина Кунаки. Счита се, че актьорът е предложил брак на младото момиче. Повод за тези приказки е неин фотос, появил се на страницата ѝ в Инстаграм. На него Тина е с пръстен на безимения си пръст, който прилича на годежен, пише тялото.бг. Феновете им смятат, че скоро двойката ще се отправи към олтара. Последователи в социалната мрежа не спират да питат: „Кога успя да ви направи предложение?“, „Вече сте се сгодили?“... Засега Тина не е коментирала кадъра, нито обявява, че ѝ предстои сватба с Венсан. Двамата се запознаха на Ибиса по време на почивка. В разговор с журналисти моделът призна, че дори не се досещала за неговата творческа професия. По думите ѝ, тя е израсла във ферма и в детството си никога не е гледала телевизия. Сподели:", "date": "2018.03.17", "title": "Венсан Касел предложи брак на 20-годишното си гадже"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D1%82%D0%B0%D0%B9%D1%81%D1%8A%D0%BD-%D1%84%D1%8E%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BE%D0%B1%D1%8A%D1%80%D0%BA%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D0%B4%D0%B6%D0%BE%D1%88%D1%83%D0%B0-%D0%B8-%D1%83%D0%B0%D0%B9%D0%BB%D0%B4%D1%8A%D1%80-news735600.html", "text": "Бившият световен шампион на IBO, IBF, WBA, WBO и на Ring Magazine британецът Тайсън Фюри (25-0, 18 KO) заяви, че скоро ще обяви датата на завръщането си на ринга. “Приятели, аз съм изключително развълнуван от факта, че скоро ще обявя завръщането си на ринга. Скоро ще научите датата на завръщането ми и името на моя съперник”, каза каза Тайсън Фюри. Тайсън Фюри не се е боксирал от ноември 2015 година, когато победи дългогодишния шампион Владимир Кличко. Със завръщането си британецът може да обърка сметките на настоящите шампиони Антъни Джошуа и Дионтей Уйалдър, както и на българина Кубрат Пулев, който е един от претендентите за съперник на двамата. Сподели:", "date": "2018.03.17", "title": "ГОЛЯМО ЗАВРЪЩАНЕ! Тайсън Фюри може да обърка сметките на Кобрата, Джошуа и Уайлдър"}
{"url": "http://pik.bg/%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D0%B5%D1%81-%D0%B2%D0%B7%D0%B5-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F-news735539.html", "text": "РИА Новости, цитирана от \"Фокус\". Съветът на Европейския съюз е публикувал преждевременно на своята официална страница решение за въвеждане на нови санкции против Сирия, съобщи официалният представител на Министерството на отбраната на Русия генерал-майор Игор Конашенов, цитиран от Както заяви Конашенков, предварително на сайта на Съвета на ЕС се е появило съобщение „за въвеждане на нови санкции срещу Сирия за химически атаки против мирното население“, като то е било датирано не от 15-и, а от 19 март, когато в Брюксел трябва да се проведе среща на министрите на външните работи от страните-членки на ЕС. Съгласно документа, санкциите се налагат на четирима души за „участие в създаването на химическо оръжие и неговото използване срещу мирното население“. „Това съобщение на сътрудниците на пресслужбата на Съвета на ЕС, с голямо смущение, разбира се, беше свалено. Не се разбира само, как сега ще гласуват министрите на външните работи на ЕС в хода на срещата на 19 март?“ – отбеляза Конашенков. Преди това редица западни медии съобщиха, че сирийската войска „е използвала химическо оръжие“ в град Хамурия в Източна Гута и са представили свидетелства за голям брой пострадали от „задушаване“. „По стечение на обстоятелствата в този момент, със съдействието на Центъра за примиряване на враждуващите страни в Сирия, започна извеждането на мирните граждани от Хамурия, в хода на което през хуманитарния коридор излязоха повече от 11 500 сирийци. Работещите в Хамурия представители на руските, западните и арабските медии питаха всички излизащи: имало ли е сутринта атака с химически оръжия? Нужно ли е да казвам, че не се намери и един жител на Хамурия, който да е чувал нещо за това“, заяви руският военен. Той подчерта, че „не е имало никакво използване на химическо оръжие в Източна Гута“. Сподели:", "date": "2018.03.17", "title": "Съветът на ЕС взе решение за налагане на санкции срещу Сирия"}
{"url": "http://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D0%BB%D0%B5%D1%82%D1%86%D0%B8%D1%82%D0%B5-%D0%BE%D1%82-%D0%B3%D1%80%D0%B0%D1%84%D0%B0-%D0%B4%D0%B0%D1%80%D0%B8%D1%85%D0%B0-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD-%D0%B0%D0%BF%D0%B0%D1%80%D0%B0%D1%82%D1%83%D1%80%D0%B0-%D0%B7%D0%B0-%D0%B1%D0%BE%D0%BB%D0%BD%D0%B8-%D0%B4%D0%B5%D1%86%D0%B0-news735590.html", "text": "ия На 67- си рожден ден екипът на Авиобаза Граф Игнатиево дари на Клиниката по педиатрия и генетични болести към УМБАЛ „Свети Георги“ в Пловдив апаратура, консумативи и педиатрични индивидуални комплекти. Те са предназначени за Звеното по детска клинична хематология и онкология. Доктор Ангелина Стоянова-Делева прие дарението с думите, че докато изпълняват войнския си дълг работещите в авиобазата изпълняват и човешкия си дълг за спасяването на живота на много деца. На честването бяха наградени военнослужещи и граждански лица за проявен професионализъм и високи резултати. Гости бяха командирът на Военновъздушните сили генерал-майор Цанко Стойков и командири на военни формирования от BBC и видовете въоръжени сили, военнослужещи от резерва и ветерани. На 17 март 2018 г. се навършиха 67 години от формирането на 19-ти изтребителен авиационен полк, чийто наследник е авиобаза Граф Игнатиево. Сподели:", "date": "2018.03.17", "title": "Благородно! Летците от Графа дариха за рождения си ден апаратура за болни деца"}
{"url": "http://pik.bg/%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BA%D0%B8%D0%BD%D0%BE-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D1%84%D0%B8%D0%BB%D0%BC-%D1%84%D0%B5%D1%81%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news735586.html", "text": "Опашки за билети. Препълнен салон. Червен килим. Звезди от големия екран. Много емоции и доволни физиономии. Така стартира 13-ото издание на София Филм Фест в Пловдив в Лъки \"Дом на киното\". Фестивалът бе открит със световна премиера на филма 8'19'', състоящ се от 6 новели по разкази на Георги Господинов, реализирани от 6 различни екипа. Новата българска лента е пореден ярък знак за възхода на родното кино, категорични бяха всички, имали шанса първи да аплодират продукцията и част от екипа, който я е реализирал. С публиката вчера се срещнаха актьорите Ирмена Чичикова и Иван Бърнев, продуцентите Антоанета Бачурова и Влади Люцканов, който е и режисьор на една от шестте части във филма, разказва \"Капана.бг\". Това, че Пловдив първи ще види 8'19'', не е никак случайно. Пловдив е личната столица на Георги Господинов, обясни преди началото на прожекцията Влади Люцканов. Специално за премиерата под тепетата Тео Ушев, който дебютира като кино режисьор в епизода с участието на Ирмена Чичикова, излезе с обръщение към почитателите на седмото изкуство. \"Всяко творческо приключение тръгва от Пловдив. Всичко се случва в Пловдив, след което тръгва за София. А там ни маха Ирмена\", бе посланието на Тео Ушев. Георги Господинов, също като Тео Ушев, е дебютант в киното и бе опитното зайче, върху което ние се упражнявахме, пошегува се Влади Люцканов. Тук с Ирмена сме като зрители, тъй като не сме гледали филма, обясни пред публиката Иван Бърнев. Той подчерта, че литературата и киното вървят ръка за ръка и с новото възраждане на българската книга съвсем естествено е дошъл и възходът на родното кинопроизводство. Просто дойдоха добрите сценарии, допълни Бърнев. Сподели:", "date": "2018.03.17", "title": "Опашка за българско кино на старта на София Филм Фест в Пловдив"}
{"url": "http://pik.bg/%D1%81%D1%83%D0%BF%D0%B5%D1%80-%D1%81%D0%BA%D0%B0%D0%BD%D0%B4%D0%B0%D0%BB-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D0%BB%D0%B8-%D0%B1%D0%B5%D0%B1%D0%B5%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0-20-%D1%85%D0%B8%D0%BB-%D0%B5%D0%B2%D1%80%D0%BE-news735535.html", "text": "Обвинение е повдигнато и срещу двама гръцки граждани на възраст 67 и 61 години, които набирали бездетните гръцки двойки. Според информация след раждането на децата, 67-годишният грък е придружавал биологичните майки в компетентния регистър за издаване и получаване на удостоверение за раждане. Предаването на бебета на бездетни двойки и събирането на договорените суми се твърди, че е извършвано от другия 61-годишен грък, който също е търсил и потенциални родители. Бременните жени са довеждани от българите и настанявани до деня на раждането в дома им в град Катерини, а самото раждане е ставало в различни клиники в Гърция в зависимост от това, къде живеят бъдещите родители. Досието по делото е предадено на прокурора в Катерини, като в него  има обвинение и към пет български биологични майки на възраст от 23 до 40 години. До двадесет хиляди евро са платили бездетни двойки на членове на канала за деца, според информация на полицията в Катерини. Разкрити са пет незаконни осиновявания до момента, три от които в Пиерия и две в Атика, от септември 2014 г. до през декември 2016 г. Семейство българи на 45 и 46 години, както и 28-годишната им дъщеря са задържани в гръцкия град Катерини с обвинение, че са набирали бременни жени в България в тежко икономическо състояние с цел търгуване на бъдещите новородени деца, пише \"Български новини\". Сподели:", "date": "2018.03.17", "title": " СУПЕР СКАНДАЛ! Българи продавали бебета в Гърция за 20 хил. евро"}
{"url": "http://pik.bg/%D0%BE%D1%82-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%83%D1%87%D0%B5%D0%B1%D0%BD%D0%B0-%D0%B3%D0%BE%D0%B4%D0%B8%D0%BD%D0%B0---%D1%88%D0%BA%D0%B0%D1%84%D1%87%D0%B5%D1%82%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5-news735559.html", "text": "Образователният министър Красимир Вълчев очаква есента половината ученици от първи до седми клас да имат шкафчета в училищата. Това стана ясно от коментара му в кулоарите на парламента. МОН отделя 2,9 млн. лв. за осигуряване на ученически шкафчета , в които учениците да държат учебници и помагала, с цел олекотяване на раниците. \"Учениците, които са от 1-и до 7-и клас, са приблизително 450 000, а ние прогнозираме, че между 150 000 и 200 000 шкафчета ще бъдат закупени със средствата за тази година. В момента в част от училищата за част от учениците има шкафчета, така че ние не тръгваме от нула “, каза министърът, предава \"Дарик\". \"Надяваме се есента да имаме шкафчета за половината ученици о т 1-и до 7-и клас“, посочи той и обясни, че първо ще са тези, които са заявили най-ниска стойност на едно шкафче, като училищата ще могат да закупят шкафчета и на по-висока стойност, ако дофинансират. \"Не е вярно това, което се чу, че малките училища няма да имат достъп, а големите ще имат. Та нали по-малките училища ще трябва да купят по-малко шкафчета. А някои малки училища имат повече финансови възможности, отколкото някои големи. Но все пак на нас ни трябва някакъв критерий, по който да изберем кои да получат тази година и кои да останат за следващата и по следваща“, допълни той. \"В най-лошият случай тази програма трябва да се реализира за три години, така че всички да осигурим възможност за купуване на шкафчета на всички ученици от 1-и до 7-и клас“, каза министър Красимир Вълчев и посочи още веднъж, че тази година получават тези, които са предложили по-ниска цена, догодина получават тези, които са предложили по-висока цена . Сподели:", "date": "2018.03.17", "title": "От следващата учебна година - шкафчета в училище"}
{"url": "http://pik.bg/%D1%81%D0%B0%D0%BD%D0%B8-%D0%B6%D0%B5%D0%BA%D0%BE%D0%B2%D0%B0-%D0%BF%D0%B0%D0%B4%D0%BD%D0%B0-%D1%82%D0%B5%D0%B6%D0%BA%D0%BE---%D0%B8%D0%B7%D0%B2%D0%B0%D0%B4%D0%B8-%D1%80%D0%B0%D0%BC%D0%BE-%D0%B8-%D0%BE%D1%85%D0%BB%D1%83%D0%B7%D0%B8-%D0%BB%D0%B8%D1%86%D0%B5%D1%82%D0%BE-%D1%81%D0%B8-%D1%81%D0%BD%D0%B8%D0%BC%D0%BA%D0%B0-news735585.html", "text": "Ожулено лице, синини и извадено рамо! Българската сноубордистка Александра Жекова, който завърши на шесто място на Зимните олимпийски игри в Пьонгчанг, изплаши последователите си в социалните мрежи с кратък клип. Нараняванията са истински! За щастие, не са опасни за живота, но със сигурност ще я извадят от пистите и състезанията за известно време. Сани разкри, че е паднала по време на тренировка преди Световната купа във Вейсоназ, Швейцария. Тя е с охлузвания, а най-големият проблем е контузията в рамото. Жекова обаче е оптимист! Веднага след като публикува видеото, тя пусна и снимка с текст: \"Никога не оставяй нещата, които искаш, да те карат да забравиш за нещата, които имаш\". Сподели:", "date": "2018.03.17", "title": "Сани Жекова падна тежко - извади рамо и охлузи лицето си (СНИМКА)"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D1%83%D1%87%D0%B5%D0%BD%D0%B8-%D0%BF%D1%80%D0%B5%D0%B4%D1%80%D0%B8%D1%87%D0%B0%D1%82-%D1%81%D0%BA%D0%BE%D1%80%D0%BE%D1%88%D0%BD%D0%BE-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%87%D1%83%D1%82%D0%B8%D1%82%D0%B5-%D1%81%D1%82%D0%B0%D1%82%D1%83%D0%B8-%D0%BD%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8-news735610.html", "text": "Учени предрекоха скорошната гибел на статуите на Великденските острови, тъй като те са разположени близо до брега и при климатичното затопляне рискуват да бъдат залети от океана, пише в. \"Ню Йорк таймс\". Според оценки на специалистите нивото на океана към 2100 г. може да се повиши с 2 метра. Под водата ще се окажат обширни крайбрежни територии. А това ще усили процесите на ерозия и разрушаване на бреговата линия на Великденските острови. В близко бъдеще ще бъдат застрашени много древни скулптури на моаи, които са в непосредствена близост до бреговата ивица. Под заплаха е церемониалната платформа Тонгарики, където са разположени 15 фигури с различна големина. Ще изчезне и плажът в залива Анакена, известен с белия си коралов пясък и платформата Акаханга, където лежат паднали моаи. Сподели:", "date": "2018.03.17", "title": "МИСТЕРИЯ! Учени предричат скорошно изчезване на прочутите статуи на Великденските острови"}
{"url": "http://pik.bg/%D0%BE%D1%82%D0%BA%D1%80%D0%B8%D1%82%D0%B8%D0%B5-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%BA%D0%BE%D0%B9%D1%82%D0%BE-%D0%B4%D0%B8%D0%B0%D0%B3%D0%BD%D0%BE%D1%81%D1%82%D0%B8%D1%86%D0%B8%D1%80%D0%B0-%D1%80%D0%B0%D0%BA-%D0%BD%D0%B0-%D0%BC%D0%BE%D0%B7%D1%8A%D0%BA%D0%B0-news735572.html", "text": "Екип от немски учени съобщи, че е обучил изкуствен интелект успешно да диагностицира рак на мозъка, съобщава сайтът Лайф, цитирайки публикация в сп. \"Нейчър\", цитирано от БТА. Изследователите заредили в система с изкуствен интелект образци от тумори на мозъка на различни стадии. Учените обясниха, че съществуват над сто вида рак на мозъка и дори и квалифицираните специалисти невинаги могат да диагностицират заболяването. Но за разпознаването му помага фактът, че всяка разновидност на рака притежава свой собствен биологичен отпечатък, който се натрупва в организма на пациента. С помощта на масив от данни, изкуственият интелект се е научил да съпоставя анализите на болните и да определя вида на заболяването им. Компютърът е бил \"захранен\" с резултатите от изследванията на 2800 болни от рак, от които изкуственият интелект отделил 91 вида тумори. След това учените накарали изкуствения интелект да провери 1000 пациенти с подозрения за рак на главния мозък. Оказало се, че системата е могла не само правилно да разпознае пациентите, които са имали потвърден рак, но е успяла да открие и нови. На основата на изкуствения интелект учените създадоха виртуален терапевт, който диагностицира рака на мозъка. В бъдеще специалистите се надяват да обучат системата да определя и други видове онкозаболявания. Сподели:", "date": "2018.03.17", "title": "ОТКРИТИЕ! Учени създадоха изкуствен интелект, който диагностицира рак на мозъка"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%83%D1%81%D0%BA-%D0%B7%D0%B0%D1%8F%D0%B2%D0%B8-%D1%87%D0%B5-%D0%B8%D0%BC%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81-%D0%BE%D1%82%D0%BD%D0%BE%D1%81%D0%BD%D0%BE-%D1%80%D0%B5%D1%84%D0%BE%D1%80%D0%BC%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-news735606.html", "text": "AFP, цитирана от \"Фокус\". Председателят на Европейския съвет Доналд Туск предупреди, че има ограничено разбирателство сред националните правителства относно плановете за реформите в Еврозоната след Брекзит и призова лидерите да бъдат единни, предава Туск заяви, че дискусиите преди срещата на високо равнище на Еврозоната през следващата седмица, са събрали „ до момента ограничена степен на консенсус“, пише в чернова на документ, който ще бъде изпратен на лидерите следващата седмица. Сподели:", "date": "2018.03.17", "title": "Доналд Туск заяви, че има \"ограничен консенсус\" относно реформите в Еврозоната"}
{"url": "http://pik.bg/%D0%B5%D1%82%D0%BE-%D1%8F-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-%D0%B7%D0%B0-%D0%BC%D0%B0%D1%87%D0%B0-%D1%81%D1%8A%D1%81-%D1%81%D0%BB%D0%BE%D0%B2%D0%B5%D0%BD%D0%B8%D1%8F-news735616.html", "text": "Антони Здравков обяви група от 19 футболисти за европейската квалификация срещу Словения, която ще се проведе на 27 март, от 18:30 часа. Селекционерът на младежкия национален отбор до 21 г. разкри на кои състезатели ще разчита на стадион \"Трейс Арена\" в Стара Загора. В групата на България са тимовете на Франция, Черна гора, Казахстан и Люксембург. Съставът на България U21 за европейскaта квалификация срещу Словения: Вратари: Даниел Наумов (Верея), Николай Кръстев (Левски); Полеви играчи: Мартин Костадинов (Черно море), Венцислав Керчев (Лудогорец), Ангел Лясков (Литекс), Васил Добрев (Септември), Деян Иванов (Ботев), Стефан Велков (Славия), Стойчо Атанасов (ЦСКА), Николай Минков (Черно море), Светослав Ковачев (Лудогорец), Янис Карабельов (Славия), Антонио Георгиев (Царско село), Чавдар Ивайлов (Етър), Серкан Юсеин (Ботев (Пд)), Наско Милев (Славия), Александър Георгиев (ЦСКА), Божидар Краев (Мидтиланд), Антонио Вутов (Левски). Сподели:", "date": "2018.03.17", "title": "Ето я групата на \"лъвчетата\" за мача със Словения"}
{"url": "http://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D0%BB%D0%B5%D0%BB%D1%8F-%D0%B3%D0%BE%D1%88%D0%BA%D0%B0-%D1%80%D0%B0%D0%B7%D0%B2%D1%8A%D1%80%D0%B7%D0%B0-%D0%BA%D0%B5%D1%81%D0%B8%D1%8F%D1%82%D0%B0-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%85%D0%B0%D1%80%D1%87%D0%B8-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D1%81%D0%B8-news735507.html", "text": "Леля Гошка, която стана известна в Испания е може би една от най-богатите българки и безспорно се покачи на високо стъпало сред милионерките. Помните я, нали? Преди повече от година тя удари джакпота от испанската лотария, а сметката и набъбна с баснословната сума от 67,99 милиона евро, пише \"За жената\". Всъщност сумата е по-малка. След приспадането на 20% данък, на родената в плевенския градец Искър, на Гошка са останали малко над 54 милиона евро. За изненада, на голям процент от предположенията, българката е постъпила изключително разумно със спечеленото. Гошка вече си е закупила хасиенда (n исп.хасиенда: имение, плантация, ферма) за над 1 млн. евро в близост до испанската столица. Тя обаче често посещава Мадрид, а ако види свой приятел – българин не пропуска да го поздрави и заговори. Не е забравила и любимото си село Кинтанар дел Рей и своите приятели, които живеят в него. Точно в това село, в началото на август миналата година тя удари втората най-голяма печалба в историята на лотарията „Примитива“. Но това не е всичко. Гошка е вложила няколкостотин хиляди евро едновременно като инвестиция и помощ за региона. Тя е била лично убедена да постъпи така от кмета на Кинтанар дел Рей Мигел Гарсия Себриан. Сънародничката ни е разговаряла и постигнала съгласие с местната управа – затова е инвестирала в стопанство и лека промишленост. Така са били създадени и работни места в региона. Всъщност това не е основната причина леля Гошка да е толкова обичана в Кинтанар дел Рей. Тя, съпругът ѝ Марин и двамата им сина са живели в селцето над 15 години, а семейството им винаги е било уважавано. По-голяма част от останалите пари са разпределени в испански и чуждестранни банки, други са вложени в недвижими имоти, а трети в бизнес проекти, с малък риск, но приемлива възвращаемост. От думите на познати на семейството в родния Искър се разбра, че леля Гошка е помогнала на синовете си да започнат бизнес с трансгранични превози. Георги и Веселин дълго работели като шофьори на тирове и били наясно с тънкостите в занаята, а сега вече притежавали и собствени камиони и фирма. Мъжът на щастливката пък Марин предвидливо продължил да работи след печалбата, тъй като му оставали само няколко месеца до пенсия, която вече получава от испанската държава. Сподели:", "date": "2018.03.17", "title": "БАРОВКА! Леля Гошка развърза кесията? Вижте как харчи милионите си"}
{"url": "http://pik.bg/11-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%BB%D0%B8%D1%84%D1%82-%D0%B2-%D1%81%D0%BA%D0%B8-%D0%BA%D1%83%D1%80%D0%BE%D1%80%D1%82-%D0%B2-%D0%B3%D1%80%D1%83%D0%B7%D0%B8%D1%8F-news735568.html", "text": "11 души пострадаха при инцидент с лифт в ски курорт в Грузия. След като лифтът излезе от строя, седалките започнаха да се движат с много голяма скорост и да се разбиват една в друга. От публикуваните в социалните мрежи видео кадри се вижда, че част от туристите скачат в движение и получават редица травми. Сред ранените има граждани на Украйна, Русия, Швеция и един на Грузия. Пострадалата гражданка на Швеция е била бременна, няма опасност за живота й. Към мястото са изпратени както линейки, така и хеликоптери. Лифтът е бил проверяван за последно през декември 2017 г., съобщи грузинското издание \"Спутник”, като се позовава на думи на вицепремиера на страната. Разследване ще установява причините за инцидента, съобщават още руските медии, предава Би Ти Ви Сподели:", "date": "2018.03.17", "title": "11 души пострадаха при инцидент с лифт в ски курорт в Грузия"}
{"url": "http://pik.bg/%D0%BE%D0%BE%D0%BD-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B2-%D0%B0%D1%84%D1%80%D0%B8%D0%BD-%D0%B7%D0%B0%D0%B3%D0%B8%D0%B2%D0%B0%D1%82-%D1%86%D0%B8%D0%B2%D0%B8%D0%BB%D0%BD%D0%B8-news735565.html", "text": "New York Daily News, цитиран от \"Фокус Говорител на ООН съобщи, че организацията е получила „дълбоко-притесняващи“ данни, че в контролирания от кюрдите сирийски град Африн има загинали и ранени цивилни заради въздушните и артилерийски удари на турската армия, пише Равина Шамдасани, говорител на комисията на ООН за човешките права, допълни, че кюрдските бойци не допускат цивилните да напуснат региона. Според нея стотици хиляди цивилни са подложени на риск, включително и тези, които се намират в районите, вече поети под контрол от турските сили. Според нея хуманитарната ситуация се влошава „с особен натиск върху болницата в Африн – единственият медицински обект, екипиран за големи операции“. Те призова страните в конфликта да позволят на цивилните да напуснат региона и да предприемат мерки да избягват съпътстващи жертви. Сподели:", "date": "2018.03.17", "title": "ООН алармира: В Африн загиват цивилни"}
{"url": "http://pik.bg/%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D0%BF%D0%BE%D0%B5%D0%BB%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D0%BF%D0%BE%D0%B2%D0%B5%D1%87%D0%B5-%D0%BE%D1%82-70-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0-news735583.html", "text": "Reuters, цитиран от\"Фокус\". Сирийската армия съобщи в официално свое заявление, че е поела контрол над 70% от територията, която е била под контрола на опозицията в Източна Гута, предава Според официалното заявление армията е поела контрол над селскостопански земи, няколко села и градове. Офанзивата срещу Гута, последният бастион на опозицията край Дамаск, започна в средата на февруари. Сподели:", "date": "2018.03.17", "title": "Сирийската армия е поела контрол над повече от 70% от Източна Гута"}
{"url": "http://pik.bg/%D1%83%D0%B6%D0%B0%D1%81-%D0%B7%D0%B0%D1%80%D1%8F%D0%B7%D0%B0%D0%BD-%D0%BC%D0%BC%D0%B0-%D0%B1%D0%BE%D0%B5%D1%86-%D1%81%D0%B8%D0%BF%D0%B5-%D0%B7%D0%B0%D0%BF%D0%BB%D0%B0%D1%85%D0%B8-%D0%BF%D0%BE-%D0%BC%D0%B8%D1%81-%D1%81%D0%B8%D0%BB%D0%B8%D0%BA%D0%BE%D0%BD-%D1%89%D0%B5-%D1%82%D0%B8-%D1%81%D1%87%D1%83%D0%BF%D1%8F-%D0%BA%D1%80%D0%B0%D0%BA%D0%B0%D1%82%D0%B0-news735499.html", "text": "Месец, след като би шута на дългогодишния си приятел, силиконката Виктория Петрова е подложена на системен тормоз. Бившият не можел да понесе факта, че този път нещата между тях са приключили окончателно. В началото ММА боецът заливал Виктория със смс-и, не спирал да звъни от непознати номера, с надеждата, че ще си я върне. Когато разбрал, че няма никакъв шанс, започнали заплахите. \"Ще ти счупя краката, ще те залея с киселина, ще те обезобразя\", са само част от заплахите в телефона на миската, пише \"BGLife.club\". Моделката изживяла истински ужас преди няколко дни, когато се изправил лице в лице с екс гаджето си, който я причакал пред входа. Това преляло чашата на търпението и още на следващия ден силиконовата бомба подала жалба в полицията. Не е ясно каква е истинската причина за разрива в отношенията между двамата бивши. Скоро Виктория публикува снимка, на която се припича на морския бряг, а надписът под фотото недвусмислено потвърждава слуховете за раздяла: \"Ново начало! Заслужена почивка, далеч от студа и старите спомени!\". Това пък от своя страна породи множество въпроси сред последователите на силиконката в социалните мрежи. Кой е снимал Виктория, с кого е на почивка. Дали не е бизнесменът, от когото Виктория направи аборт преди няколко месеца и дали той не причината за разрива в отношенията й с бившия. Сподели:", "date": "2018.03.17", "title": "УЖАС! Зарязан ММА-боец сипе заплахи по \"Мис Силикон\": Ще ти счупя краката!"}
{"url": "http://pik.bg/%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%BF%D0%B0%D1%81%D0%B8%D1%85%D0%B0-%D0%BB%D0%B8%D1%81%D0%B8%D1%86%D0%B0-%D0%BE%D1%82-%D0%BB%D0%B5%D0%B4%D0%B5%D0%BD-%D0%BA%D0%B0%D0%BF%D0%B0%D0%BD-news735596.html", "text": "Италиански пожарникари спасиха лисица, която попадна в капан на заледено езеро. Лисицата прекарва часове в ледените води на изкуствен водоем в градчето Фосато ди Вико. Заради циментовите стени животното не може да излезе на земята. Пожарникарите провеждат специална акция. Един от огнеборците се спуска с въже във водоема и спасява изплашеното животно. Лисицата е предадена на грижите на горските, които скоро ще я върнат в природата, предава Би Ти Ви. Сподели:", "date": "2018.03.17", "title": "Пожарникари в Италия спасиха лисица от леден капан"}
{"url": "http://pik.bg/%D0%BC%D0%BE%D1%81%D0%BA%D0%B2%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0-%D1%87%D0%B5%D1%80%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-news735489.html", "text": "Русия ще отговори реципрочно на наложените нови санкции от Вашингтон, обявиха от руското външно министерство. Москва ще разшири черния списък с американски граждани, но не изключва и допълнителни мерки. Снощи Съединените щати наложиха санкции на 19 руснаци за опит за намеса в изборите за президент в щатите. Това на практика е първото официално признание на правителството, че е имало опит за намеса на Русия във вота. Руснаците са обвинени, че опитали да хакнат електропреносната мрежа в няколко щата. Сподели:", "date": "2018.03.17", "title": "Москва разширява черния списък с американски граждани"}
{"url": "http://pik.bg/%D0%BF%D1%8A%D1%80%D0%B2%D0%B0-%D0%BF%D1%80%D0%BE%D0%BB%D0%B5%D1%82-%D1%86%D1%8A%D1%84%D0%BD%D0%B0%D1%85%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%82%D0%B5-%D0%B2%D0%B8%D1%88%D0%BD%D0%B8-news735522.html", "text": "В Япония започна сезонът на сакурата. Първите вишни цъфнаха в южния град Кочин. Красивите дръвчета са символ на Страната на изгряващото слънце и отдавна са се превърнали в туристическа атракция. Събитието се следи и от учените, които още в началото на годината обявяват периода, в който вишните ще разцъфнат. Сподели:", "date": "2018.03.17", "title": "ПЪРВА ПРОЛЕТ! Цъфнаха японските вишни"}
{"url": "http://pik.bg/%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D0%B4%D0%B6%D0%B8%D0%B7%D1%8A%D1%81%D0%B0-%D1%83%D1%80%D0%B5%D0%B4%D0%B8-%D1%81%D0%B8%D0%BD%D0%B0-%D1%81%D0%B8-%D0%B5%D0%BB%D0%B0%D0%B9-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B5%D0%B2%D1%80%D0%BE-news735231.html", "text": "Благой Георгиев ще припише апартамента в Москва, който купи и обзаведе, за да живее в него с Есмер Омерова, на техния син Елай. Жилището се оценява на около половин милион евро, научи ПИК. Както медията ни съобщи първа миналата събота, , като Благо ще повери на Есмер ръководството на ресторанта си в Москва и малка естетична клиника. Подсигурени жилища имат и другите две деца на Джизъса. 7-годишната Йоанна и Давид, който след няколко месеца става на пет години, никога не са били пренебрегвани от татко си. Те дори присъстваха на сватбата на Благо с Есмер през септември 2015 г. Първите две деца на Джизъса са от неговата дългогодишна приятелка - гимнастичката Христина Витанова, с която така и не сключи брак. Семейните войни между футболиста и руската танцьорка започнаха година след техния брак. Есмер недоволстваше от непрекъснатите отсъствия на Благо. Част от тях Джизъса оправдаваше с футболните ангажименти. Честите воаяжи до България бяха замаскирвани като посещения на децата, докато всъщност той обикаляше столичните чалготеки, заобиколен от различни бръмчилки. Есмер е много ревнива и дебнеше из социалните мрежи и българските медии какво прави благоверният й и с ужас откри, че вместо да гушка Давид и Йоанна, Благо се появява в компанията на чужди жени. Точно това стана и причина Джизъса да спре временно своя \"Инстаграм\", за да не бъде допълнително шпиониран. Есмер и Джизъса са се разбрали, че бракът им приключва, още преди футболистът да се прибере в България. Самият Георгиев потвърди, че нещата отиват в тази посока, след като на въпрос защо жена му е изтрила всичките им общи снимки, отговори, че явно вече не й е симпатичен. Есмер вече е преодоляла раздялата. Тя дори загатна, че има нов обожател, като не пропусна да се похвали с огромен букет рози на своята страница в \"Инстаграм\". Няколко дни по-рано тя се появи и с наръч лалета, пише ежедневник. Сподели:", "date": "2018.03.17", "title": " НАСЛЕДСТВО! Джизъса уреди сина си Елай с апартамент за половин милион евро "}
{"url": "http://pik.bg/%D0%B2%D0%B0%D0%B6%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D0%B1%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D1%81-%D0%BA%D0%BE%D0%BB%D0%B8-news735613.html", "text": "От събота (17 март 2018 г.), \". Поставените бариери на входовете откъм ул. \"Незабравка\" (до зала \"София\") и откъм бул. \"Драган Цанков\" (до \"Спортна София\") вече няма да пропускат автомобили, съобщиха от Столична община. Изключение правят коли със специален режим като линейки, пожарна, полиция. Съгласно Наредбата за изграждане, поддържане и опазване на зелената система на Столична община, в обществените зелени площи се . В парка ще се допускат за кратковременен на Столична община, с цел обслужване на обекти и извършване на поддръжката на парка. в крайна дясна лента в участъка от парк-хотел \"Москва\" до кръговото кръстовище на телевизионна кула. се ограничава достъпът на автомобили в парк \"Княз-Борисова градина забранява преминаването и паркирането на МПС, с изключение на такива със специален режим престой автомобили с пропуск, издаден от Дирекция \"Зелена система\" В събота и неделя ще се разрешава паркиране по бул.\"Драган Цанков\" Сподели:", "date": "2018.03.17", "title": "ВАЖНА ПРОМЯНА! Ограничават влизането в Борисовата градина с коли"}
{"url": "http://pik.bg/%D0%BD%D0%BE%D0%B2%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BF%D1%80%D0%B5%D0%B4-%D1%82%D0%B5%D1%80%D0%B2%D0%B5%D0%BB-%D0%BF%D1%83%D0%BB%D0%B5%D0%B2-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D0%BD%D0%B5%D0%BF%D0%BE%D0%B1%D0%B5%D0%B4%D0%B5%D0%BD-%D1%81%D1%8A%D0%BF%D0%B5%D1%80%D0%BD%D0%B8%D0%BA-news735587.html", "text": "За пръв път в своята професионална боксова кариера Тервел Пулев ще се бие срещу непобеден съперник. Той ще се качи отново на ринга във Виена (Ав) на 7 април. Неговият противник ще бъде Ласло Пензеш (Унг). 39-годишният унгарец е с впечатляващ актив от 7 победи (6 с нокаут) от 7 мача.Името на опонента беше потвърдено в програмата на австрийската телевизия, която ще излъчва мача. Пензеш прави своя професионален дебют през миналата година. През тази той вече направи три мача, като два от тях спечели с нокаут, пише спортал.бг. Пулев има 9 победи (8 с нокаут). Това ще бъде трети мач за него в рамките на месец. Българинът заминава през следващата седмица за Германия, където ще прави спаринги с местни боксьори. Сподели:", "date": "2018.03.17", "title": "Ново предизвикателство пред Тервел Пулев, излиза срещу непобеден съперник"}
{"url": "http://pik.bg/%D1%81%D0%B8%D0%BD%D0%BE%D0%BF%D1%82%D0%B8%D1%86%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B1%D1%83%D1%80%D0%B5%D0%BD-%D0%B2%D1%8F%D1%82%D1%8A%D1%80-%D1%89%D0%B5-%D0%BF%D0%BE%D0%BC%D0%B5%D1%82%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news735638.html", "text": "Южният вятър ще се усили. Ще бъде поривист, след обяд в Източна България и в районите, в близост до северните склонове на планините ще е силен и бурен, съобщават от Националния институт по метеорология и хидрология (НИМХ), цитирани от Фокус. Облачността ще е променлива – предимно средна и висока. През деня ще е почти без валежи, а повече слънчеви часове ще има над Западна България. С южния вятър ще настъпи чувствително затопляне: максималните температури ще са предимно между 20 и 25 градуса. Атмосферното налягане ще бъде по-ниско от средното за март и с приближаването на циклон, значително ще се понижи. Над Черноморието облачността ще е променлива, без валежи. Вятърът от юг-югозапад постепенно ще се усилва и привечер на места вече ще е бурен. Максималните температури ще са предимно между 18 и 23 градуса, малко по-ниски в крайните северни райони. Температурата на морската вода ще достигнат 6-7 градуса. Вълнението на морето ще е от 2 бала по южното крайбрежие, до 3-4 по северното. В планините ще е ветровито. Ще духа силен, по високите и открити части и бурен до ураганен юг-югозападен вятър. Облачността ще е променлива и на отделни места ще превали дъжд. Ще е по-топло с максимална температура на височина 1 200 метра – около 16 градуса, на 2 000 метра – около 9 градуса. През нощта срещу неделя и в неделя ще преобладава облачно време. От запад на изток ще превали, по линията на преминаващия студен атмосферен фронт, временно валежите ще са интензивни и значителни по количество. Ще има гръмотевична дейност, възможни са и градушки. Силният югозападен вятър ще се смени с умерен северозападен, в североизточните райони - север-североизточен. Ще започне бързо понижение на температурите, чувствително ще бъде в Северна България, особено в североизточните райони, където по-късно през деня в неделя дъждът ще се примеси със сняг. В началото на следващата седмица времето ще остане много динамично, с условия за валежи и вятър с променяща се посока. В понеделник валежите ще са предимно от дъжд, по-слаби в сравнение с неделя; вятърът временно ще бъде предимно от изток. Привечер и през нощта срещу вторник от югозапад валежите отново ще се активизират. Във вторник на места в Северна и по високите полета на Западна България дъждът ще премине в сняг, докато в Южна валежите ще са от дъжд; там и температурите ще остават по-високи. Ще посрещнем астрономическата пролет, която настъпва във вторник в 18:15 часа, с по-ниски от обичайните за втората половина на март температури. Сподели:", "date": "2018.03.17", "title": "СИНОПТИЦИТЕ ПРЕДУПРЕЖДАВАТ! Бурен вятър ще помете половин България"}
{"url": "http://pik.bg/%D1%80%D0%B5%D1%82%D1%80%D0%BE%D0%BC%D1%83%D0%B7%D0%B5%D0%B9-%D1%81%D1%8A%D0%B1%D0%B8%D1%80%D0%B0-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-%D0%B4%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D1%89%D0%B5%D1%82%D0%B8%D1%82%D0%B5-%D1%81%D0%BB%D0%B5%D0%B4-%D0%BF%D0%B0%D0%BB%D0%B5%D0%B6-news735615.html", "text": "Музеят на автомобилите на социализма в Пещера обяви кампания за набиране на средства, за да може да възстанови щетите, нанесени след палежа на 8 март т.г. Според собственика на атрактивния обект Динко Кушев пораженията от огнената стихия са огромни и ще трябва да бъдат вложени финансови суми, за да се оправят. Всеки , който може да помогне с някакви предмети от това време и желае да направи дарение на музея може да ги изпраща на адрес: Гр. Пещера , до офис на \"Еконт\" в Пещера , получател Динко Кушев - тел: 0896 62 62 61. На страницата на музея във Фейсбук има обявена и банковата сметка, на която могат да се превеждат парите. В началото на тази седмица Динко Кушев разпространи и апел за помощ, ако някой вечерта на 8 март е забелязал подпалвачите, щракнали клечката на ретромузея, да се обади в местното Районно управление на МВР. Вътре в помещението бяха намерени пластмасови бидони, в които е била сипана запалителната течност, с която  са били залети колите и експонатите, както и фуния, през която течността е сипвана. Сподели:", "date": "2018.03.17", "title": "Ретромузей събира дарения, за да възстанови щетите след палеж"}
{"url": "http://pik.bg/%D1%89%D0%B5-%D0%BF%D0%BE%D0%B5%D0%B2%D1%82%D0%B8%D0%BD%D0%B5%D1%8F%D1%82-%D0%BB%D0%B8-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D1%82%D0%B0%D0%BD%D0%B0%D1%82-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-news735557.html", "text": "В момента се работи по тарифирането, като за автомагистралите ще има по-висока такса. Въвеждането на електронни винетки от следващата година ще спести разходите на държавата за отпечатване, съхранение и разпространение на хартиените стикери. Разходите са между 4 и 5 милиона лева и могат да бъдат калкулирани в една по-ниска цена на винетките, обяви във Варна министърът на регионалното развитие и благоустройството Николай Нанков. От думите му обаче стана ясно, че намаление в цената на пътната такса едва ли ще има. \" 97 лева не е ресурс, който трябва да коментираме ”, заяви министърът, визирайки цената на годишната винетка за лека кола, предава \"Дарик\". Според Нанков голямото облекчение за шофьорите ще бъде по-добрите пътища, което ще се случи след въвеждане на тол таксите. Задействането на тол системата ще се случи през март-април следващата година. Само за първата година системата се очаква да донесе приходи в размер на около един милиард лева. Така ще бъде решен проблемът с хроничния недостиг на финансови средства в пътния сектор, отбеляза регионалният министър. Тол системата ще включва около 16 000 км. или две трети от републиканската пътна мрежа. Тол такса ще има само за пътните отсечки, които са в добро състояние. Създават се двата центъра, от които ще се управлява трафика. Започва доставянето на 500 устройства, които ще издават билетните карти и електронните винетки. Ще бъдат доставени и 100 кантара, които ще измерват в движение теглото на тежкотоварните коли. Всички съоръжения трябва да бъдат внедрени до края на годината. \"Всеки ден забавяне във въвеждането на тол системата спестява на държавата приходи от милион и половина лева\", изтъкна Николай Нанков. Поне 3-4 пъти ще се рехабилитират пътища със спестените пари за снегопочистване тази зима. Вчера приключи зимното поддържане, като готовност ще има само за почистване на високопланинските пътища, каза още регионалният министър. Сподели:", "date": "2018.03.17", "title": "Ще поевтинеят ли винетките, след като станат електронни?"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B4%D0%B5%D0%B7%D0%BE%D0%B4%D0%BE%D1%80%D0%B0%D0%BD%D1%82%D0%B8%D1%82%D0%B5-%D1%81%D0%B0-%D0%BE%D0%BF%D0%B0%D1%81%D0%BD%D0%B8---%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0%D1%82-%D0%B0%D1%81%D1%82%D0%BC%D0%B0-%D0%B8-%D0%BC%D0%B8%D0%B3%D1%80%D0%B5%D0%BD%D0%B0-news735570.html", "text": "Дезодорантите причиняват мигрена, астма и кожни проблеми, пише Дейли Мейл. Изданието се позовава на мнението на австралийски учени от университета в Мелбърн. Специалистите са анкетирали 1100 доброволци, след което установили, че при 26% от хората се получава реакция на организма заради химикалите в дезодорантите. Над четвърт от запитаните мислят, че се разболяват и от ароматизаторите за помещения и почистващите препарати. „Изложени сме на тези химикали продължително време. Но хората не осъзнават вредното им въздействие, докато не стане прекалено късно“, каза ръководителят на проучването проф. Ан Стайнъман. По думите ѝ, броят на чувствителните към химикали, се е повишил четири пъти за последните 16 години. Според учените, американците, страдащи от проблема, са 55 милиона души. Експертите смятат още, че онези козметични продукти, които имат силен мирис и влизат в пряк контакт с кожата, може да предизвикат екземи. Сподели:", "date": "2018.03.17", "title": "ВНИМАНИЕ! Дезодорантите са опасни - причиняват астма и мигрена"}
{"url": "http://pik.bg/%D0%B4%D0%B2%D0%B5-%D0%B6%D0%B5%D1%80%D1%82%D0%B2%D0%B8-%D0%B8-%D1%82%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2-%D0%B2-%D0%BA%D0%B0%D0%B1%D1%83%D0%BB-news735658.html", "text": "Камикадзе се е взривило с кола-бомба в Кабул, убивайки най-малко двама цивилни и ранявайки още няколко, съобщава Франс Прес, цитирани от Фокус. „Сутринта кола-бомба с камикадзе в нея се взриви в район девет на Кабул“, съобщи прессекретарят на афганистанското МВР Наджиб Даниш. Той допълни, че целта на нападението все още не е ясна. „Двама души са загинали, трима са ранени“, допълни той и уточни, че взривът е избухнал в час, когато хората са отивали на работа. Все още никоя терористична организация не е поела отговорност за нападението. Сподели:", "date": "2018.03.17", "title": "Две жертви и трима ранени след взрив в Кабул"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B0-%D0%B2-%D0%BD%D0%B5%D1%82%D0%B0-18-%D0%B3%D0%BE%D0%B4%D0%B8%D1%88%D0%BD%D0%B0-%D0%BD%D0%BE%D1%81%D0%B8-%D0%BF%D0%B0%D0%BC%D0%BF%D0%B5%D1%80%D1%81%D0%B8-%D1%86%D0%BE%D1%86%D0%B0-%D0%B1%D0%B8%D0%B1%D0%B5%D1%80%D0%BE%D0%BD-%D0%B8-%D0%B3%D1%83%D0%BA%D0%B0-%D0%BA%D0%B0%D1%82%D0%BE-%D0%B1%D0%B5%D0%B1%D0%B5-%D1%81%D0%BD%D0%B8%D0%BC%D0%BA%D0%B8-news735620.html", "text": "18-годишната Тори Харт пие мляко от бебешко шише, цоца биберона, носи памперси и гука като бебе, пише в. „Метро”. Тя е влюбена в сексуалния жанр ADBL (Adult Baby Diaper Lovers) – хора, които се възбуждат от памперси и партньори, правещи се на бебета. За Тори това не е просто сексуална игра. Тя твърди, че това е и начин да се справи с депресията и безпокойството, както и хранителните си проблеми, връщайки си детството, което е загубила заради сексуално малтретиране. Тя твърди, че е сексуално малтретирана като младо момиче и никога не е имала истинско детство. Тори вярва, че сега, когато се прави на бебе, ще си върне това, което е загубила. Тя си има и помощник – „детегледачка”, която често играе ролята и на родител, сменяйки памперсите на Тори. Всъщност „детегледачката” е мъж, който кара Тори да седи в ъгъла и да изпълнява наказания, когато е непослушна. Когато „слуша” я награждава със сладкиши. Тори се превъплъщава в дете от 1 до 10-годишна възраст, но най-често в 3-годишно. Тя споделя превъплъщенията си в социалната мрежа Инстаграм, където има хиляди последователи. „Цялата идея е да се подчиня на някой, който да поеме отговорност за доброто ми”, казва тя. „Когато съм със сексуален партньор го питам дали може да правя така и какво мога да обличам”, разказва Тори. „Говоря с бебешкия си глас, рева когато съм разстроена и пълзя”, казва девойката. Сподели:", "date": "2018.03.17", "title": "ЗВЕЗДА В НЕТА: 18-годишна носи памперси, цоца биберон и гука като бебе (СНИМКИ)"}
{"url": "http://pik.bg/%D0%B3%D0%B5%D0%BE%D1%80%D0%B3%D0%B8-%D0%B2%D0%B0%D1%81%D0%B8%D0%BB%D0%B5%D0%B2-%D0%B3%D0%BE%D1%87%D0%B5%D1%82%D0%BE-%D1%81-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%BF%D1%80%D0%B8-%D1%87%D0%B5%D1%80%D0%B2%D0%B5%D0%BD%D0%B8-%D1%81%D0%B8%D0%BD%D0%B8-%D0%B8-%D0%B7%D0%B5%D0%BB%D0%B5%D0%BD%D0%B8-news735509.html", "text": "В интервю за Канал 3 легендарният футболен специалист Георги Василев заяви, че битката за шампионската титла този сезон ще бъде между Лудогорец и ЦСКА. Той обаче не изключи и отбора на Левски от надпреварата, като го определи за скрит фаворит. \"Личи си, че по време на зимната подготовка всички тимове са се готвили професионално. Септември, Витоша показват сериозен футбол. Първенството е оспорвано. Шампионската титла ще се реши в един  двубой между Лудогорец и ЦСКА, но отборът на Димитър Димитров е една крачка пред останалите. След мача с Черно море имам надежда, че Левски може да изиграе по-съществена роля. Това ме кара да мисля, че те могат да бъдат скритият фаворит за тази надпревара. На този етап, обаче трябва да бъдем реалисти и мисля, че Лудогорец има най-големи шансове.\" Василев коментира и допуснатите съдийските неточности: \"Доста съдийски грешки се направиха. Обяснявам си го с това, че първенството е по-оспорвано. Когато един съдия е поставен под натиск 100% ще направи грешка\"! Сподели:", "date": "2018.03.17", "title": "Георги Василев-Гочето с анализ на случващото се при \"червени\", \"сини\" и \"зелени\""}
{"url": "http://pik.bg/%D0%BF%D0%B0%D0%BA-%D1%81%D0%BF%D0%BE%D1%80%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BA%D0%BC%D0%B5%D1%82%D0%BE%D0%B2%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-%D0%B7%D0%B2%D0%B5%D0%BD%D0%B0-%D0%B7%D0%B0-%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%8F-%D1%80%D0%B5%D0%B4-%D0%BA%D1%8A%D0%BC-%D0%BE%D0%B1%D1%89%D0%B8%D0%BD%D0%B8%D1%82-news735622.html", "text": "Кметове предлагат нови звена по опазване на обществения ред на подчинение на общините. Служителите в тях трябва да могат да изискват документи за самоличност и да задържат нарушители до пристигане на полицията. Виолета, която работи на тото пункт в софийското село Нови хан, смята, че колкото повече служители на реда има, пък дори и общински – ще има и повече сигурност. Там преди е имало самоорганизирали се патрули и кражбите спрели. Според кмета, ако има общински звена за опазване на реда, това ще респектира нарушителите. „Докато служителите на полицията нямат право да членуват в политически партии, за тези хора съм сигурен, че няма да има такова ограничение и най-вероятно това ще бъдат хората, които ще охраняват изборните секции”, каза кметът Петко Костов. Предложенията за служители по реда, наети от кмета, са на Сдружението на общините. Опозицията е против идеята. „Абсурдна е идеята, която се предлага в Закона за местно самоуправление, да се вменяват на общините задължения. Първо те нямат експертния потенциал, второ, нямат финансов ресурс, за да се справят”, смята Манол Генов от БСП. Предложенията са на етап обсъждане. Сподели:", "date": "2018.03.17", "title": "Пак спорни промени: Кметове предлагат нови звена за опазване на обществения ред към общините"}
{"url": "http://pik.bg/%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B2%D0%B8%D0%BA%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2%D1%8A%D0%B2-%D0%B2%D1%8A%D0%BD%D1%88%D0%BD%D0%BE%D1%82%D0%BE-%D1%81%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-news735681.html", "text": "Русия е привикала британския посланик в страна Лори Бристоу във външното си министерство за втори път тази седмица, предава АФП, цитирана от Фокус. „Британският посланик е привикан в МВнР“, съобщава министерството. Бристоу бе привикан във вторник заради жестокия скандал, свързан с отравянето на бившия руски таен агент Сергей Скрипал в Англия. Сподели:", "date": "2018.03.17", "title": "Русия привика британския посланик във външното си министерство"}
{"url": "http://pik.bg/%D0%B0%D0%B2%D1%82%D0%BE%D0%B1%D1%83%D1%81-%D0%BF%D0%BE%D0%BC%D0%B5%D1%82%D0%B5-%D0%BF%D0%B5%D1%88%D0%B5%D1%85%D0%BE%D0%B4%D0%BA%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%B6%D0%B5%D0%BD%D0%B0%D1%82%D0%B0-%D0%B5-%D0%B2-%D0%BA%D0%BE%D0%BC%D0%B0-news735687.html", "text": "Жената, която вчера бе блъсната от автобус Б12 на кръстовище в бургаския к-с „Меден рудник“, е в тежко състояние, в кома. Тя е с контузия на мозъка и травми на коремната и гръдната област. За нея грижи полагат лекарите в УМБАЛ Бургас, съобщава \"Бургас Инфо\".. Автобусът удари възрастната жена вчера, докато е завивал наляво. Сподели:", "date": "2018.03.17", "title": "Автобус помете пешеходка в Бургас! Жената е в кома "}
{"url": "http://pik.bg/%D1%81-%D0%BD%D0%BE%D0%B2%D0%B8%D1%82%D0%B5-%D0%BA%D0%B0%D0%BC%D0%B5%D1%80%D0%B8-%D0%B7%D0%B0%D1%81%D1%8F%D0%BA%D0%BE%D1%85%D0%B0-14-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81-%D0%BF%D1%80%D0%B5%D0%B2%D0%B8%D1%88%D0%B5%D0%BD%D0%B0-%D1%81%D0%BA%D0%BE%D1%80%D0%BE%D1%81%D1%82-%D0%BD%D0%B0-%D0%BE%D0%B6%D0%B8%D0%B2%D0%B5%D0%BD-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B7-news735657.html", "text": "Само за десетина минути една от новите модерни камери на КАТ улови 14 нарушители на булевард \"Санкт Петербург\" срещу МЕТРО в Пловдив, съобщава Марица.бг. Новата техника вече работи с пълна сила и безотказно засича нарушителите на пътя. Вчера бе направена демонстрация какви са възможностите на устройствата. Модерните камери са снабдени с лазер и замерват  400 пъти в секунда. Те са невидими за радарите. Имат техническите възможности да засичат скоростта на няколко автомобила едновременно и през  тъмната и  светлата част на денонощието, разяснява пред изданието директорът на пловдивската полиция Атанас Илков. Той допълни, че  новите камери ще работят в Пловдив на уязвими места, където има предпоставки за движение с висока скорост, и там, където концентрацията на пътнотранспортни произшествия е по-голяма. Устройствата имат специален софтуер, който при заснемане на нарушението автоматично разпознава номера, изпраща онлайн данните, търси ги в сървър и изготвя справка кой е собственикът на автомобила. Човешкият фактор е сведен до минимум при боравенето с тях. Той е необходим само при монтирането и настройването на камерата за работа. Освен че лазерът изчислява разстоянието и скоростта на движение, той успява да засече и изолира всеки нарушител самостоятелно. Новото в тази камера е, че тя може да различава скоростите на различните типове моторни превозни средства. Както и да заснема едновременно в трите пътни ленти движещите се пътни превозни средства. Камерата засича автомобили в периметър от 130-140 метра, работи еднакво добре и през деня, и през нощта. Сподели:", "date": "2018.03.17", "title": "С новите камери! Засякоха 14 автомобила с превишена скорост на оживен пловдивски булевард за норматив"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D0%BE%D0%B2%D0%B8%D1%88%D0%B5%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BF%D0%B0%D0%B4%D0%B0%D1%89%D0%B8-%D0%BA%D0%B0%D0%BC%D1%8A%D0%BD%D0%B8-%D0%B2-%D1%80%D0%BE%D0%B4%D0%BE%D0%BF%D1%81%D0%BA%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%B0-%D0%BE%D0%B1%D0%BB%D0%B0%D1%81%D1%82-news735659.html", "text": "С нормална интензивност е движението по главните пътища в областта, съобщи за радио Фокус–Пазарджик, като се позовават на дежурния в Областно пътно управление – Пазарджик. Пътните настилки са сухи. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Сподели:", "date": "2018.03.17", "title": "Важно! Повишена опасност от падащи камъни в Родопската част на Пазарджишка област"}
{"url": "http://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%82%D0%BE%D1%80-%D0%BC%D0%B8%D1%82%D1%8C%D0%BE-%D0%B4%D0%B5%D0%B1%D0%B5%D0%BB%D0%B8%D1%8F-news735714.html", "text": "Известният пловдивски фалшификатор Димитър Димитров , популярен в ъндърграунда с прозвището Митьо Дебелия, снощи е бил задържан в Пловдив за пореден път, съобщава Трафикнюз. Димитров, който е в „Топ 5“ на майсторите на ментета под тепетата, е арестуван при спецоперация на пловдивската полиция. Обискирани са няколко адреса, където по данни на криминалистите, са се изработвали фалшиви документи.  Според информация, Димитров не е бил единственият задържан. През последните 10 години  Митьо Дебелия бе арестуван няколко пъти. Излежа и ефективна присъда. През 2007 година групата му, в която членуваха още девет души, бе разбита при акция на полицията. Тогава от четири адреса в Пловдив антимафиотите иззеха десетки фалшиви норвежки, македонски, литовски, португалски, украински, хърватски, израелски, китайски, италиански, британски и други паспорти. Освен това бяха намерени заготовки за фалшиви визи за САЩ, Канада и др. държави от Европейския съюз. Срещу организацията на Дебелия, която  действала като паспортна служба, прокуратурата внесе близо 180 страници обвинителен акт и няколко чувала и сакове с веществени доказателства срещу членовете на групата. Сред задържаните фалшификатори бяха стари познайници на полицията. Зад решетките освен Димитров попаднаха Георги Панев-Четворката, заловен като член на друга печатница за документи, както и Иван Стефанов, който пък се прочу с връзките си с братя Богоеви, печатали някога ментета в офис над Военния съд под тепетата. От комисията \"Кушлев\" бе направено искане за отнемане в полза на държавата на имущество на Димитров и съпругата му Гинка, но преди това той успя да прехвърли голяма част от имотите си. През 2012 година Димитров отново бе арестуван. Тогава паралелно в Пловдив и Бургас бе проведена полицейска акция, а фалшификаторът бе арестуван в ресторант „Ла Рива” по тепетата. Сподели:", "date": "2018.03.17", "title": "Закопчаха известния пловдивски фалшификатор Митьо Дебелия"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%B0%D1%82%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D0%B2-%D0%BA%D1%8E%D1%87%D1%83%D0%BA%D0%B0-%D1%80%D0%B0%D0%B4%D0%B8-%D0%BE%D1%82%D1%80%D1%8F%D0%B7%D0%B0%D0%BB-%D1%81-%D0%BA%D1%83%D1%85%D0%BD%D0%B5%D0%BD%D1%81%D0%BA%D0%B8-%D0%BD%D0%BE%D0%B6-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%B8%D0%BB%D0%B8%D1%8F%D0%BD%D0%B0-news735676.html", "text": "32-годишният Ради Енев убил съпругата си Илияна, след което отрязъл главата й с кухненски нож. Секунди по-късно се заклал в дома им на ул.\"Димо Хаджидимов\" 11 в Пловдив, забивайки хладното оръжие във врата си, съобщава \"Телеграф\". 29-годишната Илияна се опитала към 09:30 часа сутринта на 15 март да се спаси, като се обадила на брат му, но той не й вдигнал телефона. Зверството станало пред очите на 13-месечната дъщеря на двойката, която плакала цяла нощ над труповете им. Криминалисти разкриха пред изданието, че Ради е имал психични проблеми, но не е търсил лекарска помощ. Разследващите изясняват дали младият мъж е лежал в клиника и какво точно е било психическото му заболяване. Ради и Илияна не били женени, а живеели на семейни начала. Според съседи от дома им не се чували кавги, били тихи и кротки хора. Ради работел, а Илияна била в майчинство. Към 08:30 часа на 15 март тя звъннала на брата на Ради, но той не й вдигнал и това предопределило трагедията. Според криминалисти случилото се на 5-ия етаж било като от филм на ужасите. Ради гонел из всички стаи жена си с кухненски нож. Тя имала десетки рани по ръцете и цялото тяло. Била кълцана буквално навсякъде. Имала порезни рани и по лицето. Най-дълбоките удари с нож били по врата й. Едната дълбока рана била странична на шията й, а втората била отпред на гърлото. Смъртта я настигнала в кухнята. Ради първо я заклал, а после, когато тя вече била мъртва, се опитал да й отреже главата. Младата жена била почти обезглавена и трупът й лежал в локва кръв.  През цялото това време момиченцето им щъкало навсякъде из жилището. Малката вече ходела и станала свидетел на зверството.  След убийството на Илияна, Ради отишъл в хола и там забучил кухненския нож с дървената дръжка в гръкляна си. Раната на смъртта му е много дълбока, ножът влязъл в предната част на шията. Мъртвият бил открит с ръка върху забития в гърлото му нож.  Часове по-късно детенцето било намерено да плаче от брата на Ради в хола край трупа на татко си. Малката също била цялата в кръв, но не от рани. Детето не пострадало от лудостта на баща си, но заради това, че ходело от стая в стая, се изцапало. Сподели:", "date": "2018.03.17", "title": "БРУТАЛНАТА КАСАПНИЦА В КЮЧУКА! Ради отрязал с кухненски нож главата на Илияна!"}
{"url": "http://pik.bg/%D1%82%D0%B0%D0%BB%D0%B0%D0%BD%D1%82-%D0%BD%D0%B0-%D1%86%D1%81%D0%BA%D0%B0-%D0%BF%D1%80%D0%B5%D0%B4-%D0%BC%D0%B0%D1%87-%E2%84%96100-%D0%B2-%D0%B5%D0%BB%D0%B8%D1%82%D0%B0-news735724.html", "text": "Атакуващият футболист на ЦСКА - Кирил Десподов е пред мач №100 в родното първенство. Въпросното постижение може да стане факт в неделя в спора между \"червените\" и Левски. Талантливият играч реализира често на \"сините\". Десподов е едва на 21 години, но тези 100 мача говорят за сериозен опит в елита ни. Националът има 4 попадения срещу Левски с екипите на Литекс и ЦСКА, като дори бе определен като \"палач\" на \"сините\", пише \"Гол\". От началото на календарната година обаче той не е съумял да се разпише. До момента през сезона Десподов е записал 6 попадения и 4 асистенции, като е започвал от първата минута в 13 мача. Последната среща, в която се разписа бе при победата на \"червените\" над Берое с 6:0 на стадион \"Българска армия\". Сподели:", "date": "2018.03.17", "title": "Талант на ЦСКА пред мач №100 в елита"}
{"url": "http://pik.bg/%D1%81%D0%BB%D0%B5%D0%B4-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D1%84%D0%B1%D1%80-%D1%81%D0%B2%D1%8A%D1%80%D0%B7%D0%B0-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D1%81-news735674.html", "text": "Вече бившият заместник-директор на ФБР Андрю Маккейб се защити, след като бе уволнен от министъра на правосъдието на САЩ Джеф Сешънс, наричайки премахването си опит да се провали разследването на специалния прокурор Робърт Мюлер, съобщава The Hill, цитирани от Фокус. „Идеята, че съм лъгал е погрешна. Това е част от усилията да бъда дискредитиран като свидетел“, заяви Маккейб. Той е приеман като възможен свидетел в разследването на Мюлер за руската намеса на президентските избори в САЩ през 2016 г. Маккейб бе известно време изпълняващ функциите ръководител на ФБР, след като Доналд Тръмп уволни директора Джеймс Коми. Сред мотивите за уволнението присъства това, че той е позволявал на служители на ФБР да говорят пред медиите за разследването срещу фондацията на Хилари Клинтън. Същевременно той разкритикува Тръмп, че напада него, ФБР и служителите на Бюрото. „На ФБР са нанесени истински щети“, убеден е той. Сподели:", "date": "2018.03.17", "title": "След уволнението: Бившият шеф на ФБР свърза отстраняването си с..."}
{"url": "http://pik.bg/%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B7%D0%B0%D1%8F%D0%B2%D0%B8-%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D1%86%D1%81%D0%BA%D0%B0-news735737.html", "text": "Старши-треньорът на ЦСКА Стамен Белчев направи изказване преди дербито между \"червени\" и \"сини\". \"Когато играят Левски и ЦСКА дерби, мисля, че малките неща ще решат двубоя. Без значение от моментното състояние, класирането, разликата в точките\", заяви той. \"Трябва да бъдем концентрирани през цялото време, да покажем добър колектив, дисциплина. Ако това стане, мисля, че след мача ще празнуваме\", допълни Белчев, цитиран от \"Новспорт\" Сподели:", "date": "2018.03.17", "title": "Малко преди дербито! Ето какво заяви треньорът на ЦСКА"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%B0-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%BE%D0%BB%D0%B5%D1%82%D0%B8-news735693.html", "text": "Авиокомпаниите са отменили десетки полети в Лондон заради снеговалежите и силния вятър, връхлетели британската столица, предава РИА Новости, цитирани от Фокус. На летище „Хийтроу“ са отменени полетите към континентална Европа и към Единбург. Полетите в далечно направление се осъществяват по разписание. След относително топлото време тази седмица във Великобритания днес се отбелязва рязко захлаждане. В много части на страната вали сняг и вятърът се е усилил. В момента в Лондон пада сняг а температурата е паднала до нула градуса. Очаква се снежна покривка от 5-10 см. Сподели:", "date": "2018.03.17", "title": "Заради лошото време в Лондон са отменени десетки полети"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2-%D0%BC%D0%B0%D0%B9%D0%BA%D1%8A%D0%BB%D0%B0-%D1%81-%D0%BF%D0%B0%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BA%D0%BE%D0%B9-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%BC%D0%B5%D0%B6%D0%B4%D1%83-%D1%87%D0%B5%D1%80%D0%B2%D0%B5%D0%BD%D0%B8-%D0%B8-%D1%81%D0%B8%D0%BD%D0%B8-%D0%BA%D0%BB%D1%8E%D1%87%D0%BE%D0%B2-news735546.html", "text": "- Няма абсолютно никакъв фаворит в тези мачове. Шансовете са изравнени, който е по-мотивиран, който има повече късмет в двубоя, той ще е победител. За мен е 50:50. Даже аз като професионалист мисля, че не може никой да каже... Защото слушам твои колеги - ЦСКА имал преимущество, Левски имал дадени козове... В този момент фаворит има само един и това е Лудогорец. - Не, те са чували само, че този мач е със заряд, няма чужденец, който да знае какво значи този двубой. Само футболисти, които са излезли от самите клубове, знаят какво значи тази среща и за феновете всеки двубой между Левски и ЦСКА е мачът на годината. Винаги е било така. И затова очаквам една хубава среща, коректна публика и от двете страни, едно добро съдийство и наистина, този който е по-добрият да победи. Очаквам, че ЦСКА ще победи. - Да, да. - Спечелихме право за участие в евротурнирите благодарение на Боби Михайлов и благодарение на това, че ръководството (на ЦСКА) зае правилна позиция при избирането на президент на БФС. И съответно, Футболният съюз застана зад ЦСКА при спора с УЕФА и признаха, че две години са достатъчни - да бъдем лишени от участие. В момента това е най-важното за ЦСКА, за мен даже по-ключово е участието в турнирите, отколкото този мач с Левски. Защото евротурнирите са лицето на ЦСКА, и винаги е било така, а не двубоите с Левски. А за шампионската титла, аз не искам да коментирам, защото Лудогорец виждате как започват да си правят разлика. Да не стане до края на първенството, пак както бях казал - между 8 и 10 точки разлика. ЦСКА не играе добре последните срещи. Това също не ми харесва и дано този двубой разберат за какво става въпрос и те трябва да знаят, че не дават ли 120 процента от себе си - няма как да победят. Но като цяло отборът се представя добре, въпреки, че последните минути се реализират попаденията, просто изпускаме много голове, защото целият тим разчита на Каранга. Няма такъв клуб, който да разчита на един човек. - Получава се, те другите трябва малко да се замислят къде се намират. И трябва да докажат своето присъствие в ЦСКА, точно това са мачовете. - Каранга трябва да го оставят да прави - каквото си иска. Това му е вътре в характера. Единственото, за което аз имам едни резерви е обръщането към публиката. Привържениците не са виновни, нямаш право - такъв ранг футболист, в такъв клуб, към публиката да имаш някакви претенции, някакви жестове. Всичко друго за мен е перфектно, 100 процента човек, който е професионалист, който показва как трябва всички да се раздават в мача. Ако всички играят по този начин, само да се раздават така, те качества не могат да имат като него, но раздаването на 100 процента за клуба, който те е купил и дава заплати и пари - е точно примерът на Каранга и всички трябва да се учат от него в ЦСКА. - Поне три месеца трябват на един нов играч, за да може да се аклиматизира. Той може да е много добър футболист, но да не съумява да се напасне към условията в България. Затова е много трудно за чужденците. И за мен постът на ляв бранител не трябва да е чак такъв проблем. Един бек - бек на улицата ще се разходиш тука на Халите и ще намериш един бек. Несериозно е въобще да се коментира този пост в ЦСКА. Ако този не става, ще го сменим и ще сложим някой друг - халф, а може и крило да сложим за краен защитник. Това не е решаващото нещо в клуба. В отбора има прекрасни футболисти, трябва им малко време. А най-малкото е нужно да се коментира левия бек, неговата игра. Сподели:", "date": "2018.03.17", "title": "САМО В ПИК! Георги Илиев-Майкъла с парещ коментар! Кой е фаворит между \"червени\" и \"сини\" (КЛЮЧОВИ ФРАЗИ ЗА КАРАНГА, БОБИ МИХАЙЛОВ И КАЗУСА \"ЖЕФЕРСОН\")"}
{"url": "http://pik.bg/%D0%B3%D0%B0%D0%B7%D0%BE%D0%B2%D0%B8%D1%8F%D1%82-%D0%BF%D1%80%D0%BE%D0%B5%D0%BA%D1%82-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%BC%D0%B8%D0%BD%D0%B5-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news735734.html", "text": "Газовият проект \"Турски поток\" може да мине през България. Това заяви пред БНР президентът на Турската асоциация за енергийна икономика Гюркан Кумбароглу. Той уточни, че за да се стигне до това, трябва да има решение на високо ниво. \"Разбира се, че е възможно газовият проект „Турски поток“ да премине пред България – каза Кумбароглу. - Първата тръба е предназначена за доставки на газ, които да задоволят нуждите на Турция. Другата тръба ще бъде за доставки на газ за Югоизточна Европа. В момента България прави всичко възможно да се превърне в газов център на Балканите и да получава синьо гориво през различни тръбопроводи, минаващи през Турция. Ето защо виждам възможността за промяна на трасето като напълно реална, но все пак трябва да има много сериозна икономическа обосновка“. Сподели:", "date": "2018.03.17", "title": "Газовият проект „Турски поток“ може да премине през България"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-35-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B8-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news735701.html", "text": "При въздушни удари в провинция Джаузджан в Северозападен Афганистан са ликвидирани най-малко 35 терористи от „Ислямска държава“, съобщава Интерфакс, цитирани от Фокус. Още 13 бойци са взети в плен, уточнява Агенцията. 209-и корпус на афганистанската национална армия „Шохин“ съобщава, че сред убитите има седем граждани на Узбекистан. По позициите на терористите в провинцията са нанесени четири удара от въздуха на териториите на общините Дарзаб и Кощеп. Сподели:", "date": "2018.03.17", "title": "Най-малко 35 терористи са ликвидирани при въздушни удари в Афганистан"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B0-%D0%B5-%D0%BC%D0%BD%D0%BE%D0%B3%D0%BE-%D0%B7%D0%BB%D0%B5-%D0%BD%D0%B8%D1%82%D0%BE-%D1%85%D0%BE%D1%80%D0%B0%D1%82%D0%B0-%D0%B9-%D0%B8%D0%BC%D0%B0%D1%82-%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B8%D1%82%D0%BE-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D1%81%D0%B0-%D0%B4%D0%BE%D0%B2%D0%BE%D0%BB-news735691.html", "text": "Здравната система е остаряла по начина, по който е структурирана. Това заяви д-р Станимир Хасърджиев от Националната пациентска организация. Той коментира проверките на прокуратурата в 7 болници, които бяха обявени в петък. „Здравната ни система е много зле, отчитат го българите ежедневно - скъпа, необърната към пациента, липсва информация, не знаеш дали се прилагат съвременните стандарти. Система, която не е обърната към гражданите и пациентите. Система, в която нито хората имат доверие, нито лекарите са доволни”, коментира пред Нова телевизия д-р Хасърджиев. „Системата е остаряла по начина, по който е структурирана и се управлява. В държава, в която лечебните заведения са търговски дружества, не може за очакваме, че нещата ще вървят добре. Държавните болници имат модел на управление – при всяка смяна на властта се правят политически назначения и новите директори започват разчистване на сметки със старите”, коментира д-р Хасърджиев. „Държавата отдавна е доказала, че не е добър стопанин. Държавните болници боравят с обществен ресурс, а няма никакъв обществен контрол ”, допълни той. Що се отнася до проверките на прокуратурата, д-р Хасърджиев смята, че те ще покажат на обществото и управляващите, че повече така не може. Освен за „Пирогов”, където прокуратурата казва, че ще работи приоритетно, защото ситуацията е най-тежка, ще бъдат проверявани и болниците в Попово, Бургас, Благоевград, Русе, Велико Търново и  Кърджали. От повечето лечебни заведения предпочетоха да запазят мълчание, поне докато се появят подробности. Директорът на болницата в Русе обаче коментира случващото се. Доктор Иван Стоянов твърди, че лечебното заведение е на печалба. „Проверката е със задна дата”, заяви доктор Стоянов. Неизгодните договори били подписани при предишното ръководство на болницата, а самият д-р Стоянов заявява, че сам е сезирал прокуратурата. Сподели:", "date": "2018.03.17", "title": "Експерт: Здравната ни система е много зле! Нито хората й имат доверие, нито лекарите са доволни"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D1%8A%D1%80%D0%B1%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D0%BF%D1%80%D1%8F-%D0%B8%D0%BC-%D1%82%D0%BE%D0%BA%D0%B0-news735769.html", "text": "На ГКПП \"Калотина\" на българо-сръбската граница сръбските гранични власти не пропускат товарни автомобили на вход поради проблеми с електрическото захранване. „ На всички останали контролно-пропускателни пунктове на границата със Сърбия трафикът е нормален. Това съобщиха от Главна дирекция (ГД) \"Гранична полиция\", цитирани от \"Фокус\". На ГКПП \"Кулата\" на българо-гръцката, на ГКПП \"Капитан Андреево\" и на ГКПП \"Лесово\" на българо-турската граница трафикът е интензивен на изход за товарни автомобили. На границите с Румъния и Македония трафикът е нормален на всички контролно-пропускателни пунктове. Сподели:", "date": "2018.03.17", "title": "От последните минути! Сърбите затвориха границата, спря им тока"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D1%87%D0%B8%D0%B0%D1%82%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%BA%D1%80%D1%8A%D0%B2%D0%BD%D0%B0%D1%82%D0%B0-%D0%B7%D0%B0%D1%85%D0%B0%D1%80-news735722.html", "text": "Консумацията на чиа (чия), окачествена като суперхрана, помага за контролиране на нивата на кръвната захар и за предпазване от потенциално развитие на диабет тип 2, пише в. \"Дейли експрес\", позовавайки се на аржентински специалисти. Диабет тип 2 се характеризира с недостатъчно производство на хормона инсулин от панкреаса, което затруднява тялото да превръща кръвната захар в енергия. Сред симптомите на заболяването са необяснима загуба на тегло, умора, жажда, чести позиви за уриниране. Пациентите с диабет тип 2 са изложени на до пет пъти по-висок риск от сърдечносъдови болести, бъбречна недостатъчно и загуба на зрение. Рискът от повишена кръвна захар може да се намали чрез избягването на определени храни и наблягането на други, като например чия, съобщава БТА. За да установят как чиата помага за предпазване от метаболитни състояния като дислипидемия (повишено количество мазнини в кръвта) и инсулинова резистентност - фактори в развитието на диабет, специалисти от университета на Литорал, Аржентина, са направили две изследвания с мишки. В първия експеримент учените са тествали как здрави гризачи реагират на триседмична богата на захароза диета, в която семената от чия съставляват основния хранителен източник на мазнини. Във втория тест здрави мишки са били подложени на тримесечна диета, богата на захароза, така че да развият дислипидемия и инсулинова резистентност. След това режимът на хранене е бил продължен с още два месеца, като в диетата е включена и чия. Резултатите от първия експеримент са показали, че консумацията на чия предпазва от развитие на дислипидемия и инсулинова резистентност. При втория тест гризачите, развили двете състояния, напълно са се възстановили от тях след включването на суперхраната. Сподели:", "date": "2018.03.17", "title": "ПОЛЕЗНО! Чиата намалява кръвната захар"}
{"url": "http://pik.bg/%D0%B1%D0%BC%D0%B2-%D0%BF%D1%80%D0%B0%D0%B2%D0%B8-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE-%D1%81%D1%8A%D0%B1%D0%B8%D1%82%D0%B8%D0%B5-%D1%83-%D0%BD%D0%B0%D1%81-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-%D1%81%D1%8A%D0%B1%D0%B8%D1%80%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%BC-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-news735704.html", "text": "БМВ- България и дилъра им \"М кар\" правят уникален ивент през април. Събитието е посветено на пътната безопасност и моторните спортове. Инициативата започва на 21 април и ще приключи на 22 април. Поканени са всички собственици на автомобили от спортното подразделение на баварската марка - БМВ \"М\". Сборният пункт е пред най-голямото дилърство на марката на Балканите - \"М кар - София\". Отриването ще направи началникът на столичния КАТ - комисар Тенчо Тенев. От сборната точка над 100 автомобила ще се насочат по живописен маршрут към Банско, където е предвидено грандиозно парти. На следващия ден организаторите са ангажирали летището на Сапарева баня за вдигащи адреналина дисциплини. Поканени са професионални пилоти и инструктори по пътна безопасност. \"Целта ни е да изгоним агресията. Да дадем един добър пример и да покажем, че пистата е мястото за изява и удоволствие, а не улиците и булевардите. В същото време ще предоставим на собствениците на \"М\" автомобили едно уникално преживяване. Хиляди се възхищават на автомобилите БМВ и са вдъхновени от динамиката им. Искаме да достигнем и до тях и да ги накараме да бъдат разумни на пътя. Това е нашето послание\", заявиха организаторите. Сподели:", "date": "2018.03.17", "title": "БМВ прави грандиозно събитие у нас през април, събират всички \"М\" автомобили"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%E2%80%9E%D0%BF%D1%83%D1%82%D0%B8%D0%BD%D0%B8%D1%81%D1%82%D1%8A%D1%82%E2%80%9D-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%B8%D1%80%D0%B8%D0%BB-%D0%B8-%D0%B7-news734810.html", "text": "Ако човек не гледа реакциите на хората, а се информира единствено от медиите, като едното нищо ще заключи, че посещението на руския патриарх Кирил у нас е било някакво нашествие на путинисти, кагебисти и законспирирани хибридчици на българска територия. Отдавна беше ясно, че много медийни персони ще видят в това посещение особен шанс да блеснат с инферналната си злоба по отношение на Русия, всичко руско и по отношение на самата история, която ги дразни с неопровержимите си факти. В крайна сметка руският патриарх получи удивително топло посрещане от хората. Той го видя с очите си - и на Шипка, и в Стара Загора, и в София. Въпреки всички исторически превратности, тъпотии, геополитически буреносни облаци и локални маниаци българският и руският народ остават близки, защото са свързани от култура, история, азбука и много пролята кръв, скрепила приятелство завинаги, отвъд политическата конюнктура и всякакви временни явления на медийни слагачи и исторически продажници. Но в края на своята визита патриарх Кирил не можа да сдържи огорчението си и го изказа. То беше предизвикано от нещо, което вероятно постоянно е чувал из България - как страната ни е освободена освен от руснаците, от украинци, литовци, финландци, румънци и кой ли още не. А истината е доста по-различна. Това са все руснаци. Защото тези територии са били част от състава на Руската империя тогава. Простичко и ясно. Днес с политкоректната лудост на времето трябва да повтаряме до скъсване, че за нашата свобода не са се били само руснаци, все едно това променя фактите, както и кой народ има най-големия принос в поднасянето на безценния дар на свободата. Защото, ако приемем логиката, че в руската армия е имало украинци по онова време (тогава изобщо не е ясно дали е имало формирана дори идеята за Украйна), тогава, както писа един социолог - ако в обсадата на Виена от страна на Османската армия е имало дори и един българин, дайте да я наричаме \"българската обсада\". Опитът на всяка цена да преоценим приноса на Русия в нашата история доскоро беше наша местна лудост, скелетът в гардероба, който се опитваме да не показваме навън, но количествените натрупвани водят до качествена шизофрения - вече и чуждите гости започнаха да стават свидетели на този медиен бяс, на това противно капене на слюнки, което сладострастно се опитва да отрови историята ни в токсичната смес от подмяна и нови лакейски поклони. Раздаването по темата за това, че не само руснаци били воювали за свободата ни, премина всякакви граници на приличието. Разбира се, недостижим в класацията за кретенизъм на месеца е сайтът \"Фактор\" (оня сайт, както вдъхновено отбеляза един приятел, за който всичко по-встрани от Адолф Хитлер е болшевизъм). Те бяха извадили следното заглавие: \"На Шипка Радев забрави, че за свободата ни освен руснаци са се били и воини на наши партньори от ЕС и НАТО\". Това не е заглавие. Това е направо лоботомия. Но именно тази лоботомирана логика все повече се налага в медийните бездни, защото говорителите на измислици постоянно получават трибуна, а и подкрепа. Изобщо покрай посещението на руския патриарх Кирил се оказа, че можем да направим една подробна класификация на русофобите, защото вероятно всички от тях получиха възможност да разкрият душевните си нечистотии и да ги блъснат в лицата на неподозиращата публика. Можем да ги разделим на няколко типа. Първият - зоологични русофоби. Повечето от тях са практически нечленоразделни от злоба, телевизионни плюнки, самозадавяне и виртуална свръхистерия. Представителите на тази фауна само дебнат политически и исторически поводи, за да изпаднат в налудничави гъргорения за това как Русия е поробила, изклала, унищожила България, как лично московците са обесили Левски, а вероятно и лично Путин е намесен в голямата конспирация хан Аспарух да установи държавата си толкова близо до Кремъл. Видният отвсякъде представител на този вид Александър Йорданов получи солидно телевизионно време да обяснява как за него 3 март не е никакъв празник, как руснаците не са донесли никаква свобода на България и как едва великите западни демокрации на Берлинския конгрес ни начертали границите. Фактът, че тези граници са силно орязани, дълбоко не интересува господин \"Днес е добър ден за българската демокрация\". Интересно как така руснаците не са ни дали никаква свобода и държава, а пък Берлинският конгрес го прави? Но зоологичният русофил не е логическо създание. Той е примитивен микроорганизъм, който се опиянява от идеята за някакво историческо бунтарство, което не е нищо друго от банална подлост, лицемерие и вътрешна гнусота. Сред тях особено се отличи и полупоетът Манол Глишев, който пише полустатии в сайтове, дотирани от \"Америка за България\". Той извряка в социалните мрежи, че най-много си мечтаел да извърши някои свои биологични функции в митрата на руския патриарх. Вероятно мнението нямаше да звучи така цинично, ако бе написано от естествени сатанистки позиции, но авторът му твърди, че бил \"убеден християнин\". Та чудно ми е как така всички тези убедени християни, щом стане дума за Русия, са готови да палят клади, да вдигат бесилки, да трошат черепи, да се облекчават на публични места...Това не са признаци на душевно пречистени, а по-скоро на обсебени хора. Да, разбира се, зоологичният русофоб не е многоброен вид, дори напротив - представителите му са сравнително рядко срещани, но те имат такива медийни усилватели, толкова услужливи трибуни, че създават усещането за психиатрия, която е избягала по улиците и се радва, че ще пропусне поредната доза халоперидол. Другият подвид на породата е \"интелектуалният нарцистичен снобар\". Той също е част от медийната фауна. Ярък негов представител е журналистът Горан Благоев, който има неприятното качество да говори като духовна истина от последна инстанция, докато изрича тъпотии, които биха засрамили дори и двойкаджия в гимназията. Та именно на Благоев дължим откровенията, че президентът Румен Радев нямал място на Шипка. Ами да - какво да прави един президент при хората от народа, при едно от най-светите исторически места. Шипка има един чудовищен грях в очите на интелектуалния снобар - това е връх на приятелството. Българските опълченци и руските войски заедно го удържат и така пречупват гръбнака на османската армия. И значението на тази битка съвсем не е преувеличено от Вазов. Вазов е просто рупор, автентичен свидетел на емоцията, която чувстват хората, живели по онова време. За тях битката на Шипка е нещо космическо, ярко, вечен знак за свободата. Интелектуалният снобар няма как да понесе това. Че подобно нещо разрушава всичките му теории. Именно на Благоев дължим и една статия наскоро, в която същият се мръщеше на Освободителната война, защото, видиш ли, не обединила цялото българско землище. Ами да бяха дали едно рамо и англичаните, а? Или някой и друг виден европейски народ? Обикновените руски войници зазиждат своите кости в основите на българската държава, тяхната саможертва е сплавта на днешната ни история и да се гнусиш днес от това, означава само едно - ти се гнусиш от идеята кой си, мразиш самия себе си. И можем да идентифицираме още един вид медиен русофоб - дърдоркото. Именно представителите на тази най-досаден вид родиха голямата идея, че на 3 март трябвало да празнуваме, но не Освобождението (такова се разбрахме, че е нямало, всъщност очевидно на 3 март трябва да разберем, че не Османската империя, а Москва ни е държала в плен 500 години), а 100-годишнината от Брест-Литовския мирен договор. Между другото - това е договор, който има рекордната продължителност от 8 месеца. Толкова. Разбира се, трудно е човек да не се изкефи на факта, че психодесни се опитват да възкресят от пепелта на историята една гениална дипломатическа маневра на болшевиките. Да, Брест-Литовският мирен договор е много тежък за Русия, откъсва живо месо от нея, лично Троцки като комисар на външните работи се намесва в него, но в онзи кризисен момент той е необходимата глътка въздух за новата власт. Нещо като животоспасяващата инжекция с адреналин. Без мир болшевиките вероятно нямаше да се задържат на власт, защото щеше да им се наложи да воюват на два фронта, без реално да са установили пълен контрол. Да, военните действия на територията на Русия на практика никога не спират, но тяхната интензивност намалява. Именно Брест-Литовският мирен договор позволява на болшевиките да натрупат политически мускули, да се организират и да разгонят метежническите групи. Те са били готови да платят тази солена цена, защото това е тактически правилен ход. Просто хората имат дългосрочни цели. Колкото до България, лично аз не виждам нито една, ама нито една причина днес някой да чества този Брест-Литовски мирен договор. Това е все едно да си честитиш успешна операция от апандисит малко преди да бъдеш покосен от рак. Само година след това България е сполетяна от кошмара Ньойски договор, защото в своя обичаен стил е избрала грешната страна на историята, сънувайки, че се е наредила на хорото на победителите. Така че, извинете, дами и господа, че никой не си спомня Брест-Литовския договор. България и до днес плюе зъби и кръв заради Ньой, нормално е да пропуска някакви договори, които нито за миг не са се отразили съществено на нейната история. Но разказваме всичко това не самоцелно, а за да видим, че всъщност упрекът на руския патриарх имаше смисъл. Не мисля, че този упрек целеше обида. Той беше роден от болка, защото подозирам, че дори само за миг да си е пуснал наша телевизия, е видял и чул този чудовищен фон на един топъл и сърдечен български празник. Това е обществената шизофрения на отечеството. На Шипка се събират хиляди. В най-големите градове хора се събират да носят дълги български знамена. Българите празнуват искрено. А вероятно и напук на налаганите истини. Но в медиите гласовете на тези самоотвержени смелчаци и ентусиасти ги няма. Там е царството на патологичните русофоби. Подозирам, че им е тъжно, самотно и зъзнещо и заради това са толкова огорчени, но просто е срамно да ги гледаш. Дано руският патриарх да запомни основно Шипка. Сподели:", "date": "2018.03.17", "title": "САМО В ПИК И \"РЕТРО\"! Александър Симов с ексклузивен коментар: „Путинистът” патриарх Кирил и зоологичните русофоби"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B2-%D0%BF%D0%B8%D0%BA-tv-%D1%82%D0%BE%D0%BD%D0%B8-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D1%81%D0%BA%D1%8A%D1%81%D0%B0-%D1%81-%D0%BA%D0%B8%D1%82%D0%B0%D1%80%D0%B8%D1%81%D1%82-%D0%BE%D1%82-%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F--%D0%BE%D1%89%D0%B5-%D0%B7%D0%B2%D0%B5%D0%B7%D0%B4%D0%BD%D0%B8-%D0%BA%D0%BB%D1%8E%D0%BA%D0%B8-news735591.html", "text": "Буреносни облаци надвиснаха над Тони Димитрова. Всенародната любимка e скъсала с гаджето си Иван Ченов. Раздялата им е публична тайна в певческата гилдия, като упорито се говори, че причината за неочаквания разрив е страстта на музиканта към хазарта. В последно време музикалният и любовен тандем не поема заедно ангажименти. На своите участия изпълнителката на \"Ах, морето\" се явява с един от музикантите от групата на Стефан Диомов \"Петте сезона\". Чонов също поема самостоятелни участия, разкрива светското предаване на ПИК TV. Според бургазлии китаристът, който преди няколко години направи фурор в музикалния формат \"Гласът на България\", вече не живее с Тони, след като самата тя взела ключа му от общата им квартира. Семейната им идилия била помрачена заради игралните зали, към които Иван имал увлечение не от вчера. Мълви се, че китаристът натрупал големи борчове, които постепенно разрушили мира в семейството. В днешното издание на \"Жълтите новини\" ще научите още какво се случва с моделката Кристин Илиева, която пострада тежко при катастрофата, причинена от поп певицата Дивна, ще видите умопомрачително красивата дъщеря на една от най-големите легенди на Левски и националния отбор. Кой е красавецът, който Мария Игнатова вкара в леглото си и коя е докторицата, с която рапърът Наско Колев замени Мария Илиева? Ще видите още защо Катя от \"Ритон\" тръгна на шопинг с цигулка, а финалът е за Анелия, която без конкуренция печели класацията за издънка на седмицата. Сподели:", "date": "2018.03.17", "title": "СЕНЗАЦИЯ В ПИК TV! Тони Димитрова скъса с китарист от \"Гласът на България\" + още звездни клюки само в \"Жълтите новини\""}
{"url": "http://pik.bg/%D0%B0%D0%B4%D1%81%D0%BA%D0%BE-%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D0%BC%D0%BE%D0%BD%D1%82%D0%B0%D0%BD%D0%B0-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D1%80%D0%B5%D0%B6%D0%B0%D1%82-%D0%BB%D0%B0%D0%BC%D0%B0%D1%80%D0%B8%D0%BD%D0%B8-%D0%B5%D0%B4%D0%B8%D0%BD-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D1%81%D0%BD%D0%B8%D0%BC%D0%BA%D0%B8-news735770.html", "text": "Екип на пожарната и спасители от Монтана успяха за броени минути да извадят от катастрофирал автомобил заклещен в него пътник, съобщиха от полицията в Монтана. 68-годишният И. А. от Грамада, пътувал във „Фолксваген Голф“ с видинска регистрация заедно с 40-годишен мъж. Около 14 часа в петък, при излизане от обходния път на Монтана, 52-годишният шофьор Г. Д. не спрял на знак „стоп” и се ударил в ТИР. Той и по-младият пътник нямат наранявания и след преглед в болницата са освободени, допълват от \"Монтана24\". И.А. обаче се бил заклещил в смачкания автомобил. За по-малко от 5 минути на мястото на катастрофата пристигнали пожарникари и спасители, които успели да го извадят. Мъжът е в болница с наранявания по главата и счупени лицеви кости. Няма опасност за живота му, уточняват от полицията. Случаят се разследва. Сподели:", "date": "2018.03.17", "title": "Адско меле край Монтана! Пожарникари режат ламарини, един бере душа (СНИМКИ)"}
{"url": "http://pik.bg/%D1%86%D1%81%D0%BA%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0-%D1%80%D0%B5%D0%BC%D0%BE%D0%BD%D1%82%D0%BD%D0%B8-%D0%B4%D0%B5%D0%B9%D0%BD%D0%BE%D1%81%D1%82%D0%B8-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news735694.html", "text": "ЦСКА прави леки ремонтни дейности по стадион \"Българска Армия\", пише \"Тема спорт\". Клубът е решил да подмени турникетите, през които се влиза в съоръжението. Вчера работници премахнаха старата система за вход, а в следващите дни ще поставят нова. Турникетите на \"Армията\" бяха поставени преди 5 години, но сега е преценено, че се нуждаят от подмяна. Босовете на ЦСКА са предвидили цялостна реконструкния на стадиона, но тя няма да стартира преди да бъде приет новият закон за спорта. Сподели:", "date": "2018.03.17", "title": "ЦСКА стартира ремонтни дейности на \"Армията\"!"}
