{"url": "https://pik.bg/%D0%BC%D0%B0%D0%BC%D0%B0-%D1%87%D1%83%D0%B4%D0%BE-%D0%B9%D0%BE%D0%B0%D0%BD%D0%BD%D0%B0-%D0%B4%D1%80%D0%B0%D0%B3%D0%BD%D0%B5%D0%B2%D0%B0-%D1%80%D0%B0%D0%B1%D0%BE%D1%82%D0%B8-%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE%D1%82%D0%BE-news870406.html", "text": "Актрисата и певица Йоанна Драгнева е в майчинство, но това не й пречи да работи. Точно месец, след като стана майка, изпълнителката не спира да се занимава със своите ангажименти. \"Докато бебето спи, малко ще поработя за представянето ми на Националната школа за докторанти и млади учени към БАН\", казва Драгнева. \"Понякога си мисля, че се доближавам до Жената-чудо, ама няма да откажа да бъда и Чудото-мама\", добавя тя. Преди ден певицата сподели и първа снимка с дъщеря си Анн-Мари, докато я разхожда в парка, пише ежедневник. Сподели:", "date": "2019.09.16", "title": "МАМА-ЧУДО: Йоанна Драгнева работи и по време на майчинството"}
{"url": "https://pik.bg/%D0%B1%D0%B0%D0%B1%D0%B0-%D0%B4%D0%B0%D0%B4%D0%B5-3-%D0%B1%D0%BE%D0%BD%D0%B0-%D0%BD%D0%B0-%E2%80%9E%D0%BF%D0%BE%D0%BB%D0%B8%D1%86%D0%B0%D0%B9-%D0%B3%D0%B5%D0%BE%D1%80%D0%B3%D0%B8-%D1%81%D1%82%D0%BE%D0%B5%D0%B2%E2%80%9C-news870339.html", "text": "На 15 септември, тя е получила обаждане на стационарния телефон от „полицай Георги Стоев“, който й обяснил, че трябва да окаже съдействие на полицията в акция по залавяне на телефонни измамници. След поредица проведени разговори, жената е оставила пред контейнер на улицата, чанта със сумата от 3000 лв. По случая е образувано е досъдебно производство. 76-годишна жена от Кубрат , е станала жертва на телефонна измама, съобщиха от полицията. Сподели:", "date": "2019.09.16", "title": "Баба даде 3 бона на „полицай Георги Стоев“"}
{"url": "https://pik.bg/60-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%81%D0%B8%D1%80%D0%B0%D1%86%D0%B8-%D1%81-%D0%BD%D0%BE%D0%B2-%D0%B4%D0%BE%D0%BC-news870436.html", "text": "60 сираци от Пловдив вече са изведени от домовете за деца лишени от родителски грижи и са настанени в Центрове за настаняване от семеен тип, това заяви зам.-социалният министър Зорница Русинова. Новият им дом се намира в кв. Тракия, а ученици от СУ „Димитър Матевски“ често посещавали връстниците си, съобщава \"Марица\". „Помагат им с уроците и се занимават с тях. Считаме, че това е един достоен пример, които би могъл да послужи пред много деца и родители. Искаме да покажем, че децата, които са в центровете не са по-различни от останалите. Те също трябва да бъдат подкрепени от връстниците си, с които ходят на училище и от съседите. Така те ще се чувстват пълноценни в ежедневието си“, обясни Русинова. Сподели:", "date": "2019.09.16", "title": "60 пловдивски сираци с нов дом"}
{"url": "https://pik.bg/%D1%80%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%BE%D1%82-%D1%81%D0%B0%D1%89-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D1%8F%D1%82-%D0%B8-%D0%B4%D0%B0-%D0%B8%D0%B7%D0%BF%D0%BB%D0%B0%D1%82%D1%8F%D1%82-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D0%B8-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8-news870276.html", "text": "САЩ трябва да се извинят за бомбардировките на Югославия през 1999 година и да изплатят компенсации на роднините на загиналите и пострадалите, заяви официалният представител на Министерството на външните работи на Русия Мария Захарова в коментар за думите на посланика на САЩ в Белград Кайл Скот, че бомбардировките трябва да се разглеждат в „по-широка перспектива“, предава ТАСС. „А всъщност САЩ трябва първо да се извинят пред тези, които бомбардираха, да платят компенсации за убитите, както и ранените, загубили здравето си заради снарядите с обеднен уран. И чак след това, създавайки подобаващ, а не осколъчно-токсичен фундамент, да призовават „да се движим напред“, написа тя във „Фейсбук“. Преди това напускащият длъжността посланик на САЩ в Белград Кайл Скот заяви, че сърбите трябва да разглеждат събитията от 1999 година в „по-широка перспектива“ и ги призова да подобрят отношенията си със САЩ. Сподели:", "date": "2019.09.16", "title": "Русия иска от САЩ да се извинят и да изплатят компенсации на пострадалите от бомбардировките над Югославия"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B8-%D1%81%D0%BF%D1%80%D0%B5%D1%82%D0%BD%D0%B0%D1%85%D0%B0-%D0%B3%D0%BE%D0%BD%D0%BA%D0%B0-%D1%81-%D0%B1%D0%BC%D0%B2-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news870337.html", "text": "Луд екшън се е разиграл между полицейски патрул и водач на БМВ, в чиято кола е имало наркотици. На 14 септември в 03:15 часа на улица \"Владимир Вазов\" в Плевен полицаи от сектор „Пътна полиция“ при ОД МВР подават сигнал със стоп палка по образец, за да спрат лек автомобил \"БМВ-730\". Това съобщиха от ОДМВР. Водачът не спира на подадения сигнал и продължава в посока Панорамата. На улица \"Владимир Вазов\" от автомобила излизат две лица и побягват, като го оставят с отворени врати и без да е дръпната ръчна спирачка. „БМВ“-то потегля само на заден ход и се удря в скеле на строеж, при което са му причинени материални щети. При последвалите издирвателни мероприятия от служители на сектор \"ПП\" и Второ РУ- Плевен, водачът на автомобила е установен на около двеста метра от колата в гориста местност. Той е 30-годишен от Плевен. При оглед на автомобила в подлакътник е намерено прозрачно самозалепващо се пликче с размери 5 х 7 см с бяло прахообразно вещество. Предстои назначаване на физико-химическа експертиза. Водачът е изпробван с техническо средство за употреба на алкохол \"алкотест-дрегер\", който е отчел положителен резултата 2, 42 промила. Нарушителят е задържан за срок до 24 часа. Уведомен е прокурор в РП - Плевен. Образувано е досъдебно производство за престъпления по чл.343 б, ал.1 и чл.354 а, ал.3, т.1 от НК. Продължава работа разследващ полицай. Сподели:", "date": "2019.09.16", "title": "Полицаи си спретнаха гонка с БМВ за наркотици"}
{"url": "https://pik.bg/%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B4%D1%8A%D1%80%D0%B6%D0%B8-%D1%81%D0%B5-%D0%BA%D0%B0%D1%82%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B5%D0%BD%D0%BA%D0%B8%D0%BB%D0%B5%D1%80-%D1%82-news870299.html", "text": ". Омбудсманската институция й се видя тясна. Това каза политологът доц. Стойчо Стойчев пред БНТ на въпрос: \"Как успя Манолова да обедини различните лобита в партията\". (в столичния общински съвет - б.р.). Въпросът е след това как ще формира мнозинство в общинския съвет - тя излиза със семпло послание да върне София на хората. Каквото и да значи това, запита Стойчев. Във всякакви коментари се посочва, че силата й е в нейната надпартийност. . Тя не е нова за политиката, не е мъж, генерал. Тя е активен участник в Костинбродския случай, при Орешарски - тя беше там, и трудно се излиза от имиджа на партийността, смята политологът Стойчев. Мая Манолова се държи като политически пенкилер, който е подготвен за всякакви постове Освен БСП ще има и други политически субекти На \"Позитано\" виждат тази битка като повторение на президентските избори Сподели:", "date": "2019.09.16", "title": "ГОРЕЩ КОМЕНТАР: Политолог с тежки думи за Мая Манолова: Държи се като политически пенкилер, тя е активен участник в Костинбродския случай"}
{"url": "https://pik.bg/%D1%86%D0%B8%D0%B3%D0%B0%D0%BD%D1%81%D0%BA%D0%BE%D1%82%D0%BE-%D0%BB%D1%8F%D1%82%D0%BE-%D1%83%D0%B4%D1%80%D1%8F-%D0%B2-%D0%BA%D0%BE%D1%80%D0%B5%D0%BC%D0%B0-news870343.html", "text": "Нова вълна от стомашно-чревни вируси отчитат лични лекари в средата на септември. Температура, болки в корема и диария са характерните оплаквания на пациентите. Обикновено вирусът преминава бързо, ако се спазва диета. Типично за топлата есен е, че инфекциите, характерни за лятото, продължават, каза пред в. \"Телеграф\" проф. Тодор Кантарджиев, шеф на Националния център по заразни и паразитни болести. Проф. Кантарджиев предупреди, че това в времето, когато ще има и още случаи на западнонилска треска. Причината е, че много хора се връщат от почивка в чужбина, където има комари, които са им предали заразата. Според проф. Кантарджиев, ако продължи топлото време, може да отложи грипа. Той предупреди, че след около две седмици, когато започнат дъждовете и пороите, може да има взривове на инфекции, свързани с водата. За да намалим опасностите от зараза, специалистите препоръчват ръцете да се мият по няколко пъти на ден. Същото важи и за плодовете и зеленчуците. Сподели:", "date": "2019.09.16", "title": "Циганското лято удря в корема"}
{"url": "https://pik.bg/%D0%BD%D0%B5%D0%BC%D1%81%D0%BA%D0%B0-%D0%BE%D0%B2%D1%87%D0%B0%D1%80%D0%BA%D0%B0-%D0%BD%D0%B0%D1%85%D0%B0%D0%BF%D0%B0-7-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-news870357.html", "text": "Жителка на Самоков е подала жалба в полицията, че на 11 септември, докато се разхождала със 7- годишната си дъщеря в района на ул. „Подридна“, детето и е било нападнато и нахапано в областта на главата от куче - немска овчарка, изведено без каишка и намордник от неговата собственичка. Това съобщиха от ОДМВР - София. След преглед и оказана медицинска помощ в болница момичето е освободено за домашно лечение. Веднага след получаването на сигнала полицейските служители от РУ- Самоков, са започнали проверка на всички факти и обстоятелства по случая. Собственичката на животното е призована за снемане на обяснения по случая, след което й е връчен предупредителен протокол и съставен акт за извършено  нарушение на Наредба №1 на Община Самоков. Материалите по проверката са докладвани своевременно в районната прокуратура. Сподели:", "date": "2019.09.16", "title": "Немска овчарка нахапа 7-годишно момиченце"}
{"url": "https://pik.bg/%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B3%D1%80%D0%B0%D1%84%D0%B0-%D0%B8-next-time-%D1%80%D0%B0%D0%B7%D0%B2%D1%8F%D1%85%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5-%D1%81%D0%BD%D0%B8%D0%BC%D0%BA%D0%B8-news870344.html", "text": "Многохилядна публика препълни Морската градина на Варна за поредния концерт от турнето \"One Love\". \"Арена на дуелите\" отбеляза своеобразен рекорд от желаещи да се включат в игрите от риалити формата \"Фермата\". Благодарение на Регионален център София - ЮНЕСКО, бяха представени регионални занаятчии, които впечатлиха гостите. Хора от всички поколения искаха да проверят възможностите си и да изпробват силите си. Импровизираната арена и времето се оказаха недостатъчни за множеството ентусиасти. Дуетите между Графа и македонските звезди, с които завършва вечерният концерт, бяха кулминацията на фестивала. Съвсем импровизирано на песента \"Свобода\", която е на Графа и Next Time, изпълнителите развяха българското и македонското знаме. Реакцията им предизвика бурни овации, скандирания и мотото за \"Една любов\" сякаш преливаше от публиката. Дълго време продължиха възторжените аплодисменти и Графа излезе на бис. Запомнящият се концерт започна с младите възпитаници на музикалното училище Денис, Антон и Венелина. Продължи с гласовитата и талантлива Victoria, а специални гост-изпълнители бяха Стефан Вълдобрев и \"Обичайните заподозрени\". Техният репертоар разтанцува всички пред сцената в ритъма на любимите парчета. Най-популярният македонски рапър Слаткаристика вече е истинска сензация и сред българите. Публиката пя заедно с него и знаеше текстовете на хитовете му, превзели музикалните класации. Безплатният фестивал \"One Love Tour\" продължава на 27 септември в Скопие и ще завърши на 5 октомври в Стара Загора по повод празника на града. Сподели:", "date": "2019.09.16", "title": "НА КОНЦЕРТ ВЪВ ВАРНА: Графа и Next Time развяха българското и македонското знаме (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8%D1%82%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%BF%D1%80%D0%B8-%D0%B0%D0%BA%D1%86%D0%B8%D1%8F-%E2%80%9E%D0%BF%D1%80%D0%B5%D1%87%D1%83%D0%BF%D0%B2%D0%B0%D0%BD%D0%B5%E2%80%9C-%D1%81-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0-%D0%B7%D0%B0-%D0%B1%D0%BB%D0%B8%D0%B7-news870438.html", "text": "време. Двамата бяха закопчани педи година, когато по време на акция „Пречупване“ бопаджии и митничари откриха сериозно количество контрабандни цигари, скрити в контейнер на кораб, акостирал на Пристанище Бургас - Запад. Кирилов и Цочев планирали схемата много внимателно. Двамата се познавали от години и били в близки приятелски отношения. Те решили да маскират контрабандата като внос на дървен материал от Руската федерация, който впоследствие да реализират на пазара в държави – членове на Европейския съюз. За целта Кирилов създал фирма през септември 2017 г. Той упълномощил Цочев да борави без ограничения със средствата на дружеството и да сключва всякакъв тип договори. След това те успели да организират и осъществят планирания от тях контрабанден внос на цигари, които били скрити по много хитър начин - в дъски, издълбани като шкафчета и натоварени на палети на кораб, идващ от Руската федерация и плаващ под либерийски флаг, който акостирал в Бургас на 1 август м. г. Дваата опитали да прекарат контрабандата, маскирана като дървен материал, съобщава \"Флагман\". „Много интересно са прикрити – все едно дървета гледаш, а вътре цигари. От Бургас, та чак до София стига“, каза тогава премиерът Бойко Борисов. При акцията на пристанището са задържани над 110 хил. кутии цигари, а няколко дни след това в частен склад в „Кремиковци“, стопанисван от същата фирма, са открити още толкова. Според прокуратурата общият размер на откритата контрабанда е малко над 1 740 000 лв. Столичаните Кирил Кирилов и Стойко Цочев получиха обвинения за контрабанда в особено големи размери за продължителен период от Сподели:", "date": "2019.09.16", "title": "ИЗВЪНРЕДНО: Ето кои са бизнесмените, арестувани при акция „Пречупване“ с контрабанда за близо 2 млн. лева"}
{"url": "https://pik.bg/%D0%BE%D1%82-%D1%83%D0%BF%D0%BE%D1%80-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B3%D0%B8%D1%8F-%D0%BD%D0%B0-%D0%B2%D1%81%D1%81-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B8-%D0%B0%D1%80%D0%B3%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%B3%D0%B5%D1%88%D0%B5%D0%B2-%D1%86%D0%B8-news870439.html", "text": "Иван Гешев притежава необходимите професионални качества да заеме длъжността „главен прокурор“. Това каза пред радио \"Фокус\" Даниела Машева, говорител на Прокурорската колегия на ВСС. По нейни думи Комисията по атестиране и конкурси е стигнала до това заключение на база изпълнение на служебните му задължения и уменията му за ръководене и работа в екип. Машева обясни, че Иван Гешев отговаря на всички критерии за позицията, разписани в Закона за съдебната власт. „За работата му в Софийска районна прокуратура и Софийска градска прокуратура, която е за периода от 2006 година до юли 2016 година, прокурор Гешев е постановил 2969 акта по преписки, 4218 постановления по досъдебни производства, постановил е 9 акта по международно правно сътрудничество по наказателни дела, в съда е внесъл 230 прокурорски акта, взел е участие в 701 съдебни заседания“, допълни тя. Даниела Машева каза още, че след избирането му за ръководител на Специализираната прокуратура през 2016 г. Иван Гешев е работил по големи по обем дела с висок обществен интерес. Сподели:", "date": "2019.09.16", "title": "ОТ УПОР: Говорителят на Прокурорската колегия на ВСС със силни думи и аргументи за Гешев! Цифрите говорят сами"}
{"url": "https://pik.bg/%D0%BC%D0%BE%D0%BB%D0%B4%D0%BE%D0%B2%D0%B5%D1%86-%D0%BF%D1%80%D0%B5%D0%B1%D0%B8-%D1%80%D1%83%D1%81%D0%BD%D0%B0%D0%BA-%D0%BF%D1%80%D0%B5%D0%B4-%D0%B1%D0%B0%D1%80-%D0%B2-%D1%81%D0%BB%D1%8A%D0%BD%D1%87%D0%B0%D0%BA%D0%B0-news870361.html", "text": "В резултат на полицейските действия на служители от Районно управление – Несебър по отношение на инцидент, възникнал около 04.00 часа на 14.09 в района на крайбрежната алея пред бар в Слънчев бряг, при който на 48-годишен руски турист е нанесен удар в областта на долната челюст и той падайки си удря главата в циментовата повърхност, е установен извършителя на деянието – това е 31-годишен молдовски турист, който направил пълни самопризнания. Това съобщиха от ОДМВР-Бургас. Пострадалият е настанен в отделение „Реанимация“ към УМБАЛ–Бургас с мозъчен кръвоизлив, с опасност за живота. Причините за възникналия инцидент са в процес на изясняване. На 15.09 спрямо 31-годишния извършител на деянието е повдигнато обвинение по чл. 128 ал. 2 във връзка с ал. 1 от НК, като му е наложена мярка за неотклонение „парична гаранция“ в размер на 2 000 лв. и забрана за напускане на България. Работата по случая продължава. Сподели:", "date": "2019.09.16", "title": "Молдовец преби руснак пред бар в Слънчака"}
{"url": "https://pik.bg/%D1%83%D0%B6%D0%B0%D1%81-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BA%D0%BB%D0%BE%D1%88%D0%B0%D1%80-%D1%83%D0%BC%D1%80%D1%8F-%D0%B2-%D0%B4%D0%BE%D0%BC%D0%B0-%D1%81%D0%B8-%D1%81%D1%80%D0%B5%D0%B4-%D0%BA%D1%83%D0%BF%D0%B8%D1%89%D0%B0-%D0%B1%D0%BE%D0%BA%D0%BB%D1%83%D1%86%D0%B8-news870440.html", "text": "Клошар умря в дома си в \"Кючук Париж\" сред купища боклуци, а трупът му стои в апартамента над 15 часа и вмирисва входа. 67-годишният Стоян Стоянов все още няма издаден смъртен акт, но вече има залепен некролог пред блока. Причината е, че лекарите от съдебна медицина и полицията не могат да влязат вътре и да констатират смъртта му. Жилището от 120 квадрата е заринато с тонове боклуци – стаите и коридора са пълни с дрехи, чадъри, стари инструменти и куп ненужни вещи. Жената на починалия Николина Стоянова стои завряна сред купчина дрехи, която е над нейния бой. „То беше хубаво, ама те ме накараха да такова. Искате да влизате ли? Реклама няма да ми правите. Аз бях направила на една страна път, да могат да минат, ама те са много лоши значи. Не успяха да влязат – защото така им отърва“, разказва Николина Стоянова. Казва, че намерила съпруга си мъртъв в 4 часа сутринта на 16 септември и извикала Спешна помощ, но те отказали да влязат. Така трупът останал да стои в семейното им жилище, а съседите се видели в ужас, съобщава \"Марица\". Притесняват се, че ако мъртвецът не бъде изваден скоро, миризмата ще стане още по-непоносима. „Няма да остане, аз няма да го оставя тука. Ще се помъча“, разгневено отвръща Стоянова. Малко по-късно пристига сметовоз с четирима работника. Били извикани от близки на починалия. Служителите изхвърляха боклука, а жената го взимаше от камиона и го връщаше обратно в жилището. „Изчезвай веднага от тука, всичко в камиона“, разгневено се развикаха работниците и добавиха „такъв случай не сме имали“. Апартаментът, в който е живял Стоян Стоянов, е заринат с боклуци от 1982 г., когато той и жена му Николина се нанасят. Така вече 37-години съседите водят дела срещу тях и не могат да се преборят с миризмата, плъховете и хлебарките, които развъжда семейството. Жената била безработна, а мъжът до скоро работел в строителството. Преди месец получил инфаркт и спрял да се труди. Имат две деца – само едното живее с тях и е с 80% увреждане Сподели:", "date": "2019.09.16", "title": "УЖАС В ПЛОВДИВ: Клошар умря в дома си сред купища боклуци"}
{"url": "https://pik.bg/%D1%81%D1%82%D0%B0%D1%80%D1%86%D0%B8-%D1%81%D0%B5-%D0%BA%D0%BB%D0%B0%D1%85%D0%B0-%D0%B2-%D0%B0%D0%B9%D0%B4%D0%B5%D0%BC%D0%B8%D1%80-news870340.html", "text": "Мъж на 68 години е задържан, след като е нанесъл прободна рана в областта на корема на 59-годишен опонент. Това съобщиха от ОДМВР - Силистра. До произшествието, което е станало на 14 септември в село Айдемир, се е стигнало след конфликт заради неуредени лични отношения между двамата. Няма опасност за живота на пострадалия, оказана му е медицинска помощ. Извършителят е бил задържан за срок до 24 часа, по случая е образувано досъдебно производство. Сподели:", "date": "2019.09.16", "title": "Старци се клаха в Айдемир"}
{"url": "https://pik.bg/%D0%BC%D0%BB%D0%B0%D0%B4-%D0%BC%D1%8A%D0%B6-%D0%BE%D1%82-%D0%BF%D0%BE%D0%BF%D0%BE%D0%B2%D0%BE-%D0%B5-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%B7%D0%B0%D1%81%D0%BF%D0%B0%D0%BB-%D0%B4%D0%BE-%D0%B7%D0%B0%D0%BF%D0%B0%D0%BB%D0%B5%D0%BD-%D0%BE%D0%B3%D1%8A%D0%BD-news870365.html", "text": "Млад мъж от Попово е с опасност за живота след неправилно боравене с открит огън. Той получил 70 процента изгаряне по тялото и е настанен във Военната болница във Варна, съобщиха от Областната дирекция /ОД/ на МВР в Търговище. Инцидентът е станал на 13 септември десет минути след полунощ. 37-годишният мъж, който водел клошарски начин на живот. Открит е в изоставен строителен обект - бъдещ жилищен блок, който вероятно обитавал. По предварителни данни мъжът е запалил огън и не го е загасил надеждно, заспал е край него и се е стигнало до инцидента. Обгорели са били дрехите му, както и части от тялото. Настанен е за лечение във Варна. Състоянието му и днес продължава да е тежко. Сподели:", "date": "2019.09.16", "title": "Млад мъж от Попово е с опасност за живота, заспал до запален огън"}
{"url": "https://pik.bg/%D0%BD%D0%B5%D1%89%D0%BE-%D1%81%D1%82%D0%B0%D0%B2%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B2%D1%82%D0%BE%D1%80%D0%B8-%D0%BA%D0%BC%D0%B5%D1%82-%D0%BD%D0%B0-%D0%B3%D0%B5%D1%80%D0%B1-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%B5-%D0%BE%D1%82-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-news870433.html", "text": "Втори кмет на ГЕРБ в община Благоевград подаде заявление за напускане на партията и се отказва от битка за следващ управленски мандат. Чанко Чанев, кметът на село Еленово, е депозирал писмено мотивите си за дистанциране от политиката, която води благоевградското ръководство на партията на Борисов и категоричното си решение вече да не е в редиците на партията, предава струма.бг. Това е втората кметска „оставка“ от редиците на ГЕРБ в Благоевград, преди 2 седмици управникът на с. Дъбрава Росен Георгиев също депозира заявление за напускане на редиците на партията, в създаването на чиито структури бе участвал преди време. „Когато преди 20 г. дойдох в Благоевград, градът ме плени със своята магнетичност и оживеност, влюбих се в него и решихме да останем тук цялото семейство. Сега обаче децата ми ясно заявяват, че ще си търсят щастието другаде, защото тук нямат перспектива за достоен и щастлив живот“, цитира част от посочените причини за напускане на ГЕРБ Чанко Чанев. Той е от Карнобат, има две дипломи за висше образование по стопанско управление и за учител по история и география. Станал член на ГЕРБ преди 4 г. Преди десетина дни реагира остро на разпореждането стопаните в Пиринско да избият доброволно домашните си прасета, с което си навлече гнева на областния управител. „Не желая още 4 г. градът ни бавно да умира и младите да го напускат, обезверени за бъдещето, а родителите им по никакъв начин да не могат да им помогнат. Градът ни не е това, което беше“, коментира причините да напусне ГЕРБ Чанко Чанев. Чанев е включен в листата на НФСБ като представител на гражданската квота. Сподели:", "date": "2019.09.16", "title": "НЕЩО СТАВА В БЛАГОЕВГРАД: Втори кмет на ГЕРБ напусна партията, недоволен е от ръководството"}
{"url": "https://pik.bg/%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%84%D0%B0%D1%82%D0%B0%D0%BB%D0%BD%D0%B8%D1%8F-%D0%BF%D1%8A%D1%82-%D1%80%D1%83%D1%81%D0%B5-%D0%B1%D1%8F%D0%BB%D0%B0-news870442.html", "text": "Жена е загинала при катастрофа на пътя Русе – Бяла – преди разклона за село Иваново в посока Бяла. Това съобщиха от пресцентъра на МВР. Сигналът за пътният инцидент е получен в 18.20 часа. Лек автомобил е навлязъл в лентата за насрещно движение и челно се е ударил в тежъкотоварен камион. По първоначални данни, на място е загинала жената, управлявала лекия автомобил. Пътят в района на произшествието не е затворен. Регулира се от патрул на \"Пътна полиция\" в едната лента. Предстои изясняване на причината, довела до тежкия инцидент. Сподели:", "date": "2019.09.16", "title": "Жена загина при катастрофа на фаталния път Русе-Бяла"}
{"url": "https://pik.bg/%D0%BB%D0%B8%D1%87%D0%BD%D0%B0-%D0%B4%D1%80%D0%B0%D0%BC%D0%B0-%D1%80%D0%BE%D0%BD%D0%B0%D0%BB%D0%B4%D0%BE-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%B2%D0%B8%D0%B4%D0%B5%D0%BE-news870377.html", "text": "Звездата на световния футбол Кристиано Роналдо се разрида като дете пре камерата, по време на голямо интервю на журналиста Пиърс Морган за предаването “Good Morning Britain” по британската телевизия ITV. Повод стана едно емоционално видео на бащата на Кристиано. В него Жозе Динис Авейро говори гордо за своя син. То е било заснето преди Европейското първенство през 2004 година. Жозе умира през 2005 година, на 52-годишна възраст, от чернодробна недостатъчност, причинена от алкохолизъм. Съжалявам, не очаквах да плача, никога не съм гледал това видео. Невероятно, сподели Роналдо през сълзи. Той така и не ме видя как съм номер 1, как печеля награди, заяви 34-годишният футболен майстор. Цялото семейство видяп – майка ми, браткята ми, дори най-големият ми син, но баща ми не видя нищо, промълви Роналдо. Не го познавах 100 процента, беше трудно да говорим с него, каза още Роналдо за баща му, който служил в армията, но обеднява и се пропива след завръщането си от войните в Мозамбик и Ангола. Големият нападател разкри и какво е изпитал, когато е бил обвинен за изнасилване от Катрин Майорга. Това те кара да се чувстваш ужасно. Един ден си бях у дома във всекидневната заедно с моята приятелка (Джорджина) и по телевизията започнаха да говорят как Кристиано е такъв и такъв. Видях как децата ми слизаха по стълбите и смених канала, защото почувствах срам. Това ме накара да се почувствам засрамен, призна той. Сподели:", "date": "2019.09.16", "title": "ЛИЧНА ДРАМА: Роналдо се разплака (ВИДЕО)"}
{"url": "https://pik.bg/%D1%83%D0%BB%D0%BE%D0%B2%D0%B8%D1%85%D0%B0-17-%D0%BF%D1%80%D0%B8%D1%88%D1%8A%D0%BB%D1%86%D0%B8-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B2-%D0%B3%D0%BE%D1%80%D0%B0%D1%82%D0%B0-%D0%BD%D0%B0-%D0%B1%D0%BE%D0%B6%D1%83%D1%80%D0%B8%D1%89%D0%B5-news870373.html", "text": "Уловиха 17 пришълци мигранти от Афганистан в гората на Божурище. Около 15,40 часа на 15 септември в гориста местност в землището на община Божурище служители на РУ- Сливница, са установени 17 чужденци без документи за самоличност. По техни данни те са афганистанци. Това съобщиха от ОДМВР - София. Работата с тях е поета от служители на група „Миграция“ в областната дирекция, след което са настанени в специализирани институции. Сподели:", "date": "2019.09.16", "title": "Уловиха 17 пришълци от Афганистан в гората на Божурище"}
{"url": "https://pik.bg/%D1%82%D0%B0%D0%BB%D0%B0%D0%BD%D1%82%D0%B8%D1%82%D0%B5-%D0%BD%D0%B0-%D0%BB%D0%B8%D0%B2%D1%8A%D1%80%D0%BF%D1%83%D0%BB-%D0%B8%D0%B4%D0%B2%D0%B0%D1%82-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news870407.html", "text": "Талантите на настоящия европейски шампион Ливърпул от набор 2008 потвърдиха участие във второто издание на международния детски турнир \"Червена купа\", информира официалният сайт на червените. Той се организира от фен клуб \"Сектор Г\", съвместно с ръководството на ЦСКА и ще се проведе от 22 до 25 май 2020 година на \"Армията\". Англичаните ще пристигнат в София с първия си отбор до 12 години. В надпреварата през май 2019 г. се включиха два отбора от чужбина - Войводина (Нови Сад) и Вардар (Скопие). След отличната организация и добрите отзиви на участниците турнирът се разраства. Освен Ливърпул потвърждение се чака от още популярни европейски тимове. Очаква се на \"Българска армия\" да пристигнат млади таланти от водещи школи на клубове от големите първенства. ЦСКА и Ливърпул са се срещали веднъж по време на детски турнир. През 2015 година набор 2000 победи английския тим с 4:2 във Велико Търново. Сподели:", "date": "2019.09.16", "title": "Талантите на Ливърпул идват на \"Армията\""}
{"url": "https://pik.bg/%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%BF%D0%BE%D0%BB%D1%83%D0%B3%D0%BE%D0%BB%D0%B0-%D0%B2-%D0%B5%D1%84%D0%B8%D1%80-%D0%B2%D0%B8%D0%B4%D0%B5%D0%BE-news870309.html", "text": "Аржентинската тв водеща Infobae, палавата история станала по време на пряко включване от церемонията на наградите Martin Fierro Awards. Перес давала интервю пред водещите на мероприятието. До нея стоял дизайнерът Фабиан Медина Флорес, който неволно се опитал да поправи роклята на красавицата, но с жеста си открил едва прикритата интимност на Перес. По думите му, той не искал да злепостави тв водещата, а просто се опитал да оправи роклята, застъпена от обувките й. Самата Перес реагирала на инцидента спокойно и продължила с интервюто, сякаш нищо не се е случило. Сон Перес се появи с пикантен тоалет в директен ефир, а зрителите бяха на косъм да разгледат по-обстойно анатомията й. Както съобщава Сподели:", "date": "2019.09.16", "title": "Тв водеща се появи полугола в ефир (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D1%87%D0%BA%D0%BE%D0%B2-%D0%B7%D0%B0%D0%B1%D0%B8-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D1%81%D0%BD%D0%B8%D0%BC%D0%BA%D0%B0-news867576.html", "text": "Димитър Рачков е пленен от красотата на 23-годишната топмоделка Мина Попова, видя „Ретро“. Във „Фейсбук“ лъсна общ кадър на комика и манекенката, на която двамата се прегръщат, а на лицата им греят широки усмивки. От началото на тази пролет актьорът отново влезе в редиците на ергените, след като с дългогодишната му половинка Мария Игнатова прекратиха окончателно 8-годишната си любов. За пореден път Рачков не изневерява на вкуса си и отново се движи в обкръжението на атрактивни жени. Новата му фаворитка Мина обаче е доста по-млада и от бившата му Мария, и от самия него. Девойката е сред най-актуалните имена в модния бранш в момента, а в колекцията си с корони е вписала титли от световни конкурси като „Мис Планет Вселена 2014“, „Топ Модел на Планетата“ и „Най-перфектно лице“. Попова се прочу в светските среди още като 18-годишна, когато грабна званието „Мис Абитуриентка“. Близки до актьора обаче коментират, че той все още не бил готов за нова сериозна връзка и просто отмъщавал на Мария Игнатова, демонстрирайки близост с популярни хубавици. Освен че психически Рачков нямал кураж да заживее с друга жена, не му оставало и много време за личен живот. Последните няколко месеца се оказаха твърде динамични за актьора не само в работен, но и в семеен план. Заради поредни изцепки на по-малкия му брат Петър, който отново бе хванат от бургаските криминалисти да укрива синтетични наркотици, актьорът бе принуден да пътува многократно до родния си град, за да следи драмата отблизо. И този път издънката на фамилията Петър отърва затвора, сключвайки споразумение с прокуратурата, но съдебните му проблеми се отразили зле на най-близките му. Бащата на братята Рачкови се поболял внезапно и в момента Митко го водел по доктори в столицата, за да го вдигнат отново на крака. Отделно от това комикът е ангажиран с турнето на комедийния си моноспектакъл „Забраненото шоу на Рачков”, с който ще обикаля из страната и тази есен. Представленията той ще трябва да съчетава и с воденето на премиерното предаване на Нова телевизия „Маскираният певец“, чийто продуцент е Маги Халваджиян. Сподели:", "date": "2019.09.16", "title": "САМО В ПИК И \"РЕТРО\": Рачков заби манекенка (СНИМКА)"}
{"url": "https://pik.bg/%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D0%B1%D0%B5%D0%B7-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8-%D0%B2-%D0%B4%D1%83%D0%B1%D0%B0%D0%B9---%D0%B5%D1%82%D0%BE-%D0%BA%D0%BE%D0%B9-%D1%8F-%D0%BF%D0%B0%D0%B7%D0%B8-%D0%B2-%D0%B5%D0%BC%D0%B8%D1%80%D1%81%D1%82%D0%B2%D0%B0%D1%82%D0%B0-news870308.html", "text": "В последно време Гери-Никол изчезна от полезрението на феновете си. Младата варненка значително е намалила селфитата и снимките, които качва в социалните мрежи, не ходи по участия, няма я по медиите и мнозина се запитаха какво се случва с нея. Последната й публикация във фейсбук е от 9 август, преди повече от месец. Запознати издават, че в момента яката дупара е на почивка с татко си, като според слуховете двамата отдъхват в Дубай. Варненката се е отдала на заслужен релакс и мисли да се завърне на сцената чак в края на септември или началото на октомври. Другата причина за изоставената кариера е гаджето й - бившият футболист на Славия и настоящ бизнесмен Вилиян Вълков, по прякор Вълка. Двамата са заедно от началото на годината и нещата изглежда са сериозни, защото изпълнителката на \"Над закона\" дори го заведе на сватбата на Софи Маринова. Младежът не бил против Гери да прави кариера, но не и да обикаля постоянно по участия или да качва техни снимки в социалните мрежи, пише \"Хотнюз\". Сподели:", "date": "2019.09.16", "title": "Гери-Никол без гаджето си в Дубай - ето кой я пази в емирствата..."}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BD%D1%8F%D0%BC%D0%B0%D0%BC-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5-%D0%B4%D0%B0-%D0%BE%D1%82%D0%BB%D0%B0%D0%B3%D0%B0%D0%BC-%D0%B1%D1%80%D0%B5%D0%BA%D0%B7%D0%B8%D1%82-news870405.html", "text": "Британският премиер Борис Джонсън потвърди на среща с председателя на Европейската комисия Жан-Клод Юнкер, че няма намерение да иска отлагане на Брекзит, цитира думите му РИА Новости. В началото на септември британският парламент прие закон, който задължава премиера да предотврати излизането на страната от ЕС без споразумение. Брекзит трябва да се състои на 31 октомври, но ако кабинетът не успее да се изработи и постигне одобрение на условията на сделката с ЕС до 19 октомври, тогава премиерът ще бъде задължен да отиде в Брюксел и да поиска отлагане на излизането от Европейския съюз, предава Фокус. Преди това Джонсън заяви, че по-скоро ще \"бъде мъртъв в канавката\", отколкото да поиска удължаване от ЕС. В понеделник Джонсън се срещна с Юнкер в Люксембург. Сподели:", "date": "2019.09.16", "title": "Борис Джонсън потвърди: Нямам намерение да отлагам Брекзит"}
{"url": "https://pik.bg/%D0%B1%D0%BD%D1%82-%D1%81%D0%B2%D0%B0%D0%BB%D0%B8-%D1%81%D1%8A%D0%BD%D1%87%D0%BE-%D0%BE%D1%82-%D0%BF%D1%8A%D1%80%D0%B2%D0%B8-%D0%BA%D0%B0%D0%BD%D0%B0%D0%BB-news870400.html", "text": "Емблематичната за десетки поколения рубрика \"Лека нощ, деца!\" е свалена от ефира на БНТ 1, става ясно от седмичната програма на медията. Сънчо е престен в БНТ 2 на 9 септември. Първото издание на \"Лека нощ, деца!\" е на 5 март 1960 г. През 2003 г. рубриката беше свалена от програмата, но година по-късно отново беше върната в ефира на Канал 1. Сподели:", "date": "2019.09.16", "title": "БНТ свали Сънчо от първи канал"}
{"url": "https://pik.bg/%D0%B8%D0%B7%D0%B7%D0%B5%D1%85%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D0%BD%D0%B8-%D0%B3%D0%B0%D0%B7%D0%BE%D0%B2-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%B8-%D0%BB%D0%BE%D0%B2%D0%BD%D0%B0-%D0%BF%D1%83%D1%88%D0%BA%D0%B0-news870311.html", "text": "Незаконно притежавани газов пистолет и ловна пушка са открити в дома на 30-годишен мъж от село Вълкосел, Област Благоевград. Това съобщиха от ОДМВР. След извършена около 10:30 часа на 13 септември проверка в частен дом в селото, което е в община Гоце Делчев, полицейски служители на РУ - Гоце Делчев, са намерили и иззели: газов пистолет и ловна пушка без необходимите документи за притежание и съхранение. Със заповед за задържане до 24 часа е задържан 30-годишен мъж, обитаващ жилището. За случая е уведомена РП - Гоце Делчев. Образувано е бързо производство. Сподели:", "date": "2019.09.16", "title": "Иззеха незаконно притежавани газов пистолет и ловна пушка"}
{"url": "https://pik.bg/%D0%B0%D0%B4%D1%81%D0%BA%D0%BE-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5-%D0%BC%D1%8A%D1%87%D0%B8-%D0%BD%D0%B8%D0%BA%D0%BE%D0%BB%D0%B5%D1%82%D0%B0-news870413.html", "text": "Адско главоболие, което отдава на \"лоши очи\" и негативната енергия на околните, мъчи Николета Лозанова, когато е в България, научи ПИК. По време на първото си участие в \"Папараци\" откакто не е негова водеща, сексбомбата призна, че ако зависи само от нея, би напуснала България. \"Наистина не харесвам България. Тук не се чувствам щастлива, защото хората са негативни и винаги гледат в чуждата паница. Всеки път, когато се връщам от чужбина, още на летището главата започва да ме боли заради лошата енергия\", разкри Лозанова. \"Имам чувството, че хората в България разбират от всичко, докато в чужбина не е така. С огромно удоволствие бих напуснала България, но засега не мога да се реши на това, тъй като семейството и близките ми са тук\", добави Николета. Сподели:", "date": "2019.09.16", "title": "Адско главоболие мъчи Николета"}
{"url": "https://pik.bg/%D0%B0%D0%BD%D0%B3%D0%B5%D0%BB-%D1%87%D0%B5%D1%80%D0%B2%D0%B5%D0%BD%D0%BA%D0%BE%D0%B2-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0-news870411.html", "text": "Българският треньор Ангел Червенков напусна украинския втородивизионен Черноморец (Одеса), съобщиха от клуба. Червенков е подал оставка заради незадоволителни резултати след домакинската загуба с 0:1 от Оболон в събота. Ръководството на Черноморец е приело оставката и двете страни се разделят по взаимно съгласие. Тимът от Одеса допусна пет загуби в последните си седем мача и се свлече на десето място във временното класиране с 10 точки след девет изиграни кръга, уточнява \"Гонг\". Сподели:", "date": "2019.09.16", "title": "Ангел Червенков хвърли оставка в Украйна"}
{"url": "https://pik.bg/%D0%BD%D0%B0%D1%86%D0%B5%D0%BF%D0%B5%D0%BD%D0%B8-%D0%B7%D0%B4%D1%80%D0%B0%D0%B2%D0%B5%D0%BD%D1%8F%D1%86%D0%B8-%D1%81%D0%B5-%D0%B1%D0%B8%D1%85%D0%B0-%D0%B2%D1%8A%D0%B2-%D1%84%D0%B8%D1%82%D0%BD%D0%B5%D1%81-%D0%B7%D0%B0%D0%BB%D0%B0-news870317.html", "text": "Мъж е бил задържан след побой във фитнес зала в Кърджали, съобщиха от Областна дирекция на полицията. В РУ-Кърджали е започната проверка за извършени непристойни действия. 32-годишен жител на града нанесъл удари на 23-годишно лице в зала \"Импулс\". Извършителят е задържан за срок до 24 часа. За същия срок е задържан и 33-годишен, който след надлежно предупреждение съзнателно пречил на полицейски орган да изпълни задълженията си по служба. Сподели:", "date": "2019.09.16", "title": "Нацепени здравеняци се биха във фитнес зала"}
{"url": "https://pik.bg/%D1%8F%D0%BA-%D0%BA%D1%83%D0%BF%D0%BE%D0%BD-%D0%B2-%D0%BD%D0%BE%D1%89%D0%B5%D0%BD-%D0%B1%D0%B0%D1%80-%D0%BC%D1%80%D1%8A%D1%81%D0%BD%D0%B8-%D1%82%D0%B0%D0%BD%D1%86%D0%B8-%D1%81-%D0%BA%D0%BC%D0%B5%D1%82%D0%B0-%D0%BD%D0%B0-%D1%81%D0%B8%D0%BB%D0%B8%D1%81%D1%82%D1%80%D0%B0-%D0%BE%D1%82-%D0%B3%D0%B5%D1%80%D0%B1-%D0%BA%D1%80%D1%8A%D1%88%D0%BD%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D1%81%D0%B5-%D0%BE%D1%82%D1%8A%D1%80%D0%BA%D0%B2%D0%B0--news870398.html", "text": "Як купон с блондинка насред нощен клуб си е спретнал кметът на Силистра Юлиан Найденов в събота вечерта. Това става ясно от видеа във фейсбук групата \"Забелязано в Силистра\", качени от жители на града. Там са качени няколко клипа от нощен купон, на които се виждат вихрени танци между стройна блондинка и Найденов, който бе издигнат за кандидат-кмет от ГЕРБ и на предстоящите местни избори. 64-годишният невролог ще се бори за трети пореден мандат. Силистренци коментират доста остро купона, който си е спретнал кметът, става ясно още от постовете. Според мнозинството от тях не отива на мъж на неговата възраст да си позволява подобни танци, които повечето определят като мръсни, заради факта, че знойната дама се отърква еротично в тялото му, а той от своя страна я понася на ръце. Припомняме, че празникът на града беше в събота и бе уважен лично от шефката на парламента Цвета Караянчева. На връщане оттам вчера сутринта обаче тя претърпя катастрофа с кортежа си от НСО, както първо ПИК съобщи. След това се оказа, че има травми, заради които се налага да бъде оперирана и бе транспортирана с хеликоптер до столичната правителствена болница, където да се извърши интервенцията. Сподели:", "date": "2019.09.16", "title": "ЯК КУПОН В НОЩЕН БАР: Мръсни танци с кмета на Силистра от ГЕРБ. Кръшна блондинка се отърква в скута на кандидата на Борисов за трети мандат (ВИДЕО)"}
{"url": "https://pik.bg/%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D1%81%D1%82%D0%B0%D0%BD%D0%B0-%D0%BD%D0%B0-35---%D0%B5%D1%82%D0%BE-%D0%BA%D0%B0%D0%BA-%D0%BC%D0%B5%D0%B3%D0%B0%D0%BD-%D0%BC%D1%83-%D1%87%D0%B5%D1%81%D1%82%D0%B8%D1%82%D0%B8-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news870417.html", "text": "На 15 септември принц Хари навърши 35 години. Шестият наследник на британския трон отпразнува своя ден с най-близките си хора - съпругата си Меган Маркъл и сина им Арчи. Първото официално поздравление по повода дойде, разбира се, от съпругата му, която реши да му напише мили слова в общия им профил в Инстаграм. Херцогинята на Съсекс е направила колаж от снимки, показващи пътя на живота на Хари от ранно детство, до сега. Меган подбира кадри, които са скъпи за него - в прегръдките на принцеса Даяна, в училище, по време на военна служба, хуманитарни пътувания и скъпоценни мигове със семейството, което гради сега, отбелязва \"Ева\". \"Ти служиш на каузите, в които вярваш с цялото си сърце. Това ме вдъхновява всеки ден. Ти си най-добрият съпруг и най-невероятният баща на нашия син. Обичаме те! Честит рожден ден!\", написа Маркъл. Сподели:", "date": "2019.09.16", "title": "Принц Хари стана на 35 - ето как Меган му честити празника... (СНИМКИ)"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D1%81%D1%82%D1%80%D0%B0%D1%88%D0%BD%D0%B0-%D0%B4%D1%80%D0%B0%D0%BC%D0%B0-%D0%B7%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B1%D1%81%D0%BF---%D1%8F%D0%BD%D0%B0%D0%BA%D0%B8-%D1%81%D1%82%D0%BE%D0%B8%D0%BB%D0%BE%D0%B2-%D0%B7%D0%B0%D1%80%D1%8F%D0%B7%D0%B0-%D0%BB%D0%B8%D0%B4%D0%B5%D1%80%D0%BA%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D1%80%D1%8A-news870240.html", "text": "Доскорошният привърженик на лидерката на БСП Янаки Стоилов заряза Корнелия Нинова и се присъедини към групата от над 50 знакови лица на партията, които вчера въстанаха заради грубо нарушаване на устава и силово налагане на кандидатурата за кмет на Варна на бившата образователна министърка в правителството \"Орешарски\" - Анелия Клисарова. Както и заради подмяната на гласуваната от социалистите в морската столица листа с кандидати за общински съветници начело с Борислав Гуцанов, който бе отстранен от челната позиция. Това научи ПИК след вчерашното инфарктно заседание на Националния съвет на БСП, което трябваше да утвърди кандидатите за кметове и общински съветници по места. Преди месеци Янаки Стоилов беше един от най-яростните противници на начина, по който Корнелия Нинова ръководи БСП. Пролетта обаче тя си спечели подкрепата му, като го сложи на избираема позиция в червената евролиста, но на поредния инфарктен пленум на Националния съвет тя бе разместена от членовете му с тайно гласуване, Стоилов отиде на много задна позиция и се отказа от надпреварата за евровота. Не се знае какво му е обещавала след това Нинова, но на измисления от нея конгрес, на който тя не оттегли подадената си оставка като лидер, Стоилов стоеше плътно зад нея и дори ръководи едно от пародийните му заседания. Вчера обаче дългогодишният бивш депутат на столетницата и юрист с авторитет не е издържал на позорните врътки на Нинова и екзекутора ѝ Кирил Добрев и категорично преминал в лагера на противниците ѝ, като подписал искането за свикване на ново заседание на Националния съвет заради подмяната на решенията на местната организация във Варна. Под него снощи се бяха подписали 40 души от напусналите над пленума над 50 висши членове на столетницата. Скандалът с подмяната във Варна е на път да взриви столетницата заради силовото налагане на негласувано от социалистите в морската столица решение бившата образователна министърка Анелия Клисарова да бъде кандидатирана за кмет на града. Самата Клисарова си направила отвод във Варна, като заявила, че на миналите местни избори тя се е провалила като кандидат-кмет там, класирала се е едва четвърта и моли сега да не я номинират. Местните червени обсъждали варианта да издигнат лидера на партия \"Възраждане\" Костадин Костадинов, който се снимаше до Корнелия Нинова по време на някакви миналогодишни камерни протести. Всички в Националния съвет обаче били против този човек да бъде обвързван с БСП и настояли варненци да обмислят кандидатурата си за градоначалник на нова конференция. В това време от ръководството на БСП се обадили на Клисарова и взели съгласието й да я кандидатират по телефона. След което Кирил Добрев започнал да чете някакви безкрайни точки, които променяле решението на варненската конференция и подменяли гласуваната на нея листа. Начело на тази листа бил Борислав Гуцанов. Знакови лица на БСП, сред които Георги Пирински, Атанас Мерджанов, Георги Гергов, Михаил Миков, Георги Божинов, Ангел Найденов, Валери Жаблянов, Ани Пиринска и много други наскачали да бранят устава и накрая напуснали заседанието на Националния съвет. А останалите двайсетина души гласували натрапените решения на кликата на Нинова, която социалистите нарещоха \"хунта\" пред ПИК. Единственият, който се сучел като мокра връв и бранел погазването на устава от страна на Нинова и Добрев, бил Румен Овчаров. Обясненията на Кирил Добрев, че Гуцанов е \"със свалено доверие\" взривяват още повече червените. \"Какви са тия простотии, в устава ни няма такава формулировка. Тази глупост я измислиха, за да отстранят Гуцанов през лятото, но тя е противоуставна и тия тъпаци само не ги биха във Варна\", припомнят социалисти летните драми около опитите на Нинова да отстрани варненския лидер ан БСП. Малко по-късно социалистите буквално изпаднали в шок, когато разбрали какви са окончателните решения на кликата на Нинова. Тя възложила на скандалния бивш полицай и приближен на бизнесменът с печална слава Даниел Славов (Дидо Дънката) - Иван Иванов-Пилето да внесе подменената от тях листа за регистрация. Варненските червени си спомнят, че преди да акостира в БСП Пилето е бил от \"Атака\" и от \"Екогласност\". Назад в годините пък Дънката беше свързан със СДС по време на мандата на Иван Костов. За Пилето си спомнят още, че е бил изключен от Военноморското училище за негодност. В БСП твърдят, че Пилето е личен депутат на Дънката от столетницата. Самият той почти всеки ден може да бъде видян в компанията на варненския бизнесмен в неговия комплекс \"Ламер\". Според социалистите тази компания е платила сериозни пари на \"Позитано\" 20, за да прокара хората си за общински съветници. Сега в столетницата твърдят, че Пилето и Дънката работят срещу БСП и затова са \"предали и продали\" Варна. В същото време във Фейсбук от снощи се надига мощна вълна на млади социалисти, които искат оставката на Корнелия Нинова. Въпреки че лидерката вчера се тръшнала, че няма да подаде оставка каквото и да правят противниците й и каквито и да са резултатите от местните избори, Варна може да се окаже нейната Сталинградска битка за Хитлер, откъдето да започне края на терора й върху БСП. Сравнението не е случайно, защото вчера понятието \"Фашизъм\" за дейдствията на Нинова и Добрев прозвучало на няколко пъти в залата, където се провежда пленума. Социалистите били направо поразени от обясненията на лидерката си, че техните спорове и кавги са заради това, че противниците й и тя имат \"различни цели\". Ораторите на форума веднага обяснили, че нейните цели е да нагласи на топли местенца на общинската ясла свои хора, които на предстоящите вътрешнопартийни избори за нов лидер догодина да гласуват за нея. На отпора за приемането на противоуставни решени, който знаковите лица на БСП давали по време на заседанието, Нинова решила да ги затапи, като им припомни, че през 2015 г. Националният съвет е определил по същия начин кандидатите във Видин и Пазарджик. \"Това нейните куки са й го извадили от стенограмите, но тя не познава партията. Тогава тамошните организации бяха с \"особен статут\", при който нямат ръководства и тези решения се вземат от Организационен съвет, но откъде Нинова и куките й да знаят такива какъв е партийния живот\", възмущават се социалисти. Михаил Миков, който не бил на заседанието в този момент, също се възмутил и дошъл да се присъедини към подписката в знак на протест за лъжата на Нинова. За сметка на това \"хунтата\" на \"Позитано\" 20 измислила ново положение, което не съществува в партийния устав - \"замразено членство\". И сега много от бившите червени кметове обявили, че си \"замразяват членството\" като канидати за кметове. Но получават подкрепата на БСП. \"Ние да не сме някакво гражданско сдружение, че да влизаме и да излизаме от партията. Или си член на БСП, или не си. Кого мислят, че ще излъжат с тия врътки за уж независими кандидат-кметове, които вече са били кметове от БСП, а пък сега станали независими, но БСП ги подкрепа. Това са глупотевините на Нинова\", коментират социалисти. Въпреки това абсолютно противоуставните решения били подкрепени от самата Нинова, Кирил Добрев, Деница Златева, Кристия Вигенин, Александър Симов, Румен Овчаров, Бриго Аспарухов, Атанас Зафиров и още няколко души, обявени от ръководството като 70. \"Вече е ясно, че Нинова повтаря историята отпреди 100 години, за която Георги Кирков е казал, че техните противници се борят за марката (тогава БРСДП), защото без нея те са никои в обществения и политическия живот. Ей това е битката и \"различната цел\" на Нинова\", коментираха социалисти пред ПИК. Сподели:", "date": "2019.09.16", "title": "РАЗКРИТИЕ НА ПИК: Страшна драма за Нинова и БСП - Янаки Стоилов заряза лидерката заради врътките с Гуцанов и Клисарова, Пилето и Дидо Дънката фронтмени на червените в морската столица"}
{"url": "https://pik.bg/%D1%80%D1%83%D1%81%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-4-%D0%B4%D0%BD%D0%B5%D0%B2%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-news870284.html", "text": "Руското министерство на труда ще обсъди експеримент за въвеждане на четиридневна работна седмица в предприятия, включени в националния проект за повишаване на производителността, пише вестник \"Известия\". Изданието се позовава на Пьотър Заселски, заместник-министър на икономическото развитие. Отбелязва се, че списъкът на компаниите включва предприятия в сферата на преработвателната промишленост, селското стопанство, научните и техническите дейности, както и строителството. \"В предприятията работниците не правят нищо през 30-40% от времето. Нашата задача е не да съкратим работния ден, а да ги направим полезни\", обясни зам.-министърът. Заселски добави, че към момента няма ясни параметри за периода за извършване на прехода към четиридневна работна седмица. Окончателното заключение относно намаляването на работната седмица, според него, може да се направи, когато схемата се тества в голям брой компании, тъй като експеримент в рамките на само едно предприятие ще бъде неубедителен. Темата за възможен преход към четиридневна работна седмица в началото на юни засегна премиерът Дмитрий Медведев. Според него това е реално, но \"не на момента\". \"Това трябва да бъде придружено от повишаване на производителността на труда, от една страна, ако това е пълноценна работна седмица и, разбира се, запазването на наличните заплати\", заяви Медведев. Идеята беше подкрепена от Федерацията на независимите синдикати, а министерството на труда и социалната защита трябва да информира правителството за позицията си до края на септември. Министърът на икономическото развитие Максим Орешкин заяви пред РИА Новости, че преходът е възможен само, ако нивото на доходите и производителността на труда са високи. От своя страна, според проучването, повечето работодатели в Русия не подкрепят прехода към четиридневна работна седмица. Сподели:", "date": "2019.09.16", "title": "Русия обмисля 4-дневна работна седмица"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%B8%D0%BA-%D0%B1%D0%B8%D0%B2%D0%BE%D0%BB-news870419.html", "text": "В последно време премиерът на републиката оказва чест на ПИК и редовно ни рекламира в публичните си изявления. Днес, да речем, казал по време на откриване на фабрика: „И аз ще съм като Корнелия, няма да пускам ПИК и Бивол на събитията ни…“ Преди три дни, пак на някакво публично мероприятие: „Скандалът с ПИК е като скандала с Бивол…“ Преди това: „На ПИК няма да им даваме реклама за тези избори…“ Благодарим, г-н премиер. Коя друга медия може да си мечтае най-силният човек в държавата с повод и без повод да я споменава? И то - парадоксално, докато се кълне, че не се бърка в медиите. Защо обаче почитаемият г-н Борисов постоянно ни пакетира с Бивол, поставя ни в общ семантичен порядък? Какво е посланието? Защо опакова два сайта с напълно различна редакционна политика и аудитория? Това, разбира се, не може да бъде случайно. Има подтекст. Факт е, че собствениците на ПИК и Бивол са братя, но е и факт, че те имат право да изповядват различни идеологически ценности. Което пък не може да им попречи да си останат братя и да се уважават, защото кръвта вода не става, а днешната политическа злоба е преходна. Защо, г-н премиер, навързвате ПИК и Бивол в едно? Къде виждате връзката? Подигравате ли ни се? Наистина ли държите да го приемем лично? Наистина ли държите да ни съберете? Очевидно колегите от Бивол също се чудят какво и защо се случва. Не им е комфортно. Ето какво е написал във фейсбука си главният редактор на Бивол Атанас Чобанов: Така мисли г-н Чобанов, гневен е човекът и с право. Как така една „мутра“ ще пришива такъв велик и всепризнат международен журналист към една „клоака“. И ние сме против пришиването. Добре е премиерът да си гледа премиерстването, журналистите – журналистиката. Защото напоследък ролите май се смениха – премиерът стана журналист и взе да коментира журналистите, все едно са политици. А колкото до заплахата, че нямало да ни допуска до „техните“ събития – „като Корнелия“,… - не му прави чест. Все се надявахме, че двамата по нещо се различават. Не искаме да си мислим, че оттук нататък на \"събитията на ГЕРБ\" ще присъства единствено Силвия Великова. Сподели:", "date": "2019.09.16", "title": "Бойко Борисов. ПИК. Бивол"}
{"url": "https://pik.bg/%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B3%D1%8A%D1%82-%D0%B4-%D1%80-%D0%BF%D0%B5%D1%82%D1%8A%D1%80-%D0%BB%D0%B0%D0%B7%D0%BE%D0%B2-%D1%81-%D0%BE%D1%81%D1%82%D1%80%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D0%BB%D0%B5%D0%B4-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%BD%D0%B5%D0%B3%D0%BE-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BC%D0%B8-%D0%B5-160-news870415.html", "text": "Остра позиция изрази след разследването срещу него кардиологът д-р Петър Лазов от МБАЛ Пазарджик АД във връзка с излъчени материал по Нова тв вчера за него. Припомняме, че след разследването на медията, стана ясно, че и прокуратурата работи по случая. Инвазивният кардиолог обаче е категоричен, че истината е съвсем друга. \"Хронологията на събитията е следната: В началото на месец юни тази година в кабинета ми дойде за преглед пациент, който ми каза, че наскоро е лежал в софийска болница и колегите там са решили, че има значимо стеснение на коронарна артерия и трябва да се постави стент. Поиска второ мнение, като каза, че ще се премества да живее в Пазарджик и ако трябва да се постави стент, предпочита аз да извърша манипулацията. След като го прегледах, поисках да видя диска от коронарографията. Дискът не можеше да се отвори на компютъра ми и за да го разгледам, той предложи, понеже бил в командировка след няколко дни да дойде съпругата му с друг диск. След няколко дни жена, представяща се за съпруга на пациента, ми донесе в кабинета малък лаптоп. В него нямаше диск, а запис на процедура в паметта и възпроизведен с програма DICOM. С тази програма може да се премахват сцени, да се поставят сцени, тоест може да се манипулира записа, разбрах по-късно обаче. Подхождайки доверчиво тогава, разгледах филма и установих, че на едната от артериите на сърцето – ЛАД има голяма кръгла аневризма - около два сантиметра, която не е за интервенция, а на дясната артерия има сигнификантна стеноза. Казах на съпругата на пациента ,че ще се наложи да се направи нова коронарография, вероятно да се постави стент в началото на дясната артерия, а аневризмата на ЛАД ще се лекува медикаментозно.След няколко дни същото казах и на пациента по телефона. ОРИГИНАЛЕН ДИСК ОТ КОРОНАРОГРАФИЯ НА ТОЗИ ПАЦИЕНТ АЗ НЕ СЪМ ГЛЕДАЛ. След двадесет дни последва интервюто с Васил Иванов. Голяма част от казаното в кабинета и на интервюто е изрязано и манипулирано по такъв начин, че да се остане с впечатление, че съм гледал диска на пациента. Разговарях тази сутрин по телефона с професор Генчо Начев – той ми каза, че е гледал диск на пациент, при който има здрави съдове - тоест няма аневризма на ЛАД и стеноза на дясната артерия. Двамата останахме със заключението, че сме гледали различни записи. Не съм поставял стентове на здрави артерии. При проверка на дейността на отделението с лекота ще се установи, че значителен процент над 50% от процедурите завършват без поставяне на стент, съобразно състоянието на пациента, което ясно илюстрира неверността и манипулативността на внушението, че се стентират пациенти без съответни показания. Не е вярно, че съм получавал заплата от 57 000лв. Заплатата ми е в размер на около 1600 лв. месечно. Полученото ДМС е формирано въз основа на решение на Съвета на директорите на болницата №148/19.8.2013 и е в размер на 15% (а не 50 %) от стойността на пътеката, като следва да се има предвид, че за месеца, за който Васил Иванов държеше да повтори поне петдесет пъти, всъщност от двама колеги, които извършваме процедурата, съм работил почти изключително аз и по обективни причини (отсъствие на колега, висока заболеваемост и т.н.). Така е формирано ДМС в голям размер, което обаче процентно напълно съответства на генерирания приход на болницата, съобразно свършената работа. Процентът ДМС не е изключение и много колеги от болницата получават същия процент. Това е подла лъжлива скалъпена история с цел да злепостави мен, както и да злепостави отделението и болницата. Смятам да съдя въпросните журналисти.\" Сподели:", "date": "2019.09.16", "title": "Кардиологът д-р Петър Лазов с остра позиция след разследване срещу него: Заплатата ми е 1600 лв.! Това е подла, лъжлива и скалъпена история, която злепоставя мен и болницата"}
{"url": "https://pik.bg/%D1%80%D0%B0%D0%B9%D0%BD%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D1%81-%D0%BD%D0%BE%D0%B2%D0%BE-%D0%BF%D0%B0%D1%80%D1%87%D0%B5-%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D1%82%D1%8E%D0%BB%D0%B5%D0%BA%D0%BE%D0%B2-%D0%B2%D0%B8%D0%B4%D0%B5%D0%BE-news870310.html", "text": "След дълго мълчание, Райна избухна с най-новото си музикално предложение \"А бях ти казала\". Почти година измина от появата на хита \"Една на милион\", който даде заглавие и на последния й самостоятелен албум. Новото видео на звездата на \"Пайнер\" буквално загря мрежата, а многобройните суперлативи могат само да я радват: \"Ако има изпълнител, който всеки път успява да е различен - това е Райна! Поздравления за модерното звучене и за запомнящия се, качествен текст. Видеото показва класа и допълва по един непринуден начин текста. Благодаря на Райна за уникалния проект!\", \"Страшно добра и смислена песен. Много, ама много ми харесва! Райна изглежда феноменално!\". \"Браво, Райне! Супер клип, супер песен ! Заслужаваше си чакането! Продължавай в същия дух!\", \"Хората, които имат любовни проблеми, ще разберат текста, останалите само ще се наслаждават на уникалната песен! Браво, момиче!\". Самата Райна се зарече оттук нататък да бъде по-продуктивна, още повече че е заредена с много творчески заряд. Факт е, че тя участва в създаването на текста на \"А бях ти казала\" заедно с поетесата Мариета Ангелова. Музиката и аранжиментът на песента са създадени от Мартин Биолчев. Режисьор на лентата е Иван Димитров - Torex, който заедно с Иван Иванов е автор на красивите кадри в клипа. За визията и сценарият на лентата, певицата за пореден път се довери на Георги Нинов. Сподели:", "date": "2019.09.16", "title": "Райна избухна с ново парче след раздялата с Тюлеков (ВИДЕО)"}
{"url": "https://pik.bg/%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B5-%D0%BF%D0%BE%D0%BA%D0%B0%D0%BD%D0%B8%D0%BB-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2-%D0%BF%D1%85%D0%B5%D0%BD%D1%8F%D0%BD-news870287.html", "text": "Лидерът на Северна Корея Ким Чен-ун е поканил президента на САЩ Доналд Тръмп да посети Пхенян в писмо, изпратено през август, съобщава южнокорейски вестник в понеделник, като се позовава на неназовани дипломатически източници, съобщава \"Ройтерс\". Писмото, второто получено от Тръмп през миналия месец на фона на замразените преговори за денуклеаризация на Корейския полуостров между двамата, е изпратено преди последните тестове на балистични ракети от Пхенян. Във второто писмо, получено от американския държавен глава през третата седмица на август, Ким е изказал желанието си да се види с Тръмп на поредна среща на върха, твърди събеседник на вестник „Юнганг Илбо“. От Белия Дом, Държавния департамент на САЩ и мисията на Северна Корея в ООН не са пожелали да коментират твърдението. Тръмп и Ким се срещнаха три пъти от юни 2018 година, за да обсъдят възможно разрешение на кризата около ядрената и ракетната програма на Пхенян, но не успяха да постигнат съществен напредък. Двамата лидери се срещнаха за последно в демилитаризираната зона между двете Кореи през юни тази година и се споразумяха да възобновят преговорите на работно ниво, които бяха спрени след неуспешната втора среща между Тръмп и Ким във Виетнам през февруари. Последно президентът на САЩ обяви, че има готовност да се срещне със севернокорейския лидер по-късно през тази година. На 9 август Тръмп разкри, че е получил „много красиво писмо“ в три страници от Ким и добави, че нова среща между тях е възможна. Сподели:", "date": "2019.09.16", "title": "Ким Чен-ун е поканил Доналд Тръмп в Пхенян"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B1%D0%BD%D1%80-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B5-%D1%81%D0%BF%D0%B8%D1%80%D0%B0%D0%BB-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B2%D0%B4%D0%B8%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D1%81-25-news870360.html", "text": "Генералният директор на БНР Светослав Костов обяви пред Общо събрание на радиото, че никой не е спирал програмата и че има докладна от директор на дирекция \"Техника\" Пламен Костов за профилактика: \"Никой не е спрял програмата. Има докладна от директора на дирекция \"Техника\" от преди няколко дни заради проблемите, абсолютно решението на господин Пламен Костов за вид профилактика беше подкрепено от мен\". Костов обяви, че в проектобюджета на радиото за 2020 акцентът няма да е върху капиталови разходи и ремонти, а средствата за заплати на работещите в радиото да се увеличат с 25 процента. Сподели:", "date": "2019.09.16", "title": "Шефът на БНР: Никой не е спирал програмата! Вдигат заплатите на служителите с 25%"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D1%81-%D0%BF%D0%BE%D0%B6%D0%B5%D0%BB%D0%B0%D0%BD%D0%B8%D0%B5-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-%D0%B1%D1%8A%D0%B4%D0%B5%D1%82%D0%B5-%D0%B0%D0%BA%D1%82%D0%B8%D0%B2%D0%BD%D0%B8-%D0%B8-%D0%B6%D0%B0%D0%B4%D0%BD%D0%B8-%D0%B7%D0%B0-%D0%B7%D0%BD%D0%B0%D0%BD%D0%B8%D1%8F-%D0%B2%D1%81%D0%B5%D0%BA%D0%B8-%D0%B4%D0%B5-news870363.html", "text": "\"Пожелавам успешна учебна година на всички ученици и учители! Нека новата 2019/2020 година донесе на учителите много отлични ученици, на родителите-поводи за гордост, а на децата- здраве, вдъхновение и постоянство!\" Това написа министърът на спорта Красен Кралев във фейсбук по повод първия учебен ден. \"Бъдете активни и жадни за знания всеки ден, скъпи млади хора, и не забравяйте часовете по физическо\", пожела още Кралев на учениците. Сподели:", "date": "2019.09.16", "title": "Министър Кралев с пожелание за първия учебен ден: Бъдете активни и жадни за знания всеки ден"}
{"url": "https://pik.bg/%D1%86%D0%B8%D0%BA-%D0%B8-%D1%81%D0%B5%D0%BC-%D1%81%D0%BA%D0%BB%D1%8E%D1%87%D0%B2%D0%B0%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-news870286.html", "text": "На 17 септември 2019 г. (вторник) в 12.00 часа ще бъде подписано споразумение между Централната избирателна комисия и Съвета за електронни медии. Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. Споразумението ще бъде подписано от председателя на ЦИК г-жа Стефка Стоева и председателя на СЕМ г-жа София Владимирова. Сподели:", "date": "2019.09.16", "title": "ЦИК и СЕМ сключват споразумение за предизборната кампания"}
{"url": "https://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D1%8A%D0%B2-%D1%80%D0%BE%D0%BA-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%80%D0%B8%D0%BA-%D0%BE%D0%BA%D0%B0%D1%81%D0%B5%D0%BA-news870288.html", "text": "Намериха мъртъв фронтменът на рокгрупата The Cars Рик Окасек. 75-годишният рокмузикант е бил открит в апартамента си в Манхатън около 16 часа вчера, предаде Асошиейтед прес. По първоначална информация няма признаци за извършено престъпление. Причината за смъртта предстои да бъде установена от експерти. Сред златните хитове на групата от края на 70-те и от 80-те са Just What I Needed, Shake it Up и Drive. Рокбандата бе въведена миналата година в Залата на славата на рокендрола. Сподели:", "date": "2019.09.16", "title": "Намериха мъртъв рок звездата Рик Окасек"}
{"url": "https://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%80%D1%8A%D1%81%D0%B8-%D0%BC%D1%8A%D0%B4%D1%80%D0%BE%D1%81%D1%82%D0%B8-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-%D0%BF%D0%BE%D0%B6%D0%B5%D0%BB%D0%B0-%D0%BD%D0%B0-%D0%BB%D0%B0%D1%82%D0%B8%D0%BD%D1%81%D0%BA%D0%B8-per-aspera-ad-astra-news870375.html", "text": "\"Образованието и науката движат света напред\". Това забележително прозрение изрази лидерът на БСП Корнелия Нинова по повод откриването на новата учебна година. \"Хората, които са се посветили на тази кауза, заслужават най- голямо уважение. Скъпи учители, бъдете благословени за труда си. Но не бива да ги оставяме сами в тази трудна мисия. Ние, родителите, сме техния пръв помощник във възпитанието и образоването на децата ни. Семейството и семейната среда са неразделна част от отглеждането на здраво и умно поколение. Мили първокласници, скъпи ученици, четете и знайте: усилията ви днес, ще ви се върнат десетократно в бъдеще. Образовани ученици днес, ще бъдете реализирани хора утре. Бъдете здрави и щастливи. На моите учители от Националната гимназия за древни езици и култури \"Константин Кирил философ\"- признателност и поклон. Сигурно сме ви ядосвали понякога, но не ви посрамихме- в ученето и в резултатите. Пожелавам на учениците в класическата гимназия свободен дух, дръжте високо мотото на училището - \"помогни ми да те возвися\" и дерзaйте \"per aspera ad astra\". (б.р. - през трудности към звездите). На добър час на всички!\", написа Нинова в социалната мрежа. Сподели:", "date": "2019.09.16", "title": "Корнелия Нинова ръси \"мъдрости\" за първия учебен ден! Пожела на латински \"per aspera ad astra\""}
{"url": "https://pik.bg/%D0%B2%D0%B8%D0%BA%D0%B8-%D1%82%D0%BE%D0%BC%D0%BE%D0%B2%D0%B0-%D1%81%D1%8A%D1%81-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-news870371.html", "text": "Виктория Томова записа страхотна победа над бившата №11 в света Ализе Корне (Франция) в първия кръг на турнира Toray Pan Pacific Open от категорията Premier в Осака, Япония. Мачът продължи 2 часа и 48 минути, а 24-годишната софиянка го спечели след пореден обрат - 4:6, 6:3, 6:2. Преди това българката изоставаше със сет и в двата си квалификационни мача, но стигна до крайните победи и място в основната схема, акцентира \"Новспорт\". Новият успех изпрати Томова срещу доскорошната водачка в световната ранглиста и настояща №4 в света Наоми Осака (двукратна носителка на титли от Голегия шлем). В първия сет французойката имаше проблеми с кръвното налягане и в края му се наложи да вземе медицински таймаут. Въпреки неразположението тя продължи участието си и дори успя да спечели тази първа част с 6:4. След това обаче 181-ата в света Томова намери ритъма си и постигна ценна победа. Сподели:", "date": "2019.09.16", "title": "Вики Томова със страхотна победа"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BD%D0%B8%D0%B3%D0%B0%D1%82%D0%B0-%D0%BD%D0%B0-%D0%B3%D0%B8%D0%BD%D0%B5%D1%81-%D1%81%D1%8A%D1%81-121-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%BE%D0%B2%D0%B8%D1%82%D0%B5-%D1%81%D0%B8-%D0%BD%D0%BE%D0%BA%D1%82%D0%B8-news870295.html", "text": "Жител на американския град Тампа, щата Флорида, беше признат за човека с най-дългите изкуствени нокти в света. Рекордът е вписан в Книгата на Гинес, съобщава БГНЕС. Екстравагантният Одилон Озар е успял да изгради 121 см нокти. Всеки от тях е боядисан в сини и лилави цветове. Според Озар, той е усвоил изкуството за удължаване на нокти под ръководството на опитен наставник, чието име е Шаниква. Тя работила в местен салон за маникюр, който вече е затворен. За да се научи на умението да изгражда нокти, Озар е взел повече от 200 учебни часа.„След като бях хоспитализиран със сериозна контузия, наречена отлепване на ноктите, лекарите ми казаха, че нокътят никога повече няма да расте на този пръст“, разказва Озар. Той твърди, че е успял да възстанови нокътя си с помощта на алтернативна медицина, рейки, акупунктура и кристали.Това е вторият рекорд, който мъжът поставя. През 2018 г. изработена от него шапка с височина 4,8 метра попадна в Книгата на рекордите на Гинес. Постижението беше признато след като той измина с нея повече от 10 метра. Тогава рекордьорът все още нямаше фалшиви нокти, отбелязва Tampa Bay Times. В момента Озар работи върху най-високите токчета в света и колекция от модни фалшиви вежди. С рекорда за най-дългите истински нокти в света може да се похвали 82-годишният Шридхар Чилал от индийския град Пуне. През 2015 г. той попадна в Книгата на рекордите на Гинес с 1,97 метра дълъг нокът, който расте на палеца на лявата му ръка. През 2018 г. индиецът отряза ноктите си за първи път от 66 години насам. Сподели:", "date": "2019.09.16", "title": "Американец влезе в Книгата на Гинес със 121-сантиметровите си нокти"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2%D0%B4%D1%8F%D1%81%D0%BD%D0%BE-%D0%B8%D0%BA%D0%BE%D0%BD%D0%B0%D1%82%D0%B0-%D0%BD%D0%B0-%D0%B4%D1%81%D0%B1-%D0%B2%D0%B8%D0%BB%D0%B8-%D0%BB%D0%B8%D0%BB%D0%BA%D0%BE%D0%B2-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F-%D0%BE%D1%82-%D0%BB%D0%B8%D1%81%D1%82%D0%B0%D1%82%D0%B0-%D0%B7%D0%B0-%D1%81%D0%BE%D1%84%D0%B8%D1%8F---%D0%BD%D0%B0-%D0%BD%D0%B5%D0%B3%D0%BE%D0%B2%D0%BE-%D0%BC%D1%8F%D1%81%D1%82%D0%BE-%D0%B2-news870314.html", "text": "Истински кошер от скандали жужи в редиците на психодясното в България. Това се потвърди за пореден път късно снощи, когато на фейсбук страницата на ДСБ-София излезе отвореното писмо на бившия кандидат за кмет и икона на ДСБ професор Вили Лилков, който видимо омерзен оттегля кандидатурата си за общински съветник. Според Лилков отделни членове на Председателството на ДСБ София оказват съпротива срещу включването му и той се оттегля, за да не се продължава с „излишни спорове“. Вероятно истинската причина за отлъчването на бившия кандидат за кмет е опит да се намести близката до сърцето на Найден Зеленогорски руса дама, за което първо ПИК алармира преди ден. „Мълниеносната любвеобилна реакция на Радан Кънев, който запя дитирамби за Зеленогорски след напускането му на Движение България на Гражданите, разкрива добре опечена договорка и със сигурност чаровната Виолета Донева е част от нея“, разкрива пред ПИК източник от бившия Реформаторски Блок. Изглежда под повелите на социалистическите фондации на Сорос, дясното в България е на път да остракира всички свои традиционно консервативни политици като Вили Лилков и Светослав Малинов и да ги замести с войнстващи психо либерали като Виктор Лилов и комунистически отрочета, здраво откърмени с идеологията на БКП като Христо Иванов-Бойкикев и самия Найден Зеленогорски. Публично известно е, че Зеленогорски произхожда от комунистическо семейство – бащата му е бил партиен секретар на село Садовец, сестра му е била секретарка на партийната школа на БКП в Плевен (АОНСУ), а като войник самият той се е ползвал с високопоставен партиен чадър и е служил в съседното село в секретно ракетно поделение в обкръжението само и единствено на проверени верни кадри на БКП. След промените Зеленогорски е бързо внедрен в редиците на СДС, което и съсипва като заместник-председател и преминава към новата фракция дезертьори около Надежда Михайлова. Този проект също е ликвидиран бързо и идва ред на следващия – Движение България на Гражданите. Включването на Зеленогорски в движението е трудно, тъй като Кунева първоначално събира около себе си хора без политическо и партийно минало и те с основание гледат подозрително на подобни стари партийни влъхви. Все пак стари комунистически апаратчици омайват бившата еврокомисарка и тя поверява организационната дейност на Зеленогорски. Под умелото му политическо ръководство ДБГ пада от 15% подкрепа в социологическите изследвания и реално пуснати бюлетини за Кунева като кандидат президент до под 4% гласували на първите парламентарни избори. Шокиращо за всички, рейтинговата тогава бивша еврокомисарка остава извън парламента и е принудена да сформира Реформаторския Блок заедно с доскоро оплюващите я ДСБ и СДС. Тази седмица Зеленогорски официално ликвидира и проекта ДБГ със заявка да се премести в Демократична България. В Демократична България Зеленогорски отново ще играе ролята на сив кардинал, лансирайки близката до душата му Виолета Донева за общински съветник в София и кмета на Плевен Георг Спартански за нов мандат. Както ПИК разкри, Спартански се е провалил в опитите си да излъже ГЕРБ и ВМРО да подкрепят кандидатурата му. Донева пък има свои скрити корпоративни и лични зависимости, които тепърва ще торпилират коалиционните взаимоотношения в психо дясната коалиция. Ако бъде припозната от коалиция „ДеБъ“, плевенската схема обаче е далеч по-рискована за психодясното, тъй като Спартански управлява по класически шуробаджанашки принцип и обвързаностите му надали са останали тайна за прокуратурата. При избор за втори мандат местната феодална мрежа вероятно ще бъде разбита от силите на реда и единственият областен кмет на Демократична България ще бъде потопен. Това ще компрометира напълно слугите на кръга „Капитал“ като борци срещу корупцията, дори и в очите на няколкото брюкселски чиновници, които все още вярват на проваления правосъден министър Христо Бойкикев и фабриката за фалшиви новини на ул. \"Иван Вазов\". Сподели:", "date": "2019.09.16", "title": "ЕКШЪН ВДЯСНО: Иконата на ДСБ Вили Лилков се оттегля от листата за София - на негово място внедряват близка до Зеленогорски русокоска! Плевенският феодал овладява десните и в Плевен (СНИМКА)"}
{"url": "https://pik.bg/%D0%B1%D1%83%D1%80%D1%8F%D1%82%D0%B0-%D1%83%D0%BC%D0%B1%D0%B5%D1%80%D1%82%D0%BE-%D0%B2-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BE%D0%BA%D0%B5%D0%B0%D0%BD-%D1%81%D1%82%D0%B0%D0%BD%D0%B0-%D1%83%D1%80%D0%B0%D0%B3%D0%B0%D0%BD-news870251.html", "text": "Бурята Умберто в Атлантическия океан доби силата на ураган и ще продължи да се засилва през следващите 48 часа. Това съобщи американският Национален център за ураганите, цитиран от Ройтерс. Умберто се намира на около 1260 км западно от Бермудските острови с максимални постоянни ветрове от 120 км/ч, каза базираният в Маями метеорологичен център. По-рано Националният център за ураганите предупреди, че въпреки че се намира далеч от сушата, Умберто може да предизвика големи вълни през следващите няколко дни, както и опасни условия за сърфистите във Флорида, Джорджия и Южна Каролина. Бахамските острови вече усетиха последствията от урагана. Някои малки летища бяха временно затворени, а част от местните жители временно се преместиха в специални убежища. Сподели:", "date": "2019.09.16", "title": "Бурята Умберто в Атлантическия океан стана ураган"}
{"url": "https://pik.bg/%D0%BB%D0%B5%D0%B2%D1%81%D0%BA%D0%B8-%D0%B2%D0%B4%D0%B8%D0%B3%D0%B0-%D0%BD%D0%B0%D1%88%D0%B8%D0%BC%D0%B5%D0%BD%D1%82%D0%BE-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D1%81%D1%8A%D1%81-%D1%81%D0%BB%D0%B0%D0%B2%D0%B8%D1%8F-news870351.html", "text": "Халфът на Левски Филипе Нашименто ще бъде готов за игра за гостуването на \"сините\" на Славия, пише \"Тема Спорт\". Срещата е в събота, 21 септември, от 20:00 часа. Португалецът лекува мускулна травма. Явно той ще е сред опциите пред Хубчев (треньор на Левски) за стартиращите в дербито. Сподели:", "date": "2019.09.16", "title": "Левски вдига Нашименто за дербито със Славия"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%88%D1%83%D0%BC%D0%B5%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-news870302.html", "text": "Районната прокуратура в Шумен ръководи досъдебно производство по повод пътния инцидент с автомобил, в който е пътувала председателката на Народното събрание, съобщават от пресцентъра на обвинението. Досъдебно производство за причиняване по непредпазливост на средна телесна повреда в пътнотранспортно произшествие ръководи Районната прокуратура в Шумен. Разследването по член 343, ал. 1, буква „б“ от Наказателния кодекс е започнало вчера, след като след 10 часа на пътя Силистра – Шумен е възникнал пътен инцидент между два насрещно движещи се автомобила. Единият от тях е на НСО и е бил управляван от служител на службата за охрана. В него е пътувала председателката на Народното събрание Цвета Караянчева. Тя е единственият пострадал при пътнотранспортното произшествие. Оказана й е медицинска помощ, а по-късно е била транспортирана в София. Назначена е медицинска експертиза, която ще установява степента на травматичното й увреждане. Другият автомобил в инцидента е лека кола, управлявана от млада жена. Шофьорът на НСО и водачката на другия автомобил са тествани за алкохол. Пробите и на двамата водачи са отрицателни. Извършен е оглед на местопроизшествието. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие. Сподели:", "date": "2019.09.16", "title": "ПЪРВО В ПИК: Шуменската прокуратура разследва катастрофата с Караянчева"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B8%D1%80%D0%BE%D0%B3%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%89-news870369.html", "text": "Изпълнителният директор на УМБАЛСМ “Н. И. Пирогов“ проф. Асен Балтов даде информация за състоянието на председателя на Народното събрание Цвета Караянчева пред медиите. “Състоянието на председателя на Народното събрание Цвета Караянчева е сравнително добро, каза проф. Балтов. “Вчера към 10.30 тя е претърпяла пътнотранспортно произшествие на пътя след град Шумен, при което е транспортирана веднага в болницата в Шумен, където са извършени първите изследвания. На мен ми се обадиха към 11.00 часа колегите ортопеди от Шумен с молба за консултация и колаборация”, припомни шефът на болница “Пирогов”. По думите му, освен счупване в областта на раменната кост, Караянчева има и травма в областта на гръбначния стълб. “След първоначално диагностициране не беше сигурно какво е състоянието, затова се взе решение да бъде транспортирана с правителствения хеликоптер за по-сигурно. Знаете продължителното пътуване с линейка не е подходящо, когато има увреждане в гръбначния стълб”, обясни още проф. Балтов. “Направихме много добра колаборация с Университетска болница “Лозенец“, където кацна правителственият хеликоптер. Бяха направени допълнително изследвания от скенер, ядрено магнитен резонанс, на които се видя че има травма в областта на гръбначния стълб, но тя не налага оперативна интервенция и остана единствено да се прецени кога ще се оперира счупването в областта на рамото”, допълни още Асен Балтов. Според него самата г-жа Караянчева е предпочела операцията да стане веднага по спешност. “С доц. Кожухаров направихме екип и тя беше оперирана буквално по спешност вечерта. Извършихме оперативна интервенция, с която стабилизирахме счупването със специални винтове, за да е възможно в следващите 15 дни да започне да я раздвижва и в рамките на един месец да бъде в кондиция и да започне да прави всичко с ръката”, посочи още проф. Балтов. “Взехме решение травмата на гръбначния стълб да се лекува с тип корсет, който тя да го носи в рамките на три седмици в изправено положение. Транспортирането е от изключително важно значение да бъде направено както трябва, така че да не уредим пациента още повече, отколкото е увреден по време на травмата”, посочи той. Сподели:", "date": "2019.09.16", "title": "ИЗВЪНРЕДНО В ПИК: Шефът на \"Пирогов\" с гореща информация за състоянието на Цвета Караянчева! Ще се размине без операция на гръбнака, само с корсет"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%B5%D0%BC-%D0%B8-%D0%BA%D1%80%D1%81-%D0%B8%D0%B7%D1%81%D0%BB%D1%83%D1%88%D0%B2%D0%B0%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D0%BD%D0%B0-%D0%B1%D0%BD%D1%80---%D0%B5%D1%82%D0%BE-%D0%BA%D0%BE%D0%B9-%D0%B5-%D0%BD%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D1%85%D0%BE%D1%80%D0%B8%D0%B7%D0%BE%D0%BD-news870353.html", "text": "Днес Съветът за електронни медии провежда изслушване на генералния директор на Българското национално радио Светослав Костов и Управителния съвет на обществената медия. Присъстват и членовете на Комисията за регулиране на съобщенията, предаде на място репортер на ПИК TV. Причината е спирането на излъчването на програма \"Хоризонт\" в петък сутринта, за който от ръководството обявиха, че се е наложило поради техническа профилактика. Покрай спирането на сигнала обаче избухна скандал, а премиерът Бойко Борисов нарече директорите \"главанаци\". След това директорът Николай Кръстев, който е дългогодишен кореспондент на БНР, подаде оставка. Костов заяви в началото на брифинга, че спирането на директния ефир на БНР е било заради \"голям технически проблем на 11 септември от 6 до 11 ч\". Шефът на КРС Иван Димитров коментира, че проверката по спирането на сигнала на националното радио е стартирала на 15 септември. Тя обхваща освен БНР, и структурата, която поддържа сигналите на територията на страната. Димитрова от СЕМ отбеляза, че проверката на КРС е първа стъпка към решаването на проблема: \"Обществото очаква много ясен отговор. А вашият, мисля, в момента беше доста формален и неизчерпателен...СЕМ трябва да върви по реда на надзора и да излезе с ясно становище, каквото трябва да имат и другите институции\". \"Предавателите не са спирани\", отбеляза Константин Тилев и подчерта, че това е важен факт. \"Говорим за БНР, а не за определен журналист или журналисти в него\", подчерта Светослав Костов и отговори на нападките на СЕМ: \"Не, не е имало цензура. Не, не е сменен ресорът на никого... В БНР плурализмът е застъпен в почти всички ресори, в които има не само един, двама, а дори трима отговарящи за един ресор. Има колеги от \"Хоризонт\" - двама отговарят за медиите и СЕМ. Виждате ли единият да пречи на другия? Кой какви интервюта дава, си е абсолютно негово право. Благодарение на това, че ръководният състав на БНР запази някакво спокойствие, беше съхранено достойнството и на радиото, и на работещите в него. Госпожа Силвия Великова, ако трябва да говорим с имена, днес отразяваше съдебната система. В сряда е на предаване, в петък е на предаване. Много ви моля, това какво казва някой журналист пред определени медии, да не се счита за 100% истина. Никой на никого не отнема ресора. Единствената корекция беше мъж да отразява протеста, за да не се стига до стълкновения\". Димитрова от СЕМ отново настоя, че е имало \"цензура\" върху действията на Силвия Великова, на което Костов отговори: \"Не съм чул от нито един човек, работещ в радиото, подобно твърдение. В ситуация на напрежение всички имат отговорности. По-важното е това напрежение да не се отразява на работата - нито на ръководството, нито на работещите. Аз мисля, че с продължаващите волеизлияния се нагнетява повече напрежение. Когато вървеше т.нар. протест срещу свободата на словото, имаше опит за контрапротест, който беше преустановен, за да не се стига до напрежение, на което сме ставали свидетели през последните години\". Розита Еленова от СЕМ упрекна Костов, че \"не е наясно със себе си\" и е допуснал \"грешки 3 в 1\" по време на недоволството в БНР. Светослав Костов й отговори, че през \"последните дни не е имало някой, който да не се е упражнявал върху БНР\": \"Нормално е, след като по мое решение Пламен Костов е назначен за технически директор, той да знае повече от мен. И когато той е преценил, че такова нещо трябва да се направи, аз няма как да не се съглася с него. Говорили сме с него след тази докладна и аз прецених, че това негово решение трябва да бъде подкрепено\". Светослав Костов допълни, че ще направи всичко възможно, \"за да няма противопоставяне и заставане от едната или другата страна на оградата\". \"Не случайно 20 години съм бил в различните програми, преживял съм много такива ситуации и не съм убеден, че бих преживял нова такава. Абсолютно безсмислено противопоставяне. Изпадаме в една такава хипотеза - че всяко едно движение е грешно. А според мен всички хора в БНР просто искат да работят\", отбеляза той. Отново по темата \"Силвия Великова\", подета от Бетина Жотева от СЕМ, Костов заяви, че в БНР няма позиция \"водещ\", следователно тя не е била свалена от този пост. Бетина Жотева попита защо \"Събота 150\" е излъчило интервю с обявения за персона нон грата у нас руски раунавач Леонид Решеников, Костов посочи, че интервюто е взето преди това и по преценка на шефа на \"Хоризонт\" е било излъчено с цел плурализъм. Запитан от СЕМ дали той е взел решението да прекъсне програмата, Костов заяви, че той е разписал предложение за профилактика и ремонт. Той заяви, че не съгласен проестите пред радиото да се използва за политическа пропаганда, както се оказа на практика. Становището на СЕМ ще бъде изнесено в сряда. Оттам ще дадат своите изводи на ДАНС. Пред ПИК Жотева заяви, че се е притеснила от поредица от случки - ставащото със Силвия Великова, спирането на общестеното радио и протестите. Три случайности са странни едно след друго, каза Жотева. Запитана кой трябва да поеме отговорност Жотева посочи, че са чули, че Костов поема някаква отговорност. Подписът му стоят под резолюцията за спиране. В правомощията на СЕМ не са кадрови решения, отсече тя на въпрос дали Костов трябва да подаде оставка. \"На 11 септември заради констатирани от Директора на дирекция „Техника“ редица проблеми и предложение да бъде извършена профилактика в БНР, получихме докладна. Проверката и замерванията на „Техника“ е описана в докладна, с която разполагате. След разговор с него стана ясно, че такава профилактика трябва да бъде направена. Все пак аз не съм техническо лице. Колегите успяха да се справят около 10,27 ч., а след това имаше три прекъсвания за около 3 минути. Това се повтаря и днес със спирането на радио „София“. Такива прекъсвания са регистрирани в последните месеци и в програмите „Хозиронт“ и „Христо Ботев“. Според разрешението на КРС годишни планови профилактики се залагат в началото на годината, а нашата проверка сега показа, че това не е правено от години и затова липсата от години на такива проверки и профилактики, натрупа сега проблемът при нас. Имаше проблем и в плейъра на радиото, който пуска програмите. След профилактиката този проблем беше отстранен. Надяваме се, че постепенно ще успеем да отстраним тези натрупани проблеми\", отбеляза Костов. Сподели:", "date": "2019.09.16", "title": "ИЗВЪНРЕДНО В ПИК TV: СЕМ и КРС изслушват директора на БНР - ето кой е новият шеф на \"Хоризонт\" и защо спря ефирът"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news870313.html", "text": "Премиерът Бойко Борисов проведе среща с министъра на външните работи на Република Индонезия Рътно Марсуди, с която обсъдиха потенциала за по-активно сътрудничество в областите на търговията, инвестициите, туризма, инфраструктурата, образованието и на високите технологии. \"Това е първата визита на индонезийски външен министър от 25 години насам и съм уверен, че тя ще даде допълнителен тласък за развитието на двустранните отношения\", отбеляза Борисов на страницата си във Фейсбук. Сподели:", "date": "2019.09.16", "title": "Борисов се срещна с външния министър на Индонезия"}
{"url": "https://pik.bg/%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%BE%D1%82-%D0%BA%D1%80%D1%83%D0%BC%D0%BE%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B6%D0%B0%D1%80-%D0%B2-%D1%80%D0%B8%D0%BB%D0%B0-news870306.html", "text": "Екипаж от авиобазата в Крумово с вертолет Ми-17 излетя в 8,56 часа и до 13,48 часа помага за локализирането на пожара в местността Сухото езеро в Национален парк „Рила“. Това съобщиха от пресцентъра на Министерство на отбраната. Извършени са пет захода. Обхванатият от огъня район е облян с над 12 тона вода от въздуха. Действията на екипажа са ръководени от майорите Йорданов и Цанков. Сподели:", "date": "2019.09.16", "title": "Вдигнаха хеликоптер от Крумово заради пожар в Рила"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%80%D0%B0%D1%86%D0%B8%D1%82%D0%B5-%D0%B8%D0%BC%D0%B0%D1%82-%D0%BD%D0%B5%D0%B8%D0%B7%D0%BF%D1%8A%D0%BB%D0%BD%D0%B8%D0%BC%D0%B8-%D0%B6%D0%B5%D0%BB%D0%B0%D0%BD%D0%B8%D1%8F-%D1%81%D1%82%D1%80%D0%B5%D0%BB%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D0%BF%D1%8A%D1%82%D1%83%D0%B2%D0%B0%D1%82-news870238.html", "text": "ОВЕН Избягвайте излишните разговори и отложете взимането на важни решения. Ново запознанство ще изиграе положителна роля в живота ви. Очаквайте приходи. Трудностите ще преодолявате с лекота. Анализирайте събитията и изберете правилно поведение спрямо хората около вас. ТЕЛЕЦ Денят е напрегнат. Осъществяването на желанията ви е съпътствано с досадни недоразумения, които ще ви развалят настроението. Не е изключено да изяснявате отношенията си. Отложете деловите срещи и разговори за по-подходящо време. Не рискувайте. Не давайте заеми, защото няма да си върнете парите. БЛИЗНАЦИ Разкрийте нови професионални възможности и коригирайте плановете си. Обмислете преместване на нова работа и осигуряване на нови източници на доходи. Не отказвайте помощ. Можете да обсъдите с колегите или подчинените си проблемите, свързани с деловите ви отношения. РАК В този ден желанията ви са неизпълними. Настроението ви ще се развали още сутринта. Разговорите, които водите може да са успешни, ако не сте нервни и не предизвикате раздразнение у събеседниците си. Предложенията за работа са гаранция за бъдещите ви материални успехи, но само ако сте достатъчно гъвкави и не ги пропуснете. ЛЪВ Днес бъдете предпазливи към новите запознанства, особено ако са свързани с деловите ви задължения. Възможни са сериозни провокации. Жънете успехи, които дразнят неприятелите ви. Ще се опитат да ви злепоставят. Бъдете директни и веднага ги поставете на място. ДЕВА Трудностите ще ви ядосат от сутринта. Не водете ненужни разговори. Отложете важните делови срещи, дори ако са предварително планирани. Новите запознанства са неблагоприятни за вас. Не се опитвайте да прикривате професионалните си проблемите. Осъзнаването на грешките и тяхното коригиране ще ви бъде от полза. ВЕЗНИ Не ви съветвам да пътувате на големи разстояния. На работното място назряват проблеми, които ще доведат до конфликт с ръководството, но са свързани с дадени от вас и неспазени обещания. Отхвърлете задачите си до обед. Единственото изискване за този ден е да сте толерантни към чуждото мнение и да изслушвате събеседника си. СКОРПИОН Стабилизирайте постигнатите професионални успехи. Ако трябва да подготвяте за подпис документи, огледайте ги добре, прочетете всичко задълбочено, за да не допуснете загуби. Ако се налага да останете на работното си място през целия ден, работете спокойно и търпеливо и отхвърлете най-неотложните си и изостанали задачи. СТРЕЛЕЦ Помощта на влиятелни хора ще се отрази добре на шансът ви да получите мечтаната работа, да смените източникът си на доходи или да добавите допълнителни. Бъдете отговорни към задълженията си. Обмислете влагането на пари в успешен и доходен бизнес. Не ви съветвам да пътувате. КОЗИРОГ Предпазвайте се от запознанства, чиято роля в живота ви е неблагоприятна. Неочакван спор ще нажежи обстановката на работното ви място и няма да се разреши във ваша полза. Съдбата ви подлага на изпитания, с които трябва да се правите сами. Докажете, че сте способни на това. ВОДОЛЕЙ Промените са свързани с професионалния ви живот. Завършването на задачите на работното място ще ви донесе уважение и стабилизиране на изградения авторитет. Бъдете обективни и не спорете с колегите си. Не се проявявайте като инатливи хора, които искат да наложат мнението си на всяка цена, въпреки че не са прави. РИБИ Вслушайте се в гласът на интуицията си. Неприятни новини ще ви развалят за известно време настроението. Не се вживявайте много, за да избегнете стреса. Трудностите на работното ви място са породени от желанието ви да се обвържете с неподходящи делови партньори, които ви мамят. Сподели:", "date": "2019.09.16", "title": "САМО В ПИК! Топ астроложката Алена: Раците имат неизпълними желания, Стрелците да не пътуват"}
{"url": "https://pik.bg/%D0%B1%D1%80%D0%BE%D0%BD%D0%B7%D0%BE%D0%B2-%D0%BC%D0%B5%D0%B4%D0%B0%D0%BB-%D1%82%D1%80%D0%B5%D1%82%D0%B8-%D1%81%D0%BC%D0%B5-%D0%BF%D0%BE-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%BD%D0%BE%D1%81%D1%82-%D0%B7%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8-news870226.html", "text": "Проблемът с огромния поток от туристи не е нов и все повече страни се чудят как да се справят с него. Някои от тях вече въведоха туристическа такса, включително Испания, Франция и Германия. Най-много страдат европейски градове като Амстердам или Будапеща, които са пренаситени с туристи с раници. В Хърватия пък плажовете се пълнят от търсещи слънчева светлина летовници. Затова и от изданието препоръчват няколко дестинации в Източна Европа, в които масовият туризъм все още не е толкова разпространен, пише по темата \"Монитор\". Първа в класацията е Естония, която привлича с исторически забележителности, а вечерно време с нощни клубове и барове. Следва Черна гора, която въпреки малките си размери, пленява туристите с напоената си с история земя. Трета е България, където повечето туристи се насочват към морските курорти, но изпускат големи градове като София и Пловдив. \"София не е един от най-красивите европейски градове, но предлага достатъчно църкви, музеи и паметници на Червената армия, за да забавлява дори най-капризните“, пишат от ежедневника. На четвърто място е Албания. Страната предлага отдих в красивите си планини, а за ентусиастите – възможност да покорят поредния си връх. Предпоследна е Румъния. Северната ни съседка е спомената основно с историите за граф Дракула и неговия замък. Шеста е Латвия, отхвърлила социалистическата архитектура, за да построи модерни, разноцветни сгради и авангардни галерии. България се нарежда трета в класация, показваща кои са страните в Източна Европа, които все още не са пренаселени от туристи, пишат от ирландския ежедневник „Айриш Екзаминър“. Сподели:", "date": "2019.09.16", "title": "БРОНЗОВ МЕДАЛ: Трети сме по привлекателност за чужденци"}
{"url": "https://pik.bg/%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BB%D1%8A%D1%81%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B3%D0%BE%D0%B4%D0%B5%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%B8%D0%B3%D0%BD%D0%B0%D1%82%D0%BE%D0%B2-%D0%BE%D1%82-%D0%B4%D0%B5%D0%B1%D1%8A-%D1%82%D1%8F--news870289.html", "text": "Шокиращи разкрития за порно скандала с годеницата на Борислав Игнатов от ДеБъ направи блогърът Апостол Апостолов. След свое разследване той описва подробно фактологията около екшъна и потвърждава истината, която ПИК разкри още преди две седмици. Нито ДСБ, нито Да, България имат право да произнасят повече думата \"морал\" дори и ако някой ги пита за кръстословица. \"Демократична България\"? Не. \"Пълна порнография\". Тогава родното аматьорско порно е било малко, а и Михайлова е била запомняща се. Онези първи снимки имат обработки на странни анатомични места по нея с tool \"криво огледало\", и са гротескна гледка. Аз ги видях. ПИК не излъгаха, че имат още и че са ужасни и няма да ги пуснат. По-късно Йорданка Михайлова се оказва сред първите български съдържания в Pornhub и т.н., копирани от emili1976. Допреди 5 години. Изведнъж гротескните снимки ги няма (от всякъде), има нови. Kачено в Xvideos от профил catrine_a. Гротеските е премахнала от по-намираемите места. Долното е клеветата, не порното. Големият проблем е Игнатов. Той сигурно знае истината (дело срещу ПИК няма да има) и можеше да каже например: \"Оставам без коментар по същество, оттеглям се от изборите. Имам за решаване лични проблеми, чиито мащаб и характер биха попречили на фукнциите ми на кандидат-кмет, и чиито отзвук в обществото несъмнено вреди на имиджа ми и вероятно елиминира шансовете ми да достигна до балотаж\". Хубавото за България и всички нас не-комсомолци е, че след неминуемия погром, който ДСБ и Да, България ще си самонанесат на тези избори, кредитът на доверие на тези партии свърши. Не че беше много. Да си прибират играчките и обратно вкъщи. Заемат политическо пространство, харчат обществена енергия и с политическа, PR и разузнавателна немощ предизвикват присмех и в крайна сметка злепоставят всички сини хора. P.S. ПИК напомня на Борислав Игнатов, че из виртуалното пространство циркулират още по-гадни снимки на неговата приятелка. Фотоси, от които си личи, че си имаме работа с истинска, професионална жрица на любовта, а не с клето и объркато момиче, рекетирано от бившия си приятел. Това прави Игнатов зависим и обрича политическата му кариера на несигурност. Затова отново го призоваваме да се оттегли от надпреварата - в името на честта на своята приятелка. Сподели:", "date": "2019.09.16", "title": "ИСТИНАТА ЛЪСНА! Апостол Апостолов с шокиращи разкрития за годеницата на Игнатов от ДеБъ: Тя е качила порно снимките, няма изнудване! Има я с лист в ръка, на който пише EMILI1976..."}
{"url": "https://pik.bg/%D1%81%D0%BB%D0%B5%D0%B4-%D1%82%D1%80%D0%BE%D1%82%D0%B8%D0%BD%D0%B5%D1%82%D0%BA%D0%B8%D1%82%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%B8-%D1%81%D0%BF%D0%BE%D0%B4%D0%B5%D0%BB%D0%B5%D0%BD%D0%B8-%D1%81%D0%BA%D1%83%D1%82%D0%B5%D1%80%D0%B8-%D0%B2-%D1%81%D0%BE%D1%84%D0%B8%D1%8F-news870258.html", "text": "Исподелени скутери се предлагат вече в София. След навлизането на електрическите тротинетки вече са достъпни и споделени скутери, но на бензин. Компанията пусна под наем в столицата 30 скутера, които се таксуват на минута използване или могат да бъдат наети за цял ден или една седмица при фиксирани тарифи. Потребителите не заплащат първоначална такса, а цената на една минута е 0.29 лв., която включва и горивото. В случай че решат да паркират скутера, без да прекратят наема му, една минута престой струва 0.09 лв. Фирмата предлага и целодневен наем с фиксирана тарифа от 59 лв. или едноседмичен на стойност 280 лв. Скутерите могат да се управляват със стандартната категория Б. Всеки разполага с две каски - една в багажника и една под седалката, в случай че се возят двама души. Подобно на конкурентите си за алтернативно придвижване услугата работи през мобилно приложение. В него потребителите си създават профил и въвеждат личните си данни, шофьорска книжка и кредитна или дебитна карта. През карта в приложението потребителят вижда къде се намират свободните скутери, а след резервирането на един от тях разполага с 10 минути, за да стигне до него. При доближаване на скутера той се отключва отново през смартфона. Сподели:", "date": "2019.09.16", "title": "След тротинетките, пуснаха и споделени скутери в София"}
{"url": "https://pik.bg/%D1%83%D0%B3%D0%B0%D1%81%D0%B8%D1%85%D0%B0-%D0%BF%D0%BE%D0%B6%D0%B0%D1%80%D0%B0-%D0%BF%D1%80%D0%B8-%D1%81%D1%83%D1%85%D0%BE%D1%82%D0%BE-%D0%B5%D0%B7%D0%B5%D1%80%D0%BE-news870316.html", "text": "Пожарът, който възникна на 14 септември в местността Сухото езеро на територията на природен парк \"Рила\", е ликвидиран тази сутрин, съобщиха от полицията в Кюстендил. Той е обхванал площ от около 10 дка. Горяха клек, бял бор и мура, а пожарът беше гасен от екипи на РДПБЗН, Югозападно държавно предприятие, служители на Рилски манастир, на природен парк \"Рила\" и Национален парк \"Рила\", доброволци, хеликоптер от авиобаза \"Крумово\". В момента на място все още са около 45 души пожарникари, горски служители, служители на природния парк, посочиха от полицията. Причините за възникването на пожара са в процес на установяване, допълниха от ОДМВР в Кюстендил и уточниха, че в края на миналата седмица в Кюстендилска област са възникнали общо 18 пожара. При друг пожар, възникнал в края на миналата седмица в землището на с. Богослов, община Кюстендил, са били унищожени дървена барака, ограда, 20 овощни дръвчета, 15 лозници. Пожарът е обхванал площ от 20 дка и е угасен от два противопожарни екипа на РСПБЗН - Кюстендил. Спасени са били пет къщи и 60 дка смесена гора, няма пострадали хора. Сподели:", "date": "2019.09.16", "title": "Угасиха пожара при Сухото езеро"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BE%D0%BF%D0%B5%D1%80%D0%B8%D1%80%D0%B0%D1%85%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0---%D0%BE%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D1%81-%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0--news870315.html", "text": "Цвета Караянчева е била успешно оперирана. Това съобщиха от болница \"Лозенец\", където бе направена интервенцията, след като вчера бе докарана там с хеликоптер от шуменската болница. \"На 15 септември на г-жа Караянчева беше направена оперативна интервенция, при която се стабилизира костен фрагмент към раменната става. Остеосинтезата се извърши под рентгенов контрол с три винта\", съобщиха от Правителствена болница. От там заявиха, че хирургичната част продължи 30 мин. Пациентката прекара спокойно нощта. Сподели:", "date": "2019.09.16", "title": "ПЪРВО В ПИК: Оперираха Цвета Караянчева - от Правителствена болница с първи подробности за състоянието й"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%88%D0%B5%D1%84%D0%B0-%D0%BD%D0%B0-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D0%BA%D1%8A%D0%BC-%D1%80%D0%B8%D0%BB%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-news870376.html", "text": "По разпореждане на министър-председателя Бойко Борисов директорът на ГД „Пожарна безопасност и защита на населението“ посети района на пожара край Сухото езеро в Рила. Той се запозна на място с предприетите действия за потушаване на огнената стихия, опазване на горските масиви на Националния парк и защита на сградите на Рилската обител. Към момента огънят е овладян напълно, остават за доизгасяване отделни огнища. На терен работят над 40 пожарникари и служители на горското стопанство, те ще останат на място до пълното погасяване на огъня. Гл. комисар Николай Николов оцени високо предприетите действия и благодари на служителите за бързата и навременна реакция, които независимо от трудния терен са успели да осигурят вода и да локализират активните огнища. Директорът на ГДПБЗН изказа специална благодарност и на доброволците, които са се отзовали бързо на мястото на пожара и са оказали неоценима помощ на гасаческите групи. Екипаж от авиобаза Крумово с вертолет Ми-17 помага за локализирането на пожара в местността „Сухото езеро“ в Национален парк Рила. Извършени са пет захода. Обхванатият от огъня район е облян с над 12 тона вода от въздуха. Действията на екипажа са ръководени от майорите Йорданов и Цанков. Сподели:", "date": "2019.09.16", "title": "ОТ ПОСЛЕДНИТЕ МИНУТИ: Борисов \"изстреля\" шефа на пожарната към Рилския манастир"}
{"url": "https://pik.bg/%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%D0%BD%D0%BE%D0%BC%D0%B5%D1%80-%D0%B5%D0%B4%D0%BD%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%E2%80%93-%D0%B0%D0%BC%D0%B0-%D0%B4%D1%80%D1%83%D0%B3-%D0%BF%D1%8A%D1%82-news870017.html", "text": "Образованието било приоритет номер едно на държавата?! Ама друг път. Това може да се чуе от всеки родител, който трябва да изпрати детето си днес на училище. Прави го с вълнение, но и с празен портфейл, защото още преди да са прекрачили прага на школото, са похарчени стотици левове за учебници и учебни помагала. Една проста сметка показва, че за да отиде едно дете на училище, дори и да са безплатни учебниците, но за останалите неща, които са ЗАДЪЛЖИТЕЛНИ и не може без тях, като учебните тетрадки и помагалата, родителите трябва да платят минимум 200 лева, ако детето е след 8 клас. А в по-малките класове - поне 100 лв. Иначе детето няма как да учи, а следователно тези пари няма как да се спестят. Тук дори не става дума за техника, дрехи или каква картинка имат на тетрадките, за нещо, което е задължително, но държавата не го поема. Простата сметка показва, че след 8-ми клас, когато вече държавата не осигурява учебниците безплатно, едно семейство с двама големи ученици ще трябва да се бръкне поне с една минимална заплата, за да им ги купи. Даже и да са втора ръка. Отпуснатите милиони за образование са факт и никой не ги оспорва, но дали се разходват правилно, е друг въпрос. И дали СБУ не скача, само когато стане въпрос за учителски заплати, които далеч не са единственият проблем в образованието. Защото едно е да вкараш детето в училище, друг е въпросът дали реално има възможност то да продължи своето образование. В Конституцията ясно е записано, че до 16-годишна възраст на детето образованието е безплатно, но в реалния живот нещата са съвсем различни. Така отново попадаме в омагьосания кръг на системата, която привидно само си върши работата, но на практика нещата са съвсем различни. Родителите от своя страна някак вече свикнаха да вадят стотици левове, за да може детето им да не е лишено от елементарни пособия, дори като учебните тетрадки. Всички се оплакват, роптаят, но не очакват от държавата да им помогне. Като за капак си имаме цял еврокомисар по иновациите и младежта. Това обаче не топли обикновения българин, който за да изпрати детето си на училище и да му даде приличен старт, е нужно да спестява месеци наред, дори да се лишава. И ако искаме наистина да помагаме за това да имаме образовани деца, не стига само да се обикалят циганските гета и да се търсят със свещ тамошните ученици, а да се погрижим за всички по равно. И за тези, които имат желание, но нямат финансовата възможност, обаче не са от гетото. Нима те имат по-малко права? Защото, докато се хвалим, че даваме милиони за образование и сме се вторачили само в отпадащите ромски деца, лишаваме от внимание другите проблеми в системата. Днес много ученици с усмивка ще прекрачат прага на класната стая, докато също толкова много родители със свити сърца и празни портфейли ще се чудят как да изкарат до края на месеца, защото за тях е важно детето да е на училище. Те също заслужават грижата на държавата. Сподели:", "date": "2019.09.16", "title": "Образованието приоритет номер едно на държавата – ама друг път!"}
{"url": "https://pik.bg/%D0%BC%D1%80%D1%8A%D1%81%D0%BD%D0%B8%D1%8F-%D0%B8-%D0%B3%D1%80%D0%BE%D0%B7%D0%B5%D0%BD-%D1%82%D0%B5%D1%86-%D0%B1%D1%80%D0%B8%D0%BA%D0%B5%D0%BB-%E2%80%93-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BA%D0%BE%D0%B5%D1%82%D0%BE-%D0%BA%D0%B0%D0%BF%D0%B8%D1%82%D0%B0%D0%BB-%D0%BD%D0%B0-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B8%D1%8F-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0--news870379.html", "text": "\"Енергийният микс на България е съставен от 40% ядрена енергия, 40 % енергия пройзведена от въглища и останалите 20 % са енергия от възобновяеми източници и природен газ. Някъде в този енергиен микс на нашата държава влиза и производството на Брикел\". Това пишат в своя позиция от дружеството по повод атаките от няколко дни от медиите на подсъдимия Иво Прокопиев. Ето какво още се казва в позицията: \"Замисляйки се кога е създадена тази централа осъзнаваме, че е преди деситилетия, както и повечето централи в България, включително и самият АЕЦ Козлодуй. Времена, в които никои не е мислил нито за ниско въглеродна икономика, нито за това, че ще има емисии въглероден диоксид, за чиито имитиране трябва да плащаме, нито за това какво излиза във въздуха от тези централи и как се отразява на хората. Всичко е било в посока държавата да бъде енергийно независима и да използва каквото има като наличен природен ресурс в страната. В сегашни времена нещата са много по-различни. Акцентира се върху важните теми за глобалното затопляне, изменението на климата, както и здравето на населението. Това в глобален мащаб. Как седят нещата при нас? Ние имаме едни 40 % от енергията в страната, които са много кофти влиящи на всичко описано в предишния абзац. Как ще се оправим? Отговора е както се казва, всеки сам за себе си. И така стигаме до това, което сме ние, \"Брикел\". Ние сме такива, въглищна централа, която произвежда топло и електро енергия, подава енергия на едни барабани в т.нар. Брикетна фабрика и правим там брикети, които са предназначени за населението. И да, ние сме включени в Европейската схема за търговия с емисии и трябва да си купуваме такива, защото замърсяваме. Това, което ни се иска да кажем в тази страна,а никой не го прави е, че въглищните централи си отиват. Много ни е трудно да го приемем , но знаем че това е пътя, който е начертан и най-вероятно правилен. Но за този целия процес има преходен период, както и възможност за т.нар. Справедлив преход към ниско въглеродна икономика. Този преход в България удря на страшна греда, ние не го виждаме, а и той не съществува. Тъй като няма такъв ние решихме, че трябва да търсим за нас този преход. Знаем как изглежда Брикел, не е толкова мръсен и толкова черен колкото се опитват да го изкарат, но все пак работи на въглища. При работата с тях производството не е много чисто. Това могат да ви го потвърдят, от която и да е от другите централи. Та, да се върнем на справедливия преход, след като няма общ такъв за България, Брикел реши да търси неговия самостоятелен път. Така се стигна до биомасата и РДФ горивото. За биомасата. Там не мислим, че трябва да убеждаваме някой колко екологично гориво е този тип. Започнахме процедура. В България една процедура по промяна на комплексно разрешително в най-добрия случай трае минимум една година, в най-лошия никога не приключва. Но да не обясняваме за административната тежест, защото смятаме, че всички ще сме на едно и също мнение. Процедурата е свързана с добавяне към основното гориво въглища на биомаса и РДФ гориво, като последното е в рамките на 4 % от общото гориво. По това време започна да се вдига цената на емисиите и ние разбрахме, че имаме два варианта да използваме по-чисто гориво в разрез с разрещителното си или да затворим сега, на момента. Ние избрахме варианта да продължим и да бъдем грозния Брикел, който работи. Да изгаряме биомаса, да МОСВ знаят, да РИОСВ - Стара Загора знаят и знаят, че това е варианта, в който да замърсяваме по-малко и плащаме по малко емисии. Всички от тези институции знаят, че това е по-добре за здравето на хората. Само тези, които правят политика в тази държава не знаят. За РДФ.Успяхме с поредица от много писма и план за постоянен мониторинг, както и измервания от Изпълнителната агенция по околна среда да убедим МОСВ, че трябва да ни даде възможност при много строги и стриктни правила да започнем пробно изгаряне на въглища с РДФ гориво. Повтаряме РДФ гориво, т.е. Това са отпадъци минали през специална обработка за да се превърнат в гориво за централата. Ние не внасяме отпадъци от други държави. За сведение на всички “експерти” в тази държава, за това гориво ние плащаме, а не те нас. Последните измервания, които са превени с подаване на РДФ към централа са с много по-добри показатели, от тези когато изгаряме само въглища. Тези данни ние можем да ги предоставим, както и институциите, на всеки, които иска и се интересува от тях. Ние, Брикел, не правим нищо,което да е тайно или незаконно. Ние се опитваме да работим и да оцелеем, защото в момента се намираме в битка за това да съществуваме. Останалите три централи на територията на Маришки басейн се намират в същата хипотеза, но когато има възможност държавата да поеме резултатът с минус в числото на края на месеца, тревожността изглежда по различен начин. Ние не искаме да се оправдаем пред никой. Ние искаме да кажем на всички, че колкото и странно да звучи, се опитваме да внедрим и ползваме по-екологични горива, водещи да по-малко замърсяване и имитиране на емисии. И да, ние сме мръсния и грозния Брикел и се опитваме да променим това\". Сподели:", "date": "2019.09.16", "title": "Мръсния и грозен ТЕЦ \"Брикел\" – мнението, което \"Капитал\" на подсъдимия Прокопиев се опитва да наложи сред обществото. Но каква е истината?"}
{"url": "https://pik.bg/%D0%BE%D1%81%D0%B5%D0%BC-%D1%86%D0%B8%D0%B2%D0%B8%D0%BB%D0%BD%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%BD%D0%B0-%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-%D0%B2-%D1%81%D0%B8%D1%80%D0%B8%D1%8F-news870259.html", "text": "Най-малко осем цивилни са загинали при взрив на кола бомба в Северна Сирия в район, контролиран от съюзени с Турция бунтовници, предаде ДПА. Седем души са били ранени при мощната експлозия, станала край болница в град Ар Рай в провинция Алепо, каза Сирийският център за наблюдение на човешките права. Сградата на болницата е пострадала при атаката, за която до момента никой не е поел отговорност. Сподели:", "date": "2019.09.16", "title": "Осем цивилни загинаха при експлозия на кола бомба в Сирия"}
{"url": "https://pik.bg/megami-club-%E2%80%93-hotel-marinela-%D0%BE%D1%82%D0%BA%D1%80%D0%B8-%D0%BD%D0%BE%D0%B2%D0%B8%D1%8F-%D0%BF%D0%B0%D1%80%D1%82%D0%B8-%D1%81%D0%B5%D0%B7%D0%BE%D0%BD-%D1%81-%D0%B2%D0%BF%D0%B5%D1%87%D0%B0%D1%82%D0%BB%D1%8F%D0%B2%D0%B0%D1%89%D0%BE%D1%82%D0%BE-%D1%88%D0%BE%D1%83-the-game-of-thro-news870323.html", "text": "Богинята на нощния живот в София – Megami Club – Hotel Marinela, откри новия парти сезон на 12, 13 и 14 септември с уникалното шоу The Game of Thrones, вдъхновено от един от най-популярните сериали в историята на телевизията. Тронът от сериала и яйца от дракони очакваха гостите във фоайето на клуба. А на сцената се разигра истински спектакъл с емблематичните персонажи от сериала – Нощния крал и Белите бродници, Джон Сноу, Денерис Таргариен и други, чиито маски и костюми бяха толкова реалистични, че заковаха вниманието на всички гости. Шоуто The Game of Thrones за пореден път доказа защо Megami Club – Hotel Marinela е номер едно – размахът и мащабът на спектакъла са невиждани досега в български клуб. В четвъртък (12 септември) партито стартираха резидънт диджеите Maxy и Spirit, а в късните часове на нощта на сцената се качи Тони Стораро. В петък (13 септември) гост изпълнител беше Емануела, а в събота (14 септември) DJ партито предложи любими хитове на стотиците посетители. В шоу програмата се включиха балет Megami, Acrobatic Show Megami (земна и въздушна акробатика), Topless Show Megami и други. Както в началото на всеки нов сезон, Megami Club – Hotel Marinela отново отвори врати с обновен интериор, като този път промяната е подчинена на темата Clubbing Is Art – концепция, която клубът следва от самото си създаване и която го превърна в безспорен лидер. Сподели:", "date": "2019.09.16", "title": "Megami Club – Hotel Marinela откри новия парти сезон с впечатляващото шоу The Game of Thrones (ГАЛЕРИЯ)"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BE%D1%82%D0%B2%D0%B0%D1%80%D1%8F-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2-%D0%BD%D0%B0-%D1%81%D0%B0%D1%89-news870260.html", "text": "Президентът на САЩ Доналд Тръмп съобщи, че е разрешил отпускането на петрол от Стратегическия петролен резерв на САЩ, предаде АП. Мярката цели за да се стабилизират пазарите, разтърсени от атаката срещу саудитска петролна рафинерия. Тръмп написа в \"Туитър\", че атаката срещу Саудитска Арабия може да повлияе върху цените на петрола и затова при необходимост ще бъде отпуснато количество, \"достатъчно да поддържа пазарите добре снабдени\" и по този начин да предотврати скок в цените на петрола. Атаката срещу саудитската рафинерия доведе до спирането на над 5 процента от дневното производството на суров петрол в света. Резервът от стотици милиони барели суров петрол е бил използван само три пъти, последният от които през 2011 г. заради боевете в Либия. Сподели:", "date": "2019.09.16", "title": "Тръмп отваря петролния резерв на САЩ"}
{"url": "https://pik.bg/%D1%80%D0%B0%D0%B4%D0%B5%D0%B2-%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA%D1%8A%D1%82-%D0%BC%D1%83-%D0%BE%D1%89%D0%B5-%D0%BC%D1%8A%D0%BB%D1%87%D0%B0%D1%82-%D0%B7%D0%B0-%D1%82%D0%B5%D1%87%D0%B0-%D0%BD%D0%B0-%D0%B4%D0%B0%D0%BD%D0%BD%D0%B8-%D0%BE%D1%82-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D1%81-%D0%BF%D0%BE%D1%85%D0%B8%D1%82%D0%B5%D0%BD%D0%B0%D1%82%D0%B0--news870318.html", "text": "Пети ден президентът Радев и ключовият му съветник Пламен Узунов мълчат по разкритието на ПИК за скандален теч на информация от системите за сигурност на летище \"София\". Данни на ПИК сочат, че сред похитените данни най-важен е разделът с информацията за частните пътувания на известни българи, стойността на платените билети, както и крайната дестинация на направлението им. Това би могло да бъде използвано за изнудване на политици и бизнесмени, подозират източниците на ПИК. В тази връзка от особена важност е какво ще ни отговорят от прокуратурата и ДАНС - провежда ли се разследване, на какъв етап е то, ще се потърси ли отговорност от замесените лица на висши държавни позиции. Сподели:", "date": "2019.09.16", "title": "Радев и съветникът му още мълчат за теча на данни от летище София. Възможно е с похитената информация да бъдат изнудвани политици и бизнесмени"}
{"url": "https://pik.bg/%D0%B1%D1%82%D0%B2-%D0%B7%D0%B0%D0%BA%D0%BE%D0%B2%D0%B0-%D0%BD%D0%BE%D0%B2-%D0%B2%D1%80%D1%8A%D1%85-%D0%BD%D0%B0-%D1%86%D0%B8%D0%BD%D0%B8%D0%B7%D0%BC%D0%B0-%D1%81-%D0%BF%D0%BE%D0%B4%D0%BC%D1%8F%D1%82%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BD%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-news870326.html", "text": "Поведението на БТВ, чиято репортерка пита с телешки поглед в ефир дали наистина се било налагало транспортирането на Цвета Караянчева с хеликоптер до София, е свинщина. Това няма общо нито с журналистиката, нито с елементарната хуманност. Налагало се е, първо защото Цвета Караянчева е човек като всички нас. Човек, изпотрошен на пътя, човек в риск. И второ - защото говорим за висш държавник, олицетворяващ парламентарната власт в държавата. Здравето на този човек е приоритет за националната сигурност, не е ли ясно? Всичко останало от типа \"а що не превозвате и обикновените хора с вертолети до Правителствена\" граничи с популизма, обслужва нравствената перверзия на типажите от градското психодясно - истинските повелители на продажната не-българска телевизия БТВ. Подобна мерзост ще тежи на съвестта на простодушната репортерка и на циниците, които й шепнат в слушалката. Сподели:", "date": "2019.09.16", "title": "БТВ закова нов връх на цинизма с подмятанията за здравето на Цвета Караянчева"}
{"url": "https://pik.bg/%D0%BA%D0%B0%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D0%B0%D0%BA%D1%86%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F%D1%89%D0%B8-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B2%D0%BE%D0%B4%D0%B0%D1%87%D0%B8-news870319.html", "text": "От днес до 22 септември на територията България, както и във всички страни членки на Европейската мрежа на службите на Пътна полиция – TISPOL, ще бъде извършван засилен контрол за незаконосъобразното използването на мобилни телефони от водачите на моторни превозни средства. Това съобщиха от пресцентъра на МВР. Целта на операцията е да се припомнят още веднъж последствията от пренебрегването на забраната за използване на мобилни устройства. По  време на шофиране те силно разконцентрират вниманието на водача, което може да се окаже фатално. Според Закона за движение по пътищата на водачите е забранено да използват мобилни телефони по време на движение освен чрез устройство, позволяващо това да става без участието на ръцете. Санкцията за подобно нарушение, предвидена в ЗДвП, е глоба от 50 лева и отнемане на 6 контролни точки. Сподели:", "date": "2019.09.16", "title": "КАТ започва акция срещу разговарящи по телефона водачи"}
{"url": "https://pik.bg/%D0%BD%D0%B0%D1%88%D0%B5%D0%BD%D1%86%D0%B8-%D0%BD%D0%B0-%D0%B3%D1%83%D1%80%D0%B1%D0%B5%D1%82-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D1%80%D0%B5%D1%89%D1%83-400-%D0%BB%D0%B5%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0-news870263.html", "text": "На гурбет в Саудитска Арабия срещу месечно възнаграждение от 400 лева. Толкова твърдят, че са получавали работници от благоевградска фирма, които на хиляди километри от България поставяли слънчеви панели. Освен от обидно ниските заплати, те се оплакват още, че са били оставени на произвола на съдбата. И болни и бедстващи е трябвало да оцеляват в азиатската страна. „Ние имахме устна договорка. На всеки един беше определена различна ставка. На мен ми беше определено 8,50 долара на час, които не ми бяха преведени. Първо на мен ми беше преведена минимална заплата от 473 лева след натиск от консула в Риад. На всички ни бяха преведени толкова ”, коментира пред Нова телевизия един от ощетените работници. Колегите му заявиха, че условията на труд в страната били изключително лоши и са били оставени дори без вода. „Беше обещано минимална ставка 8 до 10 долара на час”, коментира друг от ощетените. „Нашите вече бивши служители са назначени на работа в нашата фирма с трудови договори според българското законодателство. Командировани са в Саудитска Арабия съгласно българското законодателство. Твърденията, че не им е оказано медицинско лечение са абсолютно неверни. Те са застраховани. Възнаграждението е минималното за длъжността. Ние сме им плащали командировъчни средства”, обясни Георги Мавродиев, собственик на фирмата работодател на измамените работници. Сподели:", "date": "2019.09.16", "title": "Нашенци на гурбет в Саудитска Арабия срещу... 400 лева заплата"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B5-%D0%BC%D0%B0%D1%89%D0%B5%D1%85%D0%B0-%D0%B7%D0%B0-%D1%81%D0%B2%D0%BE%D0%B8%D1%82%D0%B5-%D0%BC%D0%B0%D0%B9%D0%BA%D0%B0-%D1%82%D0%B5%D1%80%D0%B5%D0%B7%D0%B0-%D0%B7%D0%B0-%D0%B2%D1%80%D0%B0%D0%B3%D0%B0---%D1%84%D0%B5%D0%B9%D0%BB%D0%B5%D1%82%D0%BE%D0%BD-%D0%BE%D1%82-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-news870257.html", "text": "Агенция \"Витошка\" е направила ново, второ поред, нестандартно проучване сред симпатизантите на БСП в столицата. То е извършено на булевард \"Витоша\" пред кино \"Млада гвардия\" (сега книжарница) след изслушване на публичен спор на старите другари от комунистическите времена - двамата кюстендилски софиянци Иванов и Петров и придружаващите ги техни близки кюстендилски другари относно кандидатурата на Мая Манолова за кмет на София. Агенция \"Витоша\" е записала и документирала дебата: - Здравей, другарю Петров! Накъде с тези кюстендилски другари? - Мааме гащи по \"Витошка\", много я харесваме с другарите. За 15 мин. дойдохме от \"Люлин\". - И ние с другарите пихме кафе на \"Витошка\". Дойдохме от \"Младост\" за 12 мин. Много харесваме и \"Витошка\", и метрото. - Абе и ние харесваме \"Витошка\" и метрото... Лошото е, че гербаджиите го направиха, а ние нищо не направихме, викат софиянци. - Как нищо бе, другарю Петров? Боен другар си! Ами 9 септември - цяла революция. Какво повече да направим? Мавзолей им сложихме, ама ония сините хуни го махнаха. Викаха на другаря Димитров мумия. Затова трябва да ги бием, за да им дойде акъла на тези софиянци! - Абе да ги бием, ама какво казват нашите социолози? - Срам ги е да надуят много, че се изложиха на евроизборите, ама все пак дават за Мая - 48 срещу 40 или три към едно. - Много се радвам, че Мая е издигната от партията! Значи пак е наша! Какво стана с ветрилото, дето щеше да развява? - Абе видя се, че няма как да я приемат за независима. С червено сърце била. Много са наблюдателни тези софиянци, мама му стара! Като оня Марков... Затова вместо с ветрило, ще играе с хвърчило. С хвърчило пълен напред с острие като Мая. - Ама другарят Стефан Данаилов каза да не преиграем с остротата, ей. Да не вземем да отблъснем софиянци. - Лесно му е на Ламбо, бе! Той е софиянец, голям артист. Чу ли го - и оня Марков го бил гледал. Бегал от училище в кино \"Влайкова\", за да гледа филма \"Морето\". Мая не е артистка - няма как да я обичат всички. - А каква прогноза дават ония от \"Алфа Ромео\" на Боряна Димитрова? - Абе, другарю Петров, толкова години си в София е едно нещо не научи, бе! За \"Алфа Рисърч\" става дума, това искаш да кажеш. На тях не се обаждаме, те са много независими. - Ами с либералните партии как сме? С тази на Кунева? - Абе тази на Кунева нали снесе яйце при нас, бе? Тя е кукувица. Оня Иван Костов го каза. ДСБ-то са си наши. Те гласуваха срещу Бойко заедно с нас. А тия другите са джендъри и не знам на кой бряг ще идат...По-важни са либералните медии. С тях си имаме проблеми. Наказаха едно наше либерално момиче от БНР, от националното радио. Ама Бойко оправи работата и ги нарече главанаци. - А какво казват другарите от Кюстендил? Ходи ли си скоро? - Вчера си бях. Викат: \"Що не се кандидатира у нас, ами се прави на софиянка нашата Мая, бе?\". Не разбират важността на София. Искаме да я превземем, както опозицията превзе Истанбул. - Другарю Иванов, ти разбра ли, че на 13 октомври в Унгария има местни избори. Унгарските другари са пратили техния кандидат на специализация в Истанбул да проучи как е пробит Ердоган и те да пробият Орбан. Няма ли да пратим и нашата Мая на специализация бе, другарю? - Абе защо да я пращаме в Истанбул? Тя ще иде при Доган. Нали бяхме в тройна коалиция? Тя издигна Пеевски и най-много защити Орешарски. Доган ще я насочи. - Ами като я превземем, ще изселим ли пак софиянците, както след 9 септември? - Не можем, защото сме в ЕС, а другарят Станишев е шеф на ПЕС. Но трябва да направим живота им такъв, за да се изселят сами. - Абе много съм кахърен, другарю Иванов, за нашата Мая. Да не вземе от два стола да падне на земята и да остане на улицата - ни кмет, ни омбудсман. - Ако загуби кметските избори, ще се върне пак омбудсман бе, другарю Петров. Има право на втори мандат. - Ама как ще я изберат? Бойко този път ще се ядоса. - Бойко е мащеха за своите, а е Майка Тереза за противника. Чу ли го оня Марков какво каза по БНТ при Любенов, бе? \"Бойко е демократ, нали е едър и голям човек и с добро сърце\". Ти видя ли Мая по битивито какво костюмче си е купила? Синьо. С него ще оди при Бойко, оня много страда. Левски 10 г. купа няма и ще каже: \"Левски като нема, Мая стана синя!\". Ше видиш, кво ти казвам! - Ама да не загубим мача, другарю Иванов? - Този мач няма как да го загубим, бе. На миналия имаме 8%, сега ще направим 9 - с един повече, и ще го отчетем като победа. Другарката Нинова каза: \"Важното е да подобрим резултата\". - Благодаря ти, другарю Иванов. Значи и да паднем, и да бием - пак ще се напием! - Точно така! Важното е, че Мая е отново наша! Сподели:", "date": "2019.09.16", "title": "Бойко е мащеха за своите, Майка Тереза за врага - фейлетон от Георги Марков"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D1%83%D1%87%D0%B8%D1%82%D0%B5%D0%BB%D0%B8-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%B1%D1%83%D0%BA%D0%B5%D1%82%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%B1%D0%BE%D0%BB%D0%B5%D0%BD-%D1%83%D1%87%D0%B5%D0%BD%D0%B8%D0%BA-news870213.html", "text": "вместо цветя, в първия учебен ден възпитаниците им и преподаватели да заделят парите за благотворителна цел. Бивш ученик на гимназията се нуждае от спешна операция, за да живее. 19-годишният Георги Арнаудов страда от злокачествено образувание в тазобедрената кост и трябва да се подложи на животоспасяваща операция в болница в чужбина, предава \"Монитор\". Педагогическият екип на училището, в което е учил преди месеци Георги, призовава вместо пари за букети всички да дадат своята лепта за спасяването на момчето. На отправения апел за финансова помощ откликнаха и други учебни заведения, чиито ученици и учители също ще се включат в благотворителната кампания в помощ на младежа в първия учебен ден. Родители също ще се включат в инициативата, за да се съберат средства за операцията и лечението. В много търговски обекти са поставени кутии за дарения. Учители от Професионалната гимназия по икономика и мениджмънт в Пазарджик отправиха апел в социалните мрежи. Те апелират Сподели:", "date": "2019.09.16", "title": "БЛАГОРОДНО: Учители в Пазарджик се отказват от букети, помагат на болен ученик"}
{"url": "https://pik.bg/%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B0%D0%B1%D0%BE%D0%BD%D0%B0%D0%BC%D0%B5%D0%BD%D1%82-%D0%B7%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D1%81%D1%80%D0%B5%D1%89%D1%83-%D0%BA%D0%B0%D1%80%D1%82%D0%B0-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-news870149.html", "text": "Центърът за градска мобилност (ЦГМ) и Столичната библиотека стартират съвместна инициатива под надслов „Зареди карта – стани читател“, съобщиха от столичната община, цитирани от „Дарик”. Кампанията е посветена на началото на новата учебна година и Деня на София. Кампанията ще е в дните от 16 до 18 септември. Всеки, заредил ученическа или студентска (докторантска) карта през тези дни в бюрата за продажби на ЦГМ, намиращи се на пл. „Възраждане“, „Европейски съюз“ или НДК, ще има възможност да стане читател на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия. Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират. За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова. Сподели:", "date": "2019.09.16", "title": "Инициатива: Безплатен абонамент за библиотека срещу карта за транспорт"}
{"url": "https://pik.bg/%D1%82%D0%B5%D1%86-%E2%80%9E%D0%B1%D0%BE%D0%B1%D0%BE%D0%B2-%D0%B4%D0%BE%D0%BB%E2%80%9D-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8-%D0%B2-%E2%80%9E%D0%BA%D0%B0%D0%BF%D0%B8%D1%82%D0%B0%D0%BB%E2%80%9D-%D0%BD%D0%B0-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B8%D1%8F-%D0%BF%D1%80%D0%BE%D0%BA%D0%BE%D0%BF%D0%B8%D0%B5-news870327.html", "text": "Ето какво разкриват от там в отворено писмо: \"По повод публикациите във вестник „Капитал”, твърдения на “експерти” и изразени мнение на неправителствени организации, финансиращи се по съмнителен и непрозрачен начин, ТЕЦ “Бобов Дол” изразява следното мнение : Потресени сме от качеството и чистоплътността на определени медии, на начина, по който те смятат, че се прави журналистика. Когато бъдем потърсени от тях ние предпочитаме да бъдем открити и да отговаряме на въпросите, които ни се задават. Ненормално и неморално е думите да ни се изопачават и поднасят в друг смисъл и контекст, доукрасени с лъжливи, подвеждащи и не точни факти. Относно т.нар. Експерти и представители със спорна експертиза от неправителствителствени организации, които се крият зад каузата за благото на обществото, а всъщност изкарват пари от всеки един направен протест, от всяка една внесена жалба и правят т.нар. зелен рекет насочен към оператори и компании, ТЕЦ Бобов дол моли последните да използват парите, които изкарват в правене на проучвания и наемане на кадри, които боравят с точна, проверена и истинна информация. Наглост е да изказваш мнение, което е основано на хипотеза или предположение. Четохме и се наслушахме на всякакви предположения, глупости и даже откровени лъжи. Всички наши досегашни и бъдещи планове винаги са били насочвани към стриктното следване на поставените условия в разрешенията си от компетентните институции и екологичното законодателството. За да бъде издадено разрешение за каквато и да е било промяна в режима на работа на инсталация като ТЕЦ Бобов дол се минава през тежка и дълга административна процедура, включваща институции като общини, РИОСВ, МОСВ и Изъплнителна агенция по околна среда. Процедурата за оползотворяване на отпадъци съвместно с въглища, като съотношението е 99.95 % въглища и 0.05% отпадъци е започвала преди три години. Повтаряме ТРИ ГОДИНИ. Всеки, който е искал да се запознае с документите е можел да направи това. За да може институциите да завършат една такава процедура, инсталацията, която осъществява дейността трябва да отговаря на общо установените в рамките на ЕС т.нар. Най-добри налични техники. ТЕЦ Бобов дол е с утвърдени такива. Наслушахме се на всякакви спорни личности, които обясняват какви са температурите на горене в нашите енергийни котли. Ако всичко това, което се пише и говори беше така ние нямаше как да сме с утвърдени документи. В по- горе посочените институции сме предоставили паспортната документация на съоръженията на нашата централа и вярваме, че всеки, който иска би искал може да ги намери и да се запознае с тях и да разбере, че температурата на изгаряне е достатъчно висока, че са направени промени в инсталацията, които водят до това процесите в инсталацията да отговарят на всички, както европейски, така и национални изисквания. В медиите се спекулира много за това какво е оползотворяване на отпадъци. Процеса не е свързан с това просто да се вземе от депо отпадък и да се изгори. Отпадъците, които ТЕЦ Бобов дол ще приема като алтернативно гориво на въглищата са такива, които са преработени за да станат гориво. Те представляват т.нар. Чист отпадък, който се подава в инсталации като топлофикацията, която се намира в центъра на Виена, както и в такива, които се намират в Швейцария. Знаете ли, че в Швейцария отпадъците, които се генерират от населението изцяло са оползотворяват с цел производство на енергия и това е една от причините, поради които те имат по-евтина електро и топлоенергия. За жалост в България RDF горивото се оказа благоприятна опорна точка за много политически кръгове и медии. Никой не се постара, дали от институция или медия, да обясни какво е това кръгова икономика, че депонирането на отпадъци се смята за най-лошото нещо в цяла Европа и се толерира оползотворяването им с цел получаване на енергия, защото точно тази енергия е най-евтината за потребителите. Ние имаме желание да бъдем част от този процес и то така, както е регламентирано в цяла Европа, с проверки и непрестанен мониторинг. Съществуващата инсталация на ТЕЦ Бобов дол ЕАД отговоря и се класифицира като „Инсталация за съвместно изгаряне”, съобразно изискванията на Наредба за условията и изискванията за изграждане и експлоатацията на инсталации за изгаряне и инсталации за съвместно изгаряне на отпадъци. С цел пълното привеждане в съответствие с изискванията на екологичното законодателство и изпълнение на заложените в комплексното разрешително екологични норми по опазване на компонентите на околната среда на площадката на дружеството са изградени и се експлоатират пречиствателни съоръжения за емисиите в атмосферата и същите се считат за най добри налични техники /НДНТ/ за големи горивни инсталации. Инсталацията на централата е оборудвана със средства за извършване на собствени непрекъснати измервания на емисиите в атмосферния въздух всеки месец се докладват на институциите. След като се установи, че инсталацията изпълнява всички изисквания, тогава компетентните органи издават ново комплексно разрешително, в което са включени нови алтернативни горива /биомаса и неопасни отпадъци/. Уточняваме, че отпадъците, които са доставяни на площадката на дружеството са въз основа на сключени договори с български и чужди фирми, притежаващи съответните разрешителни за дейности с отпадъци. Вносът на отпадъци също се извършва при спазването на изискванията на Закона за управление на отпадъците и Регламент 1013/2006 за трансграничен превоз на отпадъци, като контролът е от страна на редица контролни институции Министърът на околната среда и водите, министърът на вътрешните работи, министърът на транспорта, информационните технологии и съобщенията, директорът на Агенция \"Митници\". ТЕЦ Бобов дол искрено се надява, че ще се ложи край на разпространяването на всякакви нелепи твърдения. Не виждаме никакъв смисъл да използвате централата, както за политически цели, така и за изкарване на политически дивиденти. Ако нямате възможност да правите по друг начин предизборна кампания или да изкарвате пари от субсидии, защото трябва да отчитате неправителствена дейност в нашата страна, моля сменете си екипа по връзки с обществеността и залагайте на друга стратегия! Имайте в предвид, че малко работещи предприятия останаха в страната, а в този сектор, мислим, че се броят на пръстите на двата ни ръце. Сподели:", "date": "2019.09.16", "title": "ТЕЦ „Бобов дол” с официална позиция по повод публикации в „Капитал” на подсъдимия Прокопиев: Потресени сме от качеството и чистоплътността на определени медии!"}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%BC%D0%B0%D1%81%D0%BE%D0%B2%D0%BE-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B8-%D1%81%D0%BC%D0%B5%D0%BD%D1%8F%D1%82-%D1%81%D1%82%D0%B0%D1%80%D0%B0%D1%82%D0%B0-%D0%BF%D0%B5%D1%87%D0%BA%D0%B0-news870217.html", "text": "5875 заявления са подадени по време на първия етап на кампанията на Столичната община за безплатна подмяна на стари печки от домакинства. Първият етап от кампанията цели да събере информация за намеренията и желанията на домакинствата да подменят стария си начин на отопление. Най-голям интерес е проявен от районите, които нямат достъп до централно отопление на ТЕЦ. Най-много заявления са подали в район „Кремиковци“ - 1083, следва „Нови Искър“ - 886, „Панчарево“ - 735, „Красна поляна“ – 685, и „Витоша“ - 661. Повече от половината, заявили желание за смяна на стария си начин на отопление, са предпочели да преминат на пелети, 1/4 са поискали електричество, около 500 домакинства са заявили желание за отопление на газ, останалите са пожелали да се свържат към топлофикационната мрежа. „През есента ще започне вторият етап от кампанията с подаване на заявления и разясняване на реда и процедурите, по които гражданите ще могат да заменят отоплителните си устройства“, уточняват от кметството. Сподели:", "date": "2019.09.16", "title": "Столичани масово искат да си сменят старата печка"}
{"url": "https://pik.bg/%D0%B2%D1%81%D0%B5%D0%BA%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BB%D0%B5%D0%BA%D0%B0%D1%80---%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-news870216.html", "text": "Всеки втори лекар у нас е на възраст над 51 години, сочат данните на Българския лекарски съюз. Над 60% от хората в бели престилки бързо и сигурно напредват към графата \"трета възраст\". Една четвърт от лекарите вече са в пенсионна възраст. Само след 5 години 98% от семейните лекари ще са над 50-годишни, прогнозират от Националното сдружение на общопрактикуващите лекари. Освен криза за млади лекари, вече има и сериозен недостиг за конкретни специалисти. Търсят се над 400 педиатри, незаетите места за семейни лекари са около 450. Мярката на държавата да плаща 3 години специализация на лекарите не помага. Нужно е на младите специалисти да се даде шанс за по-голяма реализация, коментира доц. Станимир Сираков от УМБАЛ \"Св. Иван Рилски\". Сподели:", "date": "2019.09.16", "title": "Всеки четвърти лекар - пенсионер"}
{"url": "https://pik.bg/%D0%BD%D0%B0%D0%B4-50-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D1%80%D0%B0%D0%B1%D0%BE%D1%82%D0%B0-%D0%BF%D1%80%D0%B5%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D0%B2-%D1%82%D1%8F%D1%85-%D0%B4%D0%B0-%D1%81%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BB%D0%B8-news870152.html", "text": "Ден преди старта на новата учебна година подготовката за първия учебен ден върви с пълна пара, съобщават от Министерството на образованието, цитирани от Нова телевизия. Според данните, 50-60 училища в страната ще започнат работа, преди ремонтите в тях да са приключили. Ремонтите в други 1 000 училища са приключили през лятото. Броят на учениците през тази учебна година е 700 000. Първокласниците от тях са 60 000. Очакванеята са недостиг ще се усети при ресурсните учители и преподавателите по математика, химия, физика, информационни технологии и английски език. А образователното ведомство ще трябва да мисли как от догодина да намери между 4 000 и 4 500 учители, които да заместят свои колеги в пенсионна възраст. Сподели:", "date": "2019.09.16", "title": "Над 50 училища в страната започват работа, преди ремонтите в тях да са приключили"}
{"url": "https://pik.bg/%D1%86%D0%B8%D0%B3%D0%B0%D0%BD%D1%81%D0%BA%D0%BE-%D0%BB%D1%8F%D1%82%D0%BE-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BD%D0%B8-%D1%80%D0%B0%D0%B4%D0%B2%D0%B0-%D1%81-%D1%85%D1%83%D0%B1%D0%B0%D0%B2%D0%BE-%D0%B2%D1%80%D0%B5%D0%BC%D0%B5-%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BA%D0%B0%D1%80%D1%82%D0%B0-news870230.html", "text": "През нощта времето продължи да бъде ясно. На места духаше слаб юг-югозападен вятър. Минималните температури тази сутрин ще са между 10° и 15°. Иначе днес ще бъде слънчево, а около и следобед над Източна България с разкъсана висока облачност. Ще духа слаб вятър, предимно от запад-северозапад. Максималните температури ще са между 27° и 32°. По Черноморието ще бъде слънчево, около и след обяд с разкъсана висока облачност. Максималните температури ще бъдат между 24° и 27°. Температурата на водата е 24-25°. Вълнението на морето ще бъде 2-3 бала, информират от НИМХ. Над планините ще бъде предимно слънчево. Ще духа слаб до умерен запад-северозападен вятър. Максималната температура на височина 1200 метра ще е около 22°, на 2000 метра – около 14°. Сподели:", "date": "2019.09.16", "title": "ЦИГАНСКО ЛЯТО: Септември продължава да ни радва с хубаво време, а температурите... (КАРТА)"}
{"url": "https://pik.bg/%D0%BE%D1%82-%D1%87%D0%B5%D0%BB%D1%81%D0%B8-%D0%BF%D0%BE%D0%B7%D0%BB%D0%B0%D1%82%D1%8F%D0%B2%D0%B0%D1%82-%D1%85%D1%8A%D0%B4%D1%81%D1%8A%D0%BD-%D0%BE%D0%B4%D0%BE%D0%B9-news870214.html", "text": "Челси и Калъм Хъдсън-Одой се разбраха за дългосрочен договор, който ще бъде обявен след завръщането на младока в игра. 18-годишният талант игра 61 минути за резервите на “сините” в петък, след като се възстановява пет месеца след контузия в ахилеса. Всичко вече е уточнено, а според медии в Англия младокът ще получава по 100 000 паунда на седмица. Така ще бъдат сложени край на спекулациите за трансфер на Хъдсън-Одой в Байерн Мюнхен, акцентира \"Гол\". Сподели:", "date": "2019.09.16", "title": "От Челси позлатяват Хъдсън-Одой..."}
{"url": "https://pik.bg/%D1%81%D0%B2%D0%B5%D1%82%D1%8A%D0%BB-%D0%BF%D1%80%D0%B0%D0%B7%D0%BD%D0%B8%D0%BA-%D0%B8%D0%BC%D0%B5%D0%BD-%D0%B4%D0%B5%D0%BD-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%82%D1%80%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-%D0%BA%D0%BE%D0%B8%D1%82%D0%BE-%D0%BE%D0%B1%D0%B8%D1%87%D0%B0%D1%82-%D1%85%D0%BE%D1%80%D0%B0%D1%82%D0%B0-news870228.html", "text": "Властта поел Вячеслав, внукът на света Людмила. Но майка му възненавидяла свекърва си и всячески се стараела да я погуби. Като научила за това, света Людмила се оттеглила в град Течин. Снаха й подучила двама боляри и ги изпратила в Течин да убият блажената Людмила. Когато отишли там, злодеите събрали и много други подобни на тях зли хора. Една вечер те обкръжили двора и двореца, където се намирала блажената Людмила, разбили вратите и влезли вътре. Те хванали светата княгиня, хвърлили въже върху шията й и я удушили. Така блажената Людмила угодила на Бога и пострадала мъченически. Това се случило в събота, в първия час на нощта. Тогава светата била на шестдесет и една години. Бог прославил с много чудеса мястото на нейното погребение. Тя не била погребана в църква, а под градската стена. Всяка нощ над това място се появявали горящи свещи, а един слепец прогледнал, когато се докоснал до пръстта на гроба й. Като научил за тези чудни знамения, нейният внук Вячеслав пренесъл мощите й в град Прага и ги положил в църквата на свети Георги, където и днес те явяват много знамения и чудеса. - Блажената Людмила била родом от Сърбия, дъщеря на сръбския княз. Омъжили я за чешкия княз Боривой. По това време чешкият народ още не бил кръстен, а самият Боривой и неговата млада съпруга били езичници. След женитбата си те повярвали в Христа и се кръстили в името на Отца и Сина и Светия Дух, построили църкви и поставили в тях свещеници. Те имали трима сина и една дъщеря. На тридесет и шест годишна възраст Боривой починал. Блажената Людмила понасяла своята мъка с пълна преданост на Божията воля и раздавала на бедните цялото си имущество. Синът й Братислав наследил престола на своя баща и след като управлявал народа си тридесет и три години, също починал. Сподели:", "date": "2019.09.16", "title": "СВЕТЪЛ ПРАЗНИК: Имен ден празнуват три красиви имена, които обичат хората"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D0%BE%D0%B6%D0%B5%D0%BB%D0%B0%D0%BD%D0%B8%D0%B5-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-news870252.html", "text": "Премиерът Бойко Борисов отправи пожелание към всички ученици по повод първия учебен ден. \"Честит първи учебен ден\", написа Борисов във фейсбук. \"Децата и учителите са най-важни и с удоволствие полагаме много усилия, за да бъдат училищата приятни и модерни. Пожелавам на всички успешна учебна година\". Сподели:", "date": "2019.09.16", "title": "Борисов с пожелание за първия учебен ден"}
{"url": "https://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BF%D0%BE%D1%80%D1%82%D0%B5%D0%BD-%D1%82%D1%80%D0%B8%D1%83%D0%BC%D1%84-%D0%B7%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news870221.html", "text": "Националният отбор на Испания е новият световен шампион по баскетбол за мъже. В Пекин във финала на 18-ия планетарен шампионат Испания победи Аржентина с категоричното 95:75 (23:14, 20:17, 23:16, 29:28) и за втори път след 2006 година достигна до световния връх. Двубоят бе лишен от особена интрига, след като още в самото начало Испания успя да натрупа чувствителен аванс. С кош на Пиер Ориола европейският тим поведе с 14:2 след малко повече от 4 минути игра, но Аржентина успя да се съвземе от трудния старт и да намали до 13:14 след кош и фаул на Габриел Дек. Последва нова точкова серия за испанците и след края на първата четвърт те водеха с 9 точки при 23:14. С тройка на Руди Фернандес 2:21 минути след началото на втория период Испания поведе със 17 точки за 31:14 и до края на първото полувреме иберийците спокойно водеха в резултата. Почивката дойде при 43:31 за играчите водени от Серджо Скариоло. Разликата набъбна на над 20 в 25-ата минута на срещата и до края на третата четвърт продължи да се движи в тези граници. Аржентина опита финален щурм в заключителните 10 минути на двубоя и намали пасива си до 54:68, което накара Скариоло да вземе таймаут 7:27 минути преди края. \"Гаучосите\" продължиха да бъдат много агресивни и след забивка на Габриел Дек стопиха пасива си до 12 точки точно 5 минути преди края. В последните минути срещата стана изключително физическа, с доста твърди влизания от страна на аржентинците, а това позволи на Испания да поддържа аванса си с точно изпълнени наказателни удари, акцентира \"Гонг\". В мача за бронзовите медали Франция победи Австралия с 67:59. Сподели:", "date": "2019.09.16", "title": "Огромен спортен триумф за Испания..."}
{"url": "https://pik.bg/%D1%86%D0%B8%D0%BF%D1%80%D0%B0%D1%81-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE%D1%81%D1%82-%D0%B3%D0%BE%D1%80%D0%B4-%D1%81%D1%8A%D0%BC-%D1%81-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%BE%D1%82-%D0%BF%D1%80%D0%B5%D1%81%D0%BF%D0%B0-news870232.html", "text": "Лично аз съм много горд с Договора от Преспа, договор, който ще остане в историята, заяви лидерът на гръцката опозиционна партия СИРИЗА Алексис Ципрас, отговаряйки на пресконференция в рамките на международния панаир в Солун, цитиран от кореспондента на Македонската информационна агенция (МИА) и македонското електронно издание МКД. Бившият гръцки премиер коментира политическата цена, казвайки, че въпреки че е огромна, той не се колебае и се гордее, че е направил това, тъй като това е крачка напред за Гърция и за укрепване на доверието в страната, съобщава кореспондентът на МИА от Солун. \"Споразумението от Преспа е споразумение, което ще остане в историята. Аз лично съм много горд с него, два пъти горд, защото не отстъпих въпреки очевидната политическа цена, която бих платил, след като видях абсолютно лицемерната позиция на тогавашния опозиционен лидер. Два пъти съм горд. Веднъж съм горд, че разсякох Гордиевия възел във външната ни политика, поставяйки основите и предпоставките за мир и добросъседство, като създадох съюзник, който за съжаление имахме като враг срещу нас в предишни години. Ние запазихме гръцкия характер, културното наследство на Македония“, каза Ципрас. \"По отношение на реакциите на гражданите, особено от северната част на страната, бившият гръцки премиер ги призова да седнат и да помислят трезво дали Гърция с Договора от Преспа спечели или загуби позиции, особено дали страната спечели или загуби, когато спечели съюзник в регионът не е оставил отворена вратата за, трети страни да играят решаваща роля в Балканския регион и по-специално на границата\", заяви той. Успоредно с това той отново критикува „Нова демокрация“ за лицемерната им позиция по сделката, предава още \"Фокус\". \"Нека седят трезво и като цяло направят собствени изводи за онази лицемерна позиция, лицемерието на тогавашната опозиция, която говореше за предателство, и сега казва за тази иначе „коварна сделка“, че не само ще се придържа към нея, но и ще следи за нейното изпълнение. Нека всички стигнат до заключение за това кое е популизъм и кое не е популизъм “, каза Ципрас на днешната пресконференция в Солун\", отговари бившият премиер на въпрос на журналист. Сподели:", "date": "2019.09.16", "title": "Ципрас излезе от нелегалност: Горд съм с договора от Преспа"}
{"url": "https://pik.bg/%D0%B8%D0%B7%D1%82%D0%B8%D1%87%D0%B0-%D1%81%D1%80%D0%BE%D0%BA%D1%8A%D1%82-%D0%B7%D0%B0-%D1%80%D0%B0%D0%B7%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BF%D0%BE%D0%B4-%D0%BC%D0%BE%D1%81%D1%82-%D0%B2-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-news870160.html", "text": "Мостът в промишлената зона на Горна Оряховица спешно трябва да бъде разчистен от бракувани автомобили и отпадъци, оставени там от частна фирма. Срокът, който е поставен от Пътната агенция до Общината и фирмата е 16 септември, съобщава БНР. Всякакъв вид бракувани превозни средства, оборудване, материали и отпадъци незаконно са оставени под надлез „Честово“ на републиканския път между Горна Оряховица и село Камен и са предпоставка за инцидент, е установила проверка на Областното пътно управление и Регионалната екологична инспекция. За отстраняване на нарушението е изпратено предупредително писмо до община Горна Оряховица. Ако след 16 септември превозните средства и незаконното сметище не бъдат отстранени под моста, ще бъде наложена санкция между 1000 и 3000 лв. на фирмата, чиято собственост са бракуваните автомобили, а Общината трябва да контролира разчистването. Сподели:", "date": "2019.09.16", "title": "Изтича срокът за разчистване под мост в Горна Оряховица"}
{"url": "https://pik.bg/%D0%BF%D1%80%D0%BE%D0%BA%D1%83%D1%80%D0%BE%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B3%D0%B8%D1%8F-%D0%B2%D1%8A%D0%B2-%D0%B2%D1%81%D1%81-%D0%BE%D0%B1%D1%81%D1%8A%D0%B6%D0%B4%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-news870248.html", "text": "Прокурорската колегия на Висшия съдебен съвет заседава във връзка с избора на нов главен прокурор. Днес и утре две нейни комисии ще обсъдят притежаваните професионални и етични качества от единствения кандидат за поста Иван Гешев. Заседанията ще се излъчват директно на интернет страницата на ВСС. След края им комисиите ще трябва да изготвят доклади, които ще бъдат обсъдени на 9 октомври от цялата колегия. На базата на проведено гласуване ще се определи и допустимостта на предложената кандидатура. Ако тя бъде подкрепена, изслушването на Иван Гешев за поста на ръководител на държавното обвинение ще се състои на 24 октомври. Сподели:", "date": "2019.09.16", "title": "Прокурорската колегия във ВСС обсъжда кандидатурата на Иван Гешев"}
{"url": "https://pik.bg/%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0---%D0%B1%D0%B8%D0%B2%D1%88-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BD%D1%81%D0%BE-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BD%D0%B0%D1%87%D0%B0%D0%BB%D0%BD%D0%B8%D1%86%D0%B8-%D0%B4%D0%B5%D1%84%D0%BE%D1%80%D0%BC%D0%B8%D1%80%D0%B0%D1%85%D0%B0-%D1%81%D0%BB%D1%83-news870253.html", "text": "Въпросът е дали охраняваното лице е било с колан. Самото нараняване е в лявата част на рамото. За нас този въпрос е важен, тъй като трябва да се знае дали при потеглянето на колата на НСО въпросното охранявано лице е било подсигурено. Това заяви пред Нова телевизия експертът от Института за пътна безопасност (ИПБ) Богдан Милчев. \"Това, което се вижда, е че налице е кръстовище. И сега идва въпросът - дали има знак, ограничаващ скоростта, който да се спазва... Хората винаги ще допускаме грешки. Дали е виновен шофьорът на НСО, това няма да промени картинката. Ние все още нямаме независими инспектори, които да проверяват инфраструктурата\", отбеляза той. Бившият шеф на НСО ген. Димитър Владимиров заяви по телефона: \"Колата на НСО не е била бронирана и второ - няма разписано правило, че трябва да се слагат колани на задната седалка. Това е било необходимо, тъй като лицата, които се охраняват, се отпускат на задната седалка, разглеждат си документи. За НСО се знае, че трябва да са без колани, защото трябва да реагират. Но за охраняваното лице коланите не са задължителни\". \"Шофьорът е един от най-добрите в НСО. Назначен е още през 2003 г. още по мое време. Возил е депутати, министри, председател на парламент. И благодарение на неговата съобразителност е бил избегнат челен удар. Не мога да твърдя със 100% сигурност, но ако е имало челен удар, катастрофата е щяла да бъде унищожителна. Аз не защитавам НСО, през последните години службата не случи на шефове. Един, който замина консул в Санкт Петербург, беше вкарал в закона да се стреля по гумите на хора, които засичат колите им. Министър-председателят не може да си позволява да кара колата сам и да се обръща да гледа дали камерите го снимат. Защото ако изскочи внезапно човек пред него, не знам какво ще се случи\", посочи генералът. \"Момчетата зад волана са истински професионалисти, но последните началници деформираха службата\", заяви ген. Димитър Владимиров. Сподели:", "date": "2019.09.16", "title": "СЛЕД КАТАСТРОФАТА С КАРАЯНЧЕВА - Бивш директор на НСО: Последните началници деформираха службата, тя не случи на шефове"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B2%D1%8A%D0%BB%D1%87%D0%B5%D0%B2-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%B7%D0%BD%D0%B0%D0%BD%D0%B8%D0%B5%D1%82%D0%BE---%D0%BD%D0%B0%D0%B9-%D0%B2%D0%B0%D0%B6%D0%BD%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%B2-%D0%B1%D1%8A%D0%B4%D0%B5%D1%89%D0%B5%D1%82%D0%BE-news870254.html", "text": "На първия учебен ден честваме знанието - най-важната инвестиция в бъдещето на една нация. Това казва министърът на образованието и науката Красимир Вълчев в приветствие по повод първия учебен ден, съобщиха от пресцентъра на Министерството. „Скъпи ученици, учители и родители, поздравявам Ви с началото на учебната година. Това е ден, в който заедно с радостта и надеждата ние честваме знанието - най-важната инвестиция в бъдещето на една нация. А когато говорим за бъдещето, ние имаме предвид нашите деца. Те са нашето най-голямо богатство. За да имаме едно щастливо бъдеще, ние трябва да направим децата ни знаещи, можещи и преди всичко добри хора. Образованието на нашите деца е това, което ни обединява не само в този ден“, посочва министър Вълчев. „Скъпи ученици, знанията, които получавате в училище, Ви дават възможност сами да определяте своя път. Вие сте бъдещето и наш дълг е да Ви дадем всичко необходимо, за да можете да завършите училище като мотивирани личности, добри хора и достойни граждани. Бъдете здрави, активни, вдъхновени, търсете нови знания и следвайте мечтите си. Уважаеми учители, само чрез Вас и Вашите усилия е възможно да гарантираме високото качество на образованието, което нашите ученици заслужават. Разчитаме на Вас да бъдете вдъхновението, което всеки ученик търси. Бъдете мотивирани, намирайте нови, атрактивни начини за обучение и предавайте любовта си към знанието на бъдещото поколение. Всяко дете има правото да получи добро образование, а Вашето призвание и дълг е да му го дадете. Уважаеми родители, вярвам, че образованието на децата е приоритет за всеки един от Вас. Вие също имате съществена роля в образователния процес - да подкрепяте децата си и да възпитате у тях уважение към учителя, като им покажете, че образованието е ценност. Затова съвместните ни усилия са наложителни - от това зависи успехът на учениците. Скъпи първокласници, това е денят, в който Вие за първи път ще стъпите в класната стая. Бъдете любопитни и любознателни, защото Вашият път тепърва започва. Знанията и уменията, които придобиете тук, в училище, ще Ви помагат през целия живот. Бъдете здрави и успешни. Честит празник и на добър час!“, казва още министър Вълчев. Сподели:", "date": "2019.09.16", "title": "Министър Вълчев: На първия учебен ден честваме знанието - най-важната инвестиция в бъдещето на една нация"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-19-%D0%B4%D0%B5%D1%86%D0%B0-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BF%D1%8A%D1%82%D0%BD%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news870222.html", "text": "Тя увери, че е създадена е специална организация за утрешното откриване на новата учебна година. По думите на Ботева родителите имат най-голямата отговорност за възпитанието на децата си. \"Това ще рече, че когато светофарът е със забранителен сигнал и свети червено, в никакъв случай да не си позволяваме, само защото в този момент няма автомобили на пътя, ние да дръпнем детето и да претичаме, за да му покажем, че можем бързо да преминем“, подчерта тя. При пътни инциденти от началото на годината до края на месец август са загинали 19 деца, а 774 са ранени. Зловещата статистика съобщи пред БНР говорителят на \"Пътна полиция\" Мария Ботева. Сподели:", "date": "2019.09.16", "title": "ЗЛОВЕЩА СТАТИСТИКА: 19 деца са загинали при пътни инциденти от началото на годината"}
{"url": "https://pik.bg/%D0%BC%D0%B8%D1%85%D0%B0%D0%B8%D0%BB-%D0%BC%D0%B8%D0%BA%D0%BE%D0%B2-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE-%D0%B2-%D0%BF%D0%B8%D1%80%D0%BE%D0%B3%D0%BE%D0%B2-news869708.html", "text": "Бившият председател на парламента Михаил Миков влезе в болница, пише столичен ежедневник. Екслидерът на БСП нямал сериозни проблеми и не се нуждаел от специални медицински грижи. Миков е забелязан в спешното отделение на \"Пирогов\". Членът на Националния съвет на социалистите се срещнал със свой познат лекар, докато жена му го чакала отвън в колата. Бившият вътрешен министър взел изследванията си и напуснал болницата, допълва изданието, пред което Миков заявил: \"Няма никакви проблеми. Беше рутинно. Имах нещо вирусно, но все пак исках да проверя да не би да е някаква бронхопневмония. За щастие такава няма.\" През последните години Миков се отдели от голямата политика и в момента не е народен представител. Той все пак остава част от Националния съвет на БСП и участва в последния пленум на соцпартията. Негови съпартийци разкриват, че напоследък той изглеждал уморен и ходел леко прегърбен. Въпреки това 59-годишният Миков не се е оплаквал от сериозни здравословни проблем пред своите другари. Бившият шеф на парламента бори стреса и поддържа тонус с любимите си хобита. Още от дете той се занимава с филателия и има богата колекция от марки. В последните години негова страст е и градинарството, като често се отбива в родния си град Кула. Продължава да чете политическа и юридическа литература и е ценител на качествената музика. Сподели:", "date": "2019.09.16", "title": "Михаил Миков мистериозно в \"Пирогов\""}
{"url": "https://pik.bg/%D0%B1%D0%BD%D0%B1-%D0%BF%D1%83%D1%81%D0%BA%D0%B0-%D0%BD%D0%BE%D0%B2%D0%B0-%D1%8E%D0%B1%D0%B8%D0%BB%D0%B5%D0%B9%D0%BD%D0%B0-%D0%BC%D0%BE%D0%BD%D0%B5%D1%82%D0%B0-news870235.html", "text": "Дизайнът на монетата е дело на Пламен Чернев и Преслав Чернев. Номиналната ѝ стойност е 10 лв., а цената - 78 лева. Сребърната монета е с тегло 23,33 г. Тя е отсечена в тираж от 3000 броя, съобщава националната банка. Монетата ще се продава в БНБ, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД. От днес Българската народна банка пуска в обръщение сребърна възпоменателна монета „150 години Българска академия на науките“. Сподели:", "date": "2019.09.16", "title": "БНБ пуска нова юбилейна монета"}
{"url": "https://pik.bg/-news568632.html", "text": "Звъни телефонът. Слушалката вдига Иванов - баща на три дъщери. Чува младежки глас: - Ти ли си, жабчето ми? - Не, тук е бащата на блатото. Сподели:", "date": "2019.09.16", "title": "ВИЦОВЕ"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D0%BF%D1%80%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-news870208.html", "text": "Мениджърът на Манчестър Юнайтед Оле Гунар Солскяер е провел разговори с Маркъс Рашфорд и Джеси Лингард, като е предупредил дуото да се концентрира повече върху футбола, отколкото върху други дейности. Юнайтед постигна ценна победа с 1:0 срещу Лестър, с която отне част от напрежението върху плещите на Солскяер. Въпреки това той е поискал да изясни желанията си пред визираните състезатели, тъй като е притеснен, че те могат да бъдат разсеяни от външни фактори, акцентира \"Гонг\". Все пак именно Рашфорд донесе ценния успех за Ман Юнайтед в мача от 5-тия кръг на Висшата лига. Той отбеляза дузпа още в 8-ата минута. Сподели:", "date": "2019.09.16", "title": "Любопитни разговори при \"червените дяволи\""}
{"url": "https://pik.bg/-news568633.html", "text": "Стоянка на таксита в краен квартал. Бабичка, с две пластмасови туби, се качва в едно от такситата и казва: - Момче, закарай ме до Централна баня за минерална водичка. Таксиджията я откарва до мястото, а бабата вади три монети по десет стотинки и му ги подава. - Какво е това ма, бабе? Какви са тия трийсет стотинки? - Толкова имам бе, момче. Ако имах четирийсет, щях да си дойда с трамвая. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568635.html", "text": "В една пуста местност стоят двама полицаи, никой не минава. Гледат в далечината се задава кола: - А, сега тоя ще го одерем. Поне 10 лв. ще му вземем. - казва единия полицай на другия. Спират колата и питат шофьора: - Аптечка имаш ли? - Имам - отговаря човека и я показва. - А пожарогасител? - Имам - отговаря пак човека и го показва. Полицаите разбрали, че не могат да хванат човека в грешка и го питат: - А касетофон имаш ли? - Имам. - Я пусни нещо. Пуснал човека чалга и полицаите започнали да танцуват. - Какво правите, бе? - попитал ги човека. - Танцуваме за теб, зер дадеш 10 лева. - отговорили му те. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568634.html", "text": "Габровец иска 100 долара кредит от швейцарска банка. - Предполагам, знаете, че има лихва и че трябва да гарантирате кредита? - Да, ще заложа един нов Мерцедес. - Тогава може да вземете много по-голям заем. - Не, ще взема 100 долара. След една година габровеца връща с лихвата 107 долара и казва: - Ето това е добра сделка. У нас за гараж ми искат 50 долара месечно, а при вас за 7 долара колата седя една година. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568636.html", "text": "Една учителка попитала един ученик: - В какво глаголно време е глагола \"ще кротувам\"? - В Бъдеще Невъзможно! - отговорил той. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568637.html", "text": "Стоят си трима приятели и си говорят и тогава единият казал: - Абе, да знаете моята тъща като почина и ние и взехме най-хубавото място на гробищата, точно под един вековен дъб. Тогава и вторият казал: - Абе и моята тъща като почина и взехме много хубаво място на гробищата, точно под един орех. Третия мислил, мислил, извадил мобифона си и звъннал на тъща си: - Ало, майко какво правиш. - Ами какво да правя, нищо ослушвам се тук за някоя клюка. - Ослушвай се, ослушвай се, ама ти докато се ослушваш те хората взеха хубавите места! Сподели:", "date": "2019.09.16", "title": "ВИЦОВЕ"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%BE%D1%82-%D1%81%D0%BB%D0%B8%D0%B2%D0%B5%D0%BD-%D1%81%D0%B8-%D0%B8%D1%81%D0%BA%D0%B0%D1%82-%D0%BF%D0%B0%D1%81%D1%82%D0%BE%D1%80%D0%B0-%D0%BF%D0%B5%D0%B4%D0%BE%D1%84%D0%B8%D0%BB-%D0%B4%D0%B0%D0%B2%D0%B0%D0%BB-%D0%BE%D0%B1%D1%83%D0%B2%D0%BA%D0%B8-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D1%8F%D0%BC%D0%B0%D0%BB%D0%BE-%D0%BF%D1%80%D0%BE%D0%B1%D0%BB%D0%B5-news870268.html", "text": "В гетото на Сливен, за да си намериш жена, първо, трябва да се докажеш в споделено, но неосъзнавано като хомосексуализъм, общение с по възрастен мъж. Там дори розовата къща, местният публичен дом, е срещу полицията. Това каза доц. Алексей Пампоров от Института за изследване на обществата и знанието при БАН по Би Ти Ви. Така той коментира темата защо местните бранят задържания пастор Даниел Хъл и не го възприемат като педофил. \"Правили сме изледвания и проучвания на терен точно в това сливенско гето. Този човек не е за първи път в България. За него деца са ни споделяли, че има нередности. В това гето няма легла, няма течаща вода, няма баня, няма дрехи, няма храна. Когато някой им ги предостави, за тях това е глътка въздух и този човек става Бог. Те му вярват и за тях този човек е добро. Проблемът е, че държавата отсъства и всички тези хора за оставени на произвола. Родителите нямат капацитет да разпознават сексуалното насилие над децата си. Полицията знаят, за това нещо от 2-3 години. Тук не говоря само за пастора. Говоря за публичния дом, в който проституират малолетни, а той е точно срещу РПУ-то. Това е най-големия проблем - държавата липсва и отсъства\", повтори доц. Пампоров. Църквата ни е регистрирана офиацилано и се казва \"Съединение\". Пастор Даниел помагаше на децата с тетрадки, учебници, дрехи, обувки. Не сме се интересували откъде идваха парите за това. Той е англичанин и най-вероятно парите са идвали от негови приятели християни. Това каза пък друг пастор от църквата в Сливен, в която е служил обвиненият за блудствени дейности британец Даниел Хъл. \"Моето лапе на е казвало, че пасторът нещо им е правил. Някои от децата са признали от страх. Едното се е напикало от страх и си е признало насила, защото са ги тормозили. Уплашени са били. Пускала съм си детето да спи при него и не е имало проблем\", каза майка на разпитвано от прокуратурата дете, за което се предполага, че е било подложено на тормоз от Хъл. \"Даниел не е такъв. Няма таквоз нещо. Той гледаше децата, обичаше ги, купуваше им обувки. Не е вярно, че им е правил нещо. Помагал е на всички деца. Правил им е манджа, купувал им е всичко. Искаме нашият брат да се върне. Всичко, казано за него, е казано. Като него няма друг. Ще протестираме и ще искаме да пуснат Даниел. Той трябва да се върне при нас\", обявиха роми от църквата. Сподели:", "date": "2019.09.16", "title": "СКАНДАЛНО: Циганите от Сливен си искат пастора педофил, давал обувки на децата, нямало проблем да спят при него"}
{"url": "https://pik.bg/-news568638.html", "text": "Борец си кара Mерцедеса и на един светофар го среща един с трабант и му чука на прозореца: - Какво има? - пита борецът. - Ще ми препечеш ли филийките на тостера ти, че моя се развали? - го пита този от трабанта. - Ама аз нямам тостер! - Е защо ти е тогава Mерцедес като нямаш тостер? Борецът се ядосва и си купува тостер. Пак се срещат двамата на светофара и пак този от трабанта му чука на прозореца: - Ще ми стоплиш ли супата, че ми се е развалила микровълновата печка? - Ама аз нямам микровълнова печка! - му отвръща борецът. - Е защо ти е тогава Мерцедес като нямаш микровълнова печка? Тогава борецът се ядосва и си купува всякакви уреди. Срещат се пак двамата на светофара, но този път борецът чука на прозореца на този от трабанта. Човекът се показва: - Какво искаш? - Няма ли да ме помолиш за нещо? - го пита борецът. - Ееее! За това ли ме изкара от банята? - се възмущава човека с трабанта... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568639.html", "text": "Майка обяснява на дъщеря си урока по български език: - И така, съществително име означава нещо което можеш да видиш и да пипнеш, обикновено това е някакъв предмет. Глаголът е действие, нещо което правиш. Кажи ми сега какво е \"мишка\"? -Глагол, -Как така глагол, бе. Защо да е глагол? -А-а-а, мамо, аз мишки не пипам. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568640.html", "text": "В магазина влиза клиент и иска килограм ябълки, ама всяка да е в отделно пликче. Иска и кило домати, но и те да са всеки в отделно пликче. Продавачът изпълнява исканията и пита дали клиентът желае още нещо. - Кило леща – казал той. - Нямаме леща, нямаме леща! – закрещял продавачът… Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568642.html", "text": "Петима дядовци седят в кафенето - четирима играят карти, петият кибик само акъл дава. За да го разкарат, единият му рекъл: - Я иди да купиш едни цигари и един кибрит. Тръгнал дядото и за да не забрави по пътя си повтаря: цигари-кибрит, цигари-кибрит... По едно време на едно кръстовище слязъл на платното, изскърцали спирачки... и дядото забравил. Стигнал до павилиона все пак и казал: - Абе трябваше да купя две неща дето тъй много си подхождаха - комплект вървяха. Продавачката го погледнала, помислила и попитала: - Сапун и сапунерка? - А, точно това беше, дай един сапун и една сапунерка. Прибрал се при компанията и го питат: - Купи ли бе? - Купих. - И какво купи? - Сапун и сапунерка - гордо се изпъчил дядото. - Еййй, помни кучето ей! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568644.html", "text": "По време на парламентарното гласуване председателстващият помолил помощника да извика депутатие от бюфета, защото нямало кворум. - А какво да им кажа, за какво ще се гласува? - попитал помощникът - Как за какво?! - учудил се председателстващият. - Разбира се, че \"За\". Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568641.html", "text": "Умират четирима мъже. На оня свят свети Петър пита първия: - Имаше ли тъща? - Да. - Отиваш в рая. Пита втория: - Имаше ли тъща? - Да. - Ти също отиваш в рая. Пита третия: - Имаше ли тъща? - Не. - Отиваш в ада. Дошъл ред на четвъртия: - Имаше ли тъща? - Да, имах две. - Веднага в ада! - Но защо в ада? Тези, които имаха по една тъща - в рая, а аз с две в ада? - След две тъщи адът ще ти се стори рай! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568645.html", "text": "- Как мина почивния ден? - Аз исках да отида на музей, жената на кино… - И кой филм гледахте? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568643.html", "text": "В съда: - Искате да се разведете с жена си. Защо? - Защото не мога да се разведа с тъщата. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568647.html", "text": "Звъни се на вратата. - Кой е? - Джак Изкормвача! - Скъпа, за теб е! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568646.html", "text": "- Знаеш ли, че Иван спечели от тотото 500 хиляди. И то само седмица след сватбата! - Горкият Никога не му е вървяло… Сподели:", "date": "2019.09.16", "title": "ВИЦОВЕ"}
{"url": "https://pik.bg/%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%B3%D0%BA%D0%BF%D0%BF-%D0%BB%D0%B5%D1%81%D0%BE%D0%B2%D0%BE-%D0%B7%D0%B0-5-%D1%87%D0%B0%D1%81%D0%B0-news870250.html", "text": "Спират движението на ГКПП \"Лесово\" за 5 часа днес, съобщават от полицията. Ограничението ще бъде в сила от 9,00 до 14,00 часа. Причината е ремонт и разширение на съпределния граничен пункт \"Хамзабейли\". Сподели:", "date": "2019.09.16", "title": "Затварят ГКПП \"Лесово\" за 5 часа"}
{"url": "https://pik.bg/-news568433.html", "text": "В клуба лорд се хвали на приятелите си: - Тази вечер сложих рога на трима джентълмени едновременно. - Как така? - Прекарах нощта със собствената си жена. Сподели:", "date": "2019.09.16", "title": ":)"}
{"url": "https://pik.bg/-news568432.html", "text": "Ако жена ти казва: – Пак си лежиш на дивана!?! Лежи си, мой сладичък! Толкова те обичам… – то бъди сигурен, че говори на котарака. Сподели:", "date": "2019.09.16", "title": ":)"}
{"url": "https://pik.bg/-news568602.html", "text": "Обиколката на Франция. Колоездач се откъсва от групата и дълго време кара съвсем сам по празните пътища. Изведнъж усеща, че някой го настига. Натиска яростно педалите, но не може да се откъсне. Примирен, той се обръща назад и вижда, че след него кара строшен велосипед небръснат тип с омазано яке. - Как мислиш, момче... - казва задъхан типът. - Ще стигнем ли преди кръчмата да е затворила? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568435.html", "text": "- Що си омърлушен така? – Ми, като ходя за риба, съседът ходи при жена ми! – А ти пробва ли да си стоиш при жената? – Той тогава ходи да ми лови рибата... Сподели:", "date": "2019.09.16", "title": ":)"}
{"url": "https://pik.bg/-news568436.html", "text": "Общинският служител Х.Х. заяви, че четириетажната вила с басейн и проститутките са му били подхвърлени по време на обиска . Сподели:", "date": "2019.09.16", "title": ":)"}
{"url": "https://pik.bg/-news568434.html", "text": "Две възрастни госпожи се срещат в парка. - О - казва едната, - Хари умря миналата седмица. Излезе в градината да откъсне зеле за вечеря, получи инфаркт и се строполи мъртъв. - Божичко - ахва другата. - И ти какво направи? - Отворих консерва с грах. Сподели:", "date": "2019.09.16", "title": ":)"}
{"url": "https://pik.bg/-news568603.html", "text": "В швейцарска банка един клиент се приближава до служител и му шепне заговорнически: - Господине, може ли да внеса във вашата банка един милион? А служителят му отговаря: - Разбира се, че може! Но говорете по-високо, не е срамно да си беден... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568431.html", "text": "Затруднява ли ви въпросът? - пита професорът по трудово право. - Никак, господин професор - отговаря студентът. - Затруднява ме отговорът. Сподели:", "date": "2019.09.16", "title": ":)"}
{"url": "https://pik.bg/-news568604.html", "text": "- Тате, мама кара кола по-добре от теб! - Не бих казал. - Ти самия ми каза, че не можеш на ръчна да минеш и метър, а мама мина 11 километра! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568606.html", "text": "Знаете ли че: Ако Господ иска да накаже американците, им изпраща урагани, наводнения, пожари. А ако иска да накаже други народи, изпраща и американци. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568607.html", "text": "- Ще трябва да си продам колата. - Защо? - Всеки път, като паркирам, идва полицай и пита дали има свидетели на катастрофата. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568605.html", "text": "Стар емигрант в Канада разправя: - От толкова години съм в тая страна, и така и не можах да разбера - какво толкова има нарисувано на знамето й, че трябва да го прикриват с листо? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568608.html", "text": "Ако сте чули позитивна, оптимистична, добра новина, със сигурност не сте я чули до края! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568609.html", "text": "Полицай спира жена и пита: - Защо минахте на червено на светофара? - Ами вижте ме с това червило, тази червена чанта, червени обувки, червена кола... Как мога да мина на зелено? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568610.html", "text": "Мъж оставил колата си на паркинга пред блока - на предното стъкло сложил бележка: \"Резервоарът е празен, касетофонът го няма, двигателят го откраднаха!\" На сутринта човекът намерил друга бележка: \"Тогава за какво са ти гуми?\" Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568611.html", "text": "Колата на една жена се разваля на пътя. Тя спира някакъв таксиметров шофьор и го моли да й помогне. Той се навежда над двигателя, а жената наднича през отворения капак и подпитва: - Какво става? Голяма ли е повредата? - Госпожо, как да ви обясня. Ако тази кола, беше кон, щях да ви посъветвам да го застреляте... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568615.html", "text": "Мутра си кара джипа по улицата и изведнъж вижда други две мутри хванали трета под ръка и я влачат по улицата. Спира той и пита: - К`во прайте бе! Защо влачите Картофа така? - Мани, брато, вчера му се чупи беемвето и го вкара в сервиза. Сега го учим да ходи! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568612.html", "text": "Закъсали две мутри в пустинята с джип. Обаждат се на шефа си и той им казва да си вземат нещо от джипа за из път. След малко шефа им се обажда пак и ги пита какво са си взели, и единият казва: -Аз си взех вода, като ожаднея да пия. -А ти какво си взе? -пита шефа другата мутра. -Аз си взех вратата на джипа да си отворя прозореца като ми стане топло. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568616.html", "text": "Мама Меца към татко Мечок, който се върти в леглото: - Колко пъти ще ти казвам, никакво кафе след септември! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568364.html", "text": "- За много години! -  поздравил директорът на затвора затворниците на 1 януари. - Да ти се връща! - отговорили му те. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568617.html", "text": "Един милиционер си купил книга. Друг видял заглавието и попитал: - Какво е това \"Логика\"? - Това е нещо много просто - сега ще ти покажа. Ти имаш ли рибки? - Да. - Значи обичаш животните? - Да. - Значи обичаш и хората? - Да. - Тогава обичаш и жените? - Разбира се. - Това значи, че не си хомосексуалист! Впечатлен и втория милиционер си купува книгата. Среща го началника му и пита: - Какво е това \"Логика\"? - Виж, шефе, ти имаш ли рибки? - Не. - Значи си хомосексуалист! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568613.html", "text": "Мутри се правят на интелигентни: - Бе ти знаеш ли, че на Маркс имало живот? - Това е само хипотенуза. - Не знам, не съм импотентен по въпроса. - Да, то си има хора дето са учили, експреси по въпроса. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568614.html", "text": "Глуха жена карала кола по магистралата, като много внимавала да не направи нарушение. Изведнъж жената видяла в огледалото за обратно виждане, че я следва полицейска кола с включени светлини. Жената бързо отбила в страни и, когато един от полицаите се приближил, тя свалила стъклото си, посочила едното си ухо и поклатила глава, за да покаже, че е глуха. Полицаят казал: - Знам, дойдох да Ви кажа, че клаксонът ви е заял. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568365.html", "text": "Стара мома всяка вечер, прибирайки се у дома, поглеждаше под кревата - да не би там да се е скрил някой мъж. Накрая реши да си купи още едно легло, с което шансовете й се удвоиха... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568367.html", "text": "Искате да бъдете полезен за обществото? Искате момичетата да тичат след вас? Искате винаги да ви чакат с нетърпение? Тогава елате при нас! Фирма \"Градски транспорт\". Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568368.html", "text": "Съвет към отиващите на ски: \"Ако видите, че планината идва към вас, а вие не сте Мохамед, бягайте бързо далеч. Това е лавина.\" Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568369.html", "text": "Двама познати се срещат на улицата: - Къде отиваш? - На репетиция на хора. - И какво правите там? - Ами... играем карти, пием бира... - А кога пеете? - Като се прибираме! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568370.html", "text": "Всемирният потоп свършва. Водите бавно се оттичат и Ноевият ковчег се килва на една страна върху връх Арарат. Вратите му се отварят и отвътре започват да излизат по двойки всякакви твари божии. Излиза и Ной с фамилията, и що да види: надолу по стръмния склон тичат пет-шест засмени арменчета и крещят с цяло гърло: -Мамо! Тате! Циркът пак дойде! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568366.html", "text": "Мъж пита шофьора на автобус: - Извинете, вчера да сте намерили в рейса една дамаджана с ракия? - Не, но намерихме този, който я е намерил! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568371.html", "text": "- Свободна ли си утре? - Да. - Така си и знаех - не си нужна никому. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568373.html", "text": "В съда: - Кажете, защо не помогнахте на съпругата си? - Аз откъде да знам, че се дави? Викаше си както винаги. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568372.html", "text": "Как проникнахте в сградата на ДАНС? - Ами... аз... агент съм. - КГБ? - Не... - ЦРУ? - Не, търговски. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568374.html", "text": "Учителката: - Деца, не забравяйте да кажете на родителите си, че утре всеки трябва да донесе по 50 лева за ремонт на класната стая. - Пак по петдесет! - На мен ще дадете по 30, но не се притеснявайте, ако родителите питат, ще кажа, че са събирани по петдесет. До утре! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568375.html", "text": "Хазяин разговаря по телефона с наемателя си: - Ама това е истинско безобразие! - възмущава се квартирантът. - Вече шест месеца живея тук, а вие чак сега ми казвате, че в квартирата няма баня! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568378.html", "text": "Малко момченце се връща от детската градина с изподрано лице. Таткото пита: - Какво е станало? - Играхме хоро около елхата. - И? - Елхата голяма, а бяхме малко деца. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568377.html", "text": "Съдията към свидетеля: - Вашето име? - Иван. - А презиме? - Що за глупости, дявол да го вземе. И през зиме, и през лете все съм си Иван. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568376.html", "text": "Когато пътуваш в България, ти се движиш едновременно в две измерения - напред в пространството и назад във времето... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568380.html", "text": "- Напредваш ли, напредваш ли в шофирането? - Разбира се. Пътищата постепенно започват да водят в тази посока, в която пътувам. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568381.html", "text": "Учителката пита: - Иванчо, ако в единия джоб имаш двадесет лева, а в другия - тридесет, какво означава това? - Означава, че съм обул чужди панталони, госпожо. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568361.html", "text": "Жена пита мъжа си: - Скъпи, мусака ли да направя, или телешко с гъби? - Ти първо го направи, пък после ще му дадем име! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568362.html", "text": "Надпис в магазин за домашни потреби: \"Всеки, решил да подари на жена си тиган за 8 март, ще получи в нашия магазин бонус - каска!\" Сподели:", "date": "2019.09.16", "title": "ВИЦОВЕ"}
{"url": "https://pik.bg/%D1%82%D0%B5%D0%B4%D0%B8-%D1%81%D0%B0%D0%BB%D0%BF%D0%B0%D1%80%D0%BE%D0%B2-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-news870185.html", "text": "Либерото на националния отбор на България Теодор Салпаров говори след победата на родните \"лъвове\" над Португалия с 3:1 гейма в Монпелие на Европейското първенство. “Mачът бе много напрегнат. Най-хубавото бе, че победихме с 3:1 и се класирахме за 1/8-финалите”, заяви Теодор Салпаров, цитиран от БФ Волейбол. \"С Франция винаги играем много трудно. Изключително се представят и до момента в турнира пред собствена публика. Показват най-доброто, на което са способни. Ще играем напълно освободено срещу Франция. Наскоро сме ги побеждавали, преди няколко месеца в Лигата на нациите. Защо да не го направим и сега”, добави Салпаров. Сподели:", "date": "2019.09.16", "title": "Теди Салпаров с важно изказване"}
{"url": "https://pik.bg/-news568340.html", "text": "Две комшийки: - Пено, ма, стана ли ти тиквеникът? - Не, ма, още спи... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568341.html", "text": "Жена влиза в парфюмериен магазин. Продавачката започва да й предлага най-различни благоухания. В един момент дамата отегчено пита: - А дали имате парфюм с мирис на компютър? Продавачката: - Моля?! - На компютър! Просто искам мъжът ми да ми обръща малко повече внимание. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568379.html", "text": "Две жени изпратили мъжете си на риболов. Два-три дни те не се връщат и едната казва на другата: - Ама, да не са заминали при други жени? - Ти пък все най-лошото си мислиш, може да са се удавили. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568342.html", "text": "Жена към мъжа си: - Скъпи, ще те попитам нещо, но моля те, отговори ми честно. Дебела ли съм? - Скъпа, най-важното е да сме живи и здрави! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568363.html", "text": "В психиатрията на болните са им разрешили да гледат телевизия. Седнали да видят новините. На първия ред след всяка информация от страната един от лудите радостно се смее, пляска се по коленете и си повтаря: - Добре, че съм в лудница! Добре, че съм в лудница! Докторите наблюдават тайничко реакциите му. - Тоя май вече трябва да го изписваме - оправил се е... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568339.html", "text": "Разговарят приятели: - Защо не се ожениш? Понякога човек има нужда от жена! - А на теб, като ти се припие, да не би да си купуваш кръчма! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568343.html", "text": "- Каква е разликата между слон и маса? - Под масата можеш да се подслониш, а под слона не можеш да се подмасиш. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568344.html", "text": "Баща отива в детската градина да прибере сина си. - Кой е вашият? - пита учителката. - Има ли значение, нали утре ще го върна. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568347.html", "text": "Съпругата обяснява на мъжа си, че лекарят й е препоръчал да смени климата и го пита: - Къде да отида? На Малдивските или на Сейшелските острови? Мъжът отговаря: - На друг лекар. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568346.html", "text": "Разговор между две мухи: - Хората са много тъпи! Харчат луди пари за тавани, по които изобщо не ходят! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568345.html", "text": "- Чук, чук! - Кой е? - Заплатата! - О, заповядай! Настанявай се удобно! - Няма нужда, аз само за малко... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568349.html", "text": "Блондинка кара колата си в насрещното платно. По едно време я спират от КАТ и я питат: - Накъде си тръгнала? - Абе не знам, ама сигурно е много лошо място, щом всички се връщат оттам. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568348.html", "text": "Депутат говори на своя премиер: - Вие въобще си нямате представа какво му е на народа. Направете си експеримент, качете се в първия трамвай и отидете на някой пазар. Там се заслушайте какво говорят хората за вас и вашето правителство. Същата вечер премиерът се облякъл като обикновен човек и излязъл на улицата без охрана. Качвайки се в първия срещнат трамвай, той строго казал на ватмана: - Карай към най-близкия пазар! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568350.html", "text": "Жена, възмутено, към мъжа си: - Отново си пиян! Вчера бях щастлива да те видя трезвен! Мъжът: - Днес е мой ред да съм щастлив. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568353.html", "text": "Иванчо: - Мамо, изгониха ме от училище. - Защо бе, Иванчо? - Не знам, вероятно има съкращения. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568360.html", "text": "Мутра отива на лекар с прострелян показалец. - Какво се е случило? - пита лекарят. - Ами, сгазих лука и реших да се самоубия. - Егати тъпотията. Точно в пръста ли? - Не. Първо бях решил да се гръмна в сърцето, ама се сетих, че дадох 1000 долара за татуировка и ми дожаля. След това реших да се гръмна в устата, ама пък се сетих, че миналия месец си правих металокерамика за 3000 долара и пак ми дожаля. Накрая реших да се гръмна в ухото... - ?! - Ами да, не се съобразих и си запуших другото ухо с пръст заради гърмежа... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568351.html", "text": "Ученици отиват на строителна бригада. Инстукторът по безопасност им обяснява: - Деца, из обекта трябва да се ходи само с каска. Ето например, миналата година на бригадата едно момченце ходеше без каска. Падна тухла на главата му и го уби на място. А едно момиченце ходеше с каска. Падна една тухла на главата му, а то продължи да върви и да се усмихва. - Познавам го това момиченце - обажда се Иванчо. - То и днес ходи с каска и се усмихва. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568359.html", "text": "Полицейска кола се блъска в трамвай номер 12. Идва след малко Пътна полиция и започва разпит на ватмана: - Разказвай сега, как го изпревари, как го засече! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568384.html", "text": "- Не те ли е срам! Закъсняваш два часа! Аз на твое място изобщо не бих се показал на работа в такъв случай... - Вие - да. Но за разлика от вас аз съм съвестен и идвам. Началник се кара на подчинен: Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568382.html", "text": "Между писатели: - Една дама ми сподели, че е чела в автобуса моя най-нов роман и пропуснала шест спирки! - Интересно... Как е могла да заспи толкова дълбоко по време на движение?! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568354.html", "text": "Художник абстракционист се оженил. След няколко месеца приятелка пита жена му: - Е, как е, как живеете? Тя отговаря: - Чудесно! Мъжът ми рисува, а аз готвя. След това сядаме и отгатваме какво е нарисувал той и какво съм сготвила аз... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568417.html", "text": "- Докторе, разбрах, че ще ме оперира Вашият стажант! - Да, какъв е проблемът? - А ако операцията е неуспешна? - Ще му напиша двойка! Сподели:", "date": "2019.09.16", "title": ":)"}
{"url": "https://pik.bg/-news568419.html", "text": "Ако можеш да избираш между Паркинсон и Алцхаймер, избери Паркинсон. По-добре да разлееш малко уиски върху панталона си, отколкото да забравиш къде си сложил цялата бутилка. Сподели:", "date": "2019.09.16", "title": ":)"}
{"url": "https://pik.bg/-news568383.html", "text": "Работодател говори на кандидат за работа: - На този пост е нужен някой, който да се чувства отговорен. - Аз съм точно такъв - на последната ми работа винаги, когато нещо не вървеше, казваха, че аз съм отговорен. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568427.html", "text": "Между приятелки: – Аз пък вече нямам кой знае какви претенции към мъжа, за който искам да се оженя… Важното е да е добър човек, културен, възпитан… Как мислиш, дали са останали още такива милионери? Сподели:", "date": "2019.09.16", "title": ":)"}
{"url": "https://pik.bg/-news568426.html", "text": "- Скъпа, хайде да се разведем. Много те моля! Не мога повече да продължавам така. - А-а-а! Надявай се, ама няма да те огрее. Вдовица взе, вдовица и ще оставиш! Сподели:", "date": "2019.09.16", "title": ":)"}
{"url": "https://pik.bg/-news568421.html", "text": "Съпруга хваща мъжа си - дресьор на лъвове в цирка - да ѝ изневерява с жена от групата на лилипутите: - Нали ми обеща вече да не ми изневеряваш? - Както виждаш, скъпа, лека-полека отвиквам. Сподели:", "date": "2019.09.16", "title": ":)"}
{"url": "https://pik.bg/-news568418.html", "text": "- Иванке, най-накрая моят Кольо спря да пие и да ми изневерява! - Брей, откога така? - Утре стават 40 дни! Сподели:", "date": "2019.09.16", "title": ":)"}
{"url": "https://pik.bg/-news568428.html", "text": "Двама английски джентълмени се изгубват в Сахара. Трети ден жажда и адски зной. По-младият джентълмен, внезапно оживен, пита спътника си: - Милтън, не бяхте ли споменали наскоро, че имате вода в коляното? Сподели:", "date": "2019.09.16", "title": ":)"}
{"url": "https://pik.bg/-news568429.html", "text": "- Келнер, това кафе ли е или чай? - заяжда се клиент. - Не можете ли да определите по вкуса, господине? - Не, не мога. - Е, щом не ги различавате, тогава какво значение има? Сподели:", "date": "2019.09.16", "title": ":)"}
{"url": "https://pik.bg/-news568420.html", "text": "- Здрасти, съседе! Как е бебето? - Бебето е добре, ама ние двамата се смачкахме от недоспиване. Ужасно се чувствам. - Мими как е? - Аз съм Мими! Гошо изглежда още по-зле... Сподели:", "date": "2019.09.16", "title": ":)"}
{"url": "https://pik.bg/-news568618.html", "text": "В час децата разказват за професиите на родителите си: Петърчо: - Моят баща работи като катаджия, ние имаме много пари и живеем в охолство. Марийка: - Моята майка е проститутка. И ние имаме много пари и живеем в охолство. Иванчо: - Моят баща е тираджия и ако не бяха катаджиите и проститутките, ние също щяхме да имаме много пари и да живеем в охолство. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568620.html", "text": "- Иванчо, какво работи баща ти? - Трансформатор. - Как така? - Ами взима заплата 220 лева, у нас носи 127 лева, а с останалите бръмчи. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568627.html", "text": "Урок по естествознание. Учителката: - Ние виждаме, че сме обкръжени от вещи и предмети - чинове, дъска, прозорци, в прозорците виждаме дървета, облаци, а най-отгоре небето, а на небето няма никой. Значи, деца, БОГ няма! Разбрахте ли? Иванчо ти разбра ли? - Да, госпожо! - Я повтори! - Ние виждаме, че сме обкръжени от вещи и предмети, чинове, ученици, дъска, учителка, а най-отгоре - главата на учителката, а мозък не виждаме. Значи. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568629.html", "text": "Студент по медицина на изпит. Професорът: - Симптоми за бременност? Студентът: - Подуване на корема, глезените, гадене... Професорът повдигнал блузата си, откъдето се показал голям тумбак, надолу се виждали дебели крака. И казал: - Като се напия и на мен ми е лошо, но като родя, ела да ти пиша тройка. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568621.html", "text": "Питат Иванчо: - Какво мислиш за 2000 година? - Че е една двойка с три нули отзад! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568628.html", "text": "- Обвиняеми, как се осмелихте да влезете в чужда квартира посред нощ? - пита съдията. - Когато миналия път ме съдихте, ми казахте: \"Обвиняеми, как се осмелихте да влезете в чужда квартира посред бял ден?\". Е, аз кога да работя? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568430.html", "text": "Оптимистът отива до прозореца всяка сутрин и казва: - \"Добро утро, Боже.\" Песимистът отива до прозореца и казва: - \"Боже, пак е утро!\" Сподели:", "date": "2019.09.16", "title": ":)"}
{"url": "https://pik.bg/-news568619.html", "text": "Стоянка на таксита в краен квартал. Бабичка, с две пластмасови туби, се качва в едно от такситата и казва: - Момче, закарай ме до Централна баня за минерална водичка. Таксиджията я откарва до мястото, а бабата вади три монети по десет стотинки и му ги подава. - Какво е това ма, бабе? Какви са тия трийсе стотинки? - Толкова имам бе, момче. Ако имах четирисет, щях да си дойда с трамвая.... Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568630.html", "text": "Между блондинки: - Напоследък имам някава тежест в корема, постоянно ми се гади. - Ходи ли на доктор? - Ходих, каза ще след 9 месеца ще мине! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568631.html", "text": "- Иванчо, защо си обул ботушите си? Днес е топло и никъде няма кал! - Нищо, мамо, аз ще намеря! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568648.html", "text": "Дребничък интелектуалец се прибира вкъщи, а жена му в леглото с любовник. Любовникът става от леглото и се оказва великан – два метра висок, метър широк. Интелектуалеца, вадейки пистолет: - Добре е, че сте толкова голям, че съм забравил очилата в работата. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568649.html", "text": "Девойка пита гаджето си: - Скъпи, ние имаме вече тримесечна връзка. Не е ли време вече да ме представиш на семейството си? - Няма начин - отговаря младежът. - Жена ми е на море, а двете ми деца са във ваканция и са на село при баба и дядо. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568654.html", "text": "- Скъпи, ще си спомняш ли за мен, когато умра? - Разбира се, скъпа, нали знаеш какъв съм злопаметен. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568650.html", "text": "На 30 етаж на небостъргач имало барче. В него до един прозорец бил седнал мъж облечен в черно и пиел поредната си водка. Към него се приближил друг мъж и помолил да седне. След още няколко чаши първият казал: - Хайде да се хванем на бас, че ако скочиш през прозореца, вятърът ще е толкова силен, че ще те върне обратно. - Не ти вярвам. - Само гледай - казал мъжът в черно, след което скочил и за секунда се върнал обратно. - Сега е твой ред да опиташ. Другият скочил и се забил директно в земята. В това време келнерът минава край мъжа, който е останал в бара и казва: -  Много гаден тип ставаш, като се напиеш батмане. Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568652.html", "text": "- Честито господине, ще ставате баща! - Брей и в кой месец съм? Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568655.html", "text": "В социологическо проучване питат жените каква професия предпочитат да работят мъжете им. Една от тях отговаря: - Космонавт. - Защо? - Защото по половин година са в командировка, а когато се връщат, цялата страна знае една седмица предварително… Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568656.html", "text": "Между приятелки: - Ние с моя мъж имаме абсолютно еднакви вкусове! - Но това е невъзможно! - Възможно е! Е-е, трябваше да минат повече от десет години, докато усвои моите, но все пак… Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568651.html", "text": "- За какво си прибрал тази дъска в къщата? - Лекарство за тъщата срещу безсъние! Сподели:", "date": "2019.09.16", "title": "ВИЦОВЕ"}
{"url": "https://pik.bg/-news568653.html", "text": "Отишъл студент на изпит по електротехника. Пита го професора : - Колко лампи има в залата? Студентът ги преброил и казал : - 20. Професора се засмял, отворил чекмеджето и там имало още една лампа ... Минали три 3 месеца и студентът се явил на на поправителен. - Колко лампи има в залата? – пита професорът. - 21 Професорът се засмял , отворил чекмеджето и там нямало нищо. - Лампите са 20 казал професора. - Не, 21 са! - казал студентът и извадил една лампа от джоба си... Сподели:", "date": "2019.09.16", "title": "ВИЦОВЕ"}
{"url": "https://pik.bg/%D0%BA%D1%80%D0%B0%D0%BB%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%BC%D0%B5%D0%B3%D0%B0%D0%BD-%D0%B8-%D1%85%D0%B0%D1%80%D0%B8-%D1%81%D1%82%D0%B0%D0%BD%D0%B0%D1%85%D0%B0-%D1%82%D0%B5%D0%BC%D0%B0-%D1%82%D0%B0%D0%B1%D1%83-%D0%B7%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%B2%D1%82%D0%BE%D1%80%D0%B0---%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%BA%D0%B0%D0%BA%D0%B2-news870190.html", "text": "Оказва, че през последните месеци всичко съвсем не е така, защото самата Елизабет Втора не желае да говори за Меган и тя се е превърнала в тема табу, пише за кралските скандали \"Мирър“. Може да се окаже, че твърденията са верни, защото съвсем наскоро медиите на Острова съобщиха, че херцогиня Меган и принц Хари са обидили кралица Елизабет Втора, защото не са приели поканата й да посетят замъка Балморал край Абърдийншър, Шотландия. Освен това плъзнаха слухове, че Хари и съпругата му се замислят дали да не се преместят да живеят в САЩ. Според източници на вестник \"Сън“, Хари не е харесал имението в Херефордшир, което му е предложил принц Чарлз. Сега двойката може да се премести в Лос Анджелис, където живее майката на Меган. Причината за това е, че по такъв начин Хари искал да се отдалечи от скандалите в пресата, както и от споровете с брат си Уилям и съпругата му херцогиня Кейт. Само допреди година нещата изглеждаха така, сякаш британската кралица Елизабет Втора и съпругата на нейния внук принц Хари – Меган Маркъл се разбират добре и при всички случаи те се появяваха заедно на различни събития. Сподели:", "date": "2019.09.16", "title": "КРАЛСКИ СКАНДАЛИ: Меган и Хари станаха тема табу за Елизабет Втора - няма да повярвате какво е ядосало кралицата"}
{"url": "https://pik.bg/%D0%BD%D0%B8%D0%B5-%D1%81%D0%BC%D0%B5-%E2%84%961-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%B8%D1%8F%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B0%D0%BB%D0%BA%D0%BE%D1%85%D0%BE%D0%BB-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news870219.html", "text": "Българите изпиват средно по 12,3 л алкохол годишно, показва международно проучване. Това ни нарежда на шесто място в света по изпит алкохол на глава от населението, а средното количеството на изпития твърд алкохол в България е 5,3 л. Според проучването естонците пият най-много – 14,3 л, а след тях с половин литър по-малко са чехите. След това застават германците и австрийците с 13 л годишно. Алкохолът в България е бил най-евтиният в Европейския съюз през 2018 г., показват данни на Евростат, разпространени в петък. В тях са включени спиртните напитки, виното и бирата. Равнището на цените в Румъния е същото като у нас, а след това Унгария и Чехия. Ако средното равнище на цените на алкохола в ЕС е 100, у нас цената е 74 единици. На другия край в тази класация е Финландия, където индексът на алкохолните цени е 182, следвана от Ирландия, където е 177. Според данните на Евростат българите харчат 1,7% от общите си разходи за пиене. Това са приблизително 1,2 млрд. лв., или близо 400 лв. на домакинство. Харчим с 0,1% повече от средното за Европейския съюз. Най-много средства за алкохол заделят в Естония, Латвия и Литва. Най-малко пък харчат испанците – под 1% от разходите. Според Националния статистически институт близо 15% от българите пият всеки ден или няколко пъти през седмицата, а пиещите веднъж в месеца са 30%. Всеки трети българин пък посочва, че не употребява алкохол. Статистика на Световната здравна организация показва, че българите пият най-много на Балканите. След нас са румънците със средно 10 л на човек, сърбите и македонците с 9 л, гърците – със 7 л, а турците пият най-малко – едва 2 л. Наблюдава се тенденция при намаляване на възрастта при децата, които употребяват алкохол. Често подрастващите опитват спиртни напитки още на 13 години, но предпочитано питие за тях е бирата. Това се отнася за младежите не само в България, но и в цял свят. Употребата на лек алкохол нараства у нас през последните години. За изминалото десетилетие българинът е увеличил консумацията на бира със 7,5 л. През 2008 г. сме изпивали по 16,1 л годишно, а през 2018 г. те нарастват до 23,6 л. Въпреки това производството на пиво от малц за страната ни е намаляло през последните 10 години от 553 000 литра на 499 000 литра. Сподели:", "date": "2019.09.16", "title": "НИЕ СМЕ №1: Българите пият най-много алкохол на Балканите"}
{"url": "https://pik.bg/-news568657.html", "text": "Двама съседи си говорят: - Гошо, дето е до нас, миналата седмица пак е варил ракия! - Защо така мислиш? - Неговите зайци пак набиха моята немска овчарка. Сподели:", "date": "2019.09.16", "title": "ВИЦОВЕ"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B3%D0%BE%D1%80%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%B7%D0%B0%D0%BA%D0%B8%D0%BD%D1%82%D0%BE%D1%81-%D0%BF%D0%BB%D0%B0%D0%BC%D1%8A%D1%86%D0%B8%D1%82%D0%B5-%D1%81%D0%B0-%D0%BE%D0%B1%D1%85%D0%B2%D0%B0%D0%BD%D0%B0%D0%BB%D0%B8-%D0%B6%D0%B8%D0%BB%D0%B8%D1%89%D0%B0-news870275.html", "text": "Пожаро гори край селата Агалас и Кери на остров Закинтос. Ситуацията вече е извън контрол, съобщи Катимерини. Според данни на изданието пламъците са обхванали жилищни сгради, които преди това са били евакуирани. Според кмета на Кери Никитас Аретакис най-малко две къщи са били обхванати от огъня. Фронтът е дълъг повече от 10 километра и има опасност цялото село да бъде обкръжено от пожара. Всичките жители са евакуирани и на място са мобилизирани голям брой пожарникари. Около 120 души са били откарани с автобуси в хотели в района на Каламаки. Полиция е блокирала входовете и на двете застрашени села и не допуска никого. Силният вятър и високите температури допълнително допринасят за разгарянето на огъня. Сподели:", "date": "2019.09.16", "title": "Пожар гори на остров Закинтос, пламъците са обхванали жилища"}
{"url": "https://pik.bg/%D0%BA%D0%BE%D0%B8-%D1%81%D0%B0-%D0%B1%D0%BE%D0%BB%D0%B5%D1%81%D1%82%D0%B8%D1%82%D0%B5-%D1%81-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D1%81%D0%B3%D1%80%D0%B5%D1%88%D0%B5%D0%BD%D0%B0-%D0%B4%D0%B8%D0%B0%D0%B3%D0%BD%D0%BE%D0%B7%D0%B0-news870212.html", "text": "Погрешната диагноза е най-честата медицинска грешка, но и най-сериозната. Не се знае точно колко хора са диагностицирани с неправилна диагноза, но според изчисленията, около 40 до 80 000 смъртни случаи в американските болници всяка година са свързани с погрешна диагноза. За да установят кои състояния лекарите най-често диагностицират погрешно и кои могат да доведат до смърт или сериозно увреждане, експерти са изследвали и анализирали повече от 11 000 съобщени случая на неправилно лечение. \"Има около 10 000 болести, всяка от които се проявява чрез различни симптоми, така че може да бъде малко обезсърчително като се замислим как да се справим с неправилна диагноза\", казва д-р Дейвид Нюман Тъкър, директор на Института за успешна диагностика. Изследователският екип е заключил, че броят на здравословните състояния, свързани с най-често срещаните диагностични грешки, е изненадващо малък. Три различни заболявания са отговорни за най-сериозните грешки: Учените са проучили колко са сериозни и чести грешките и къде най-често се допускат, успокоява ни БГНЕС. Повече от 1/3 от грешките, които са причинили смърт или сериозни щети, са свързани с . Неправилна диагностика при съдовите проблеми се среща в 22% от случаите, а 13,5% при инфекциите. Учените са разделили \"голямата тройка\" на 15 специфични състояния и на самия връх са . В списъка влизат също инфаркт, меланом, рак на простатата и гърдата. Сподели:", "date": "2019.09.16", "title": "Кои са болестите с най-често сгрешена диагноза?"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%BD%D0%B0-%D0%B9-%D1%80%D0%B0%D0%B1%D0%BE%D1%82%D0%B0-%D1%81%D0%BB%D1%83%D0%B3%D0%B8%D0%BD%D1%8F-%D0%B2%D1%8A%D1%80%D1%82%D0%B8-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B5%D0%BB%D0%B8-%D1%80%D0%B0%D0%BD%D0%B3%D0%B5%D0%BB%D0%BE%D0%B2%D0%B0---%D0%B5%D1%81%D1%82%D1%80%D0%B0%D0%B4%D0%BD%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-%D0%B8%D0%B7%D0%BA%D1%8A%D1%80%D1%82%D0%B8-news868005.html", "text": "Естрадната легенда Нели Рангелова си живее по холивудски. Чаровната певица си е наела помощница, която я отменя най-вече в домашната работа. На 15 септември неостаряващата на външен вид Нели ще посрещне 61-вия си рожден ден. След толкова години зад гърба си обаче Рангелова така и не се научила на елементарни за всяка една жена дейности, като подреждането на дрехите, например. \"В София жилището не ни е много голямо. Мога и аз да се оправям с него, но имам едно прекрасно момиче за помощница - Ани. Тя перфектно подрежда дрехите - нещо, което за мен е невъзможно. Аз не я умея тази работа, не съм по малките детайли\", не крие Нели, че и тя си има кусури. В родния си град, Монтана, Рангелова има още един имот. И тъй като не живее там, а само няколко пъти годишно го обитава, и за него се грижат други хора. \"За него разчитам на едни приятели - Младен и Паула. Те садят, косят, занимават се... Това лято направихме ремонт на къщата. Боядисвахме, сменихме мебелите, дограмата, имаме и нова баня и вече мога да каня гости. Нищо не може да се сравни с красотата на вечерта в Монтана. През деня пък става да си правя плаж. Страхотно е, късметлийка съм, че съм от там\", добави Рангелова. Сподели:", "date": "2019.09.16", "title": "ЗВЕЗДНА Й РАБОТА: Слугиня върти домакинството на Нели Рангелова - естрадната певица изкърти дограмата на родната си къща"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BE%D1%82-27-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D1%81%D0%BC%D0%BE%D0%BB%D1%8F%D0%BD-news870241.html", "text": "Земетресение с магнитуд 2,7 по скалата на Рихтер е регистрирано в района на Смолян. Това сочи справка на сайта на Национален институт по геофизика, геодезия и география. Земетресението е регистрирано в 03.05 часа тази сутрин и е на дълбочина 12 км. Сподели:", "date": "2019.09.16", "title": "Земетресение от 2,7 по Рихтер е регистрирано край Смолян"}
{"url": "https://pik.bg/%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BF%D0%BE%D0%B4%D1%81%D0%BA%D0%BE%D1%87%D0%B8-%D1%81-138-news870242.html", "text": "Цената на фючърсите на петрола марка Brent при откриването на борсата ICE в Лондон се увеличи с 13,86% до $69,91 за барел, предава ТАСС. При това в първите минути цената на нефта достигна пикова цена от $71,95 за барел. За последно нефтът е бил на ниво $71 през май 2019 година. Цените на петрола се покачват на фона на съобщенията за удари на дронове по петролни съоръжения в Саудитска Арабия. Според The Wall Street Journal саудитските власти очакват националната петролна компания Saudi Aramco да възстанови производството на петрол до една трета до понеделник вечерта. Според изданието атаките срещу предприятията са намалили производството на петрол с 5,7 милиона барела на ден. Сподели:", "date": "2019.09.16", "title": "Цената на петрола подскочи с 13,8%"}
{"url": "https://pik.bg/%D0%BE%D1%81%D0%B5%D0%BC-%D0%B4%D1%83%D1%88%D0%B8-%D0%BE%D1%82-%D0%BA%D0%BE%D0%B8%D1%82%D0%BE-%D1%87%D0%B5%D1%82%D0%B8%D1%80%D0%B8-%D0%B4%D0%B5%D1%86%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BA%D1%80%D0%B0%D1%81%D0%BD%D0%BE%D1%8F%D1%80%D1%81%D0%BA-%D0%B2%D0%B8%D0%B4%D0%B5%D0%BE-news870279.html", "text": "Осем души, от които четири деца, загинаха при пожар в жилищен дом в Красноярск. За това съобщи ТАСС, позовавайки се на Министерството на извънредните ситуации в Русия. \"В 22:26 часа московско време (съвпада с българското време - б.р.) стана пожар в кооперация в Красноярск. Осем минути след пристигането на първата пожарна бе открит пламък от прозореца на третия етаж. При ликвидирането на пожара са открити телата на осем души, включително четири деца\", гласи съобщението. От регионалното управление на Министерството на извънредните ситуации съобщиха, че полицията е започнала проверка. Според източник от службата за извънредни ситуации пожарът е започнал заради неправилно боравене с огън или късо съединение. Той е локализиран в 23 часа московско време на площ от 40 кв. м и е потушен в 23:36 часа московско време. Установяват се причините за неговото избухване. Сподели:", "date": "2019.09.16", "title": "Осем души, от които четири деца, загинаха при пожар в Красноярск (ВИДЕО)"}
{"url": "https://pik.bg/%D0%BC%D1%8A%D0%B6-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-news870293.html", "text": "Мъж на 54 години пострада след взрив на газова бутилка в Пещера, съобщават от Главна дирекция \"Пожарна безопасност и защита на населението\". Сигналът за инцидента е получен на 15 септември в Районното управление на полицията в Пещера и пожарната служба в града. Произшествието е ликвидирано от един екип с четирима огнеборци с един пожарен автомобил. Унищожени са бака за приготвяне на заготовки за лекарствени средства и преградни стени от гипсокартон на площ от 20 кв.м. Спасена е сградата. Пострадалият е транспортиран в болницата в Пещера. Сподели:", "date": "2019.09.16", "title": "Мъж пострада от взрив на газова бутилка"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D1%80%D1%8A%D0%BC%D0%BE%D0%B2%D0%BD%D0%B0-%D0%B0%D0%BA%D1%86%D0%B8%D1%8F-%D0%B2-%D0%B1%D1%83%D1%80%D0%B3%D0%B0%D1%81---%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%B3%D0%B4%D0%B1%D0%BE%D0%BF-%D1%82%D0%B0%D1%80%D0%B0%D1%88%D0%B0%D1%82-%D0%BC%D1%80%D0%B5%D0%B6%D0%B0-%D0%BE%D1%82-%D0%BA%D0%BB%D1%83%D0%B1%D0%BE%D0%B2%D0%B5-%D0%B7-news870282.html", "text": "Мащабна акция на специализираната прокуратура и ГДБОП се провежда в Бургас, научи ПИК от местни. По първоначални данни става дума за организирана престъпна група заминаваща се с трафик на хора и проституция на територията на България и Германия. По информация на медията ни става дума и за пране на пари. Разследващи в жилетки на спецпрокуратурата и ГДБОП са влезли на няколко адреса и таршат от сутринта, разкриват очевидци. По думите им местата са клубове за елитни проститутки, прекарвани и зад граница. Сподели:", "date": "2019.09.16", "title": "ПЪРВО В ПИК: Гръмовна акция в Бургас - спецпрокуратурата и ГДБОП тарашат мрежа от клубове за елитни проститутки! (ОБНОВЕНА)"}
{"url": "https://pik.bg/%D1%85%D0%BB%D1%8F%D0%B1%D1%8A%D1%82-%D0%BD%D0%B0%D0%B9-%D0%B5%D0%B2%D1%82%D0%B8%D0%BD-%D1%83-%D0%BD%D0%B0%D1%81-%D0%B8-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news870225.html", "text": "Когато нивата на цените в страните се сравняват със средния за ЕС индекс на равнището на цените, който е 100, резултатите показват, че през 2018 г. цената на хляба и на зърнените култури е била най-висока в Дания (с индекс на равнището на цените 152 пункта), следвана от Австрия (135), Люксембург и Финландия (127). За разлика от това нивата на цените за хляб и зърнени храни през 2018 г. са били най-ниски в Румъния (с индекс на ценовото равнище от 54 пункта или 46%), следван от България (38%) и Полша (32%). През миналата 2018 г. разликата между цените на хляба и зърнените храни в Европейския съюз е била повече от три пъти между страната членка, където са били най-скъпи и страната членка, където са били най-евтини. Това показва специализираното проучване на Евростат за разликата на цените в общността. Сподели:", "date": "2019.09.16", "title": "Хлябът най-евтин у нас и в Румъния"}
{"url": "https://pik.bg/%D0%B1%D0%BD%D0%B1-%D0%BF%D1%83%D1%81%D0%BA%D0%B0-%D1%8E%D0%B1%D0%B8%D0%BB%D0%B5%D0%B9%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D0%B7%D0%B0-%D0%B1%D0%B0%D0%BD-news870244.html", "text": "Българската народна банка пуска днес в обращение сребърна възпоменателна монета \"150 години Българска академия на науките\". Цената на монетата е 78 (седемдесет и осем) лева, съобщиха от Централната банка. Монетата ще се продава в Българската народна банка - на две каси на пл. \"Княз Александър I\" 1 и на четири каси в Касов център на БНБ на ул. \"Михаил Тенев\" 10, както и в офиси и клонове на още четири банки. До 18 септември включително всеки клиент (физическо или юридическо лице) ще може да купи от Българската народна банка до два броя монети, след което възпоменателната монета \"150 години Българска академия на науките\" ще се продава без ограничения. Сподели:", "date": "2019.09.16", "title": "БНБ пуска юбилейна монета за БАН"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%81-%D1%82%D0%B0%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news870265.html", "text": "The Daily Express Премиерът Борис Джонсън има таен план как да изпълни обещанието си Великобритания да излезе от Европейския съюз на 31 откомври, пише евроскептичното британско издание , като се позовава на неназовани източници в правителството. Съобщава се, че планът е толкова таен, че дори членовете на вътрешния кръг на министър-председателя не са запознати с него. Само трима съветници са видели документа, за който се твърди, че съдържа секретен план. Според Daily Mail, от правителството вярват, че са намерили пропуск в закона, който проевропейските депутати приеха, за да спрат Брекзит поне засега.Информацията обаче е толкова чувствителна, че само трима от съветниците на Джонсън са запознати с нея. Самоличността им не се разкрива, но се смята, че вероятно триото включва Доминик Къмингс, дясната ръка на Джонсън и координатор на кампанията „Гласувай за напускане“, секретарят за Брекзит Стив Баркли и главният прокурор Джефри Кокс. Преди две седмици опозиционните партии се обединиха, за да приемат закон в опит да предотвратят Брекзит без сделка, като по този начин вързаха ръцете на премиера. В Закона се казва, че ако до 19 октомври в Камарата на общините не бъде одобрена сделка, Джонсън трябва да пише официално до Брюксел, за да иска нова отсрочка, което той неколкократно подчерта, че няма да направи. Джолсън Маугам, изтъкнат противник на Брекзит, който бе замесен в редица законодателни действия, целящи да предотвратят излизането на Великобритания от Европейския съюз, заяви, че последният закон може да не проработи. Той обясни, че ако депутатите гласуват за приемане на сделка на първо четене след това закона за предотвратяване на Брекзит без сделка вече няма да задължава Джонсън да иска отсрочка от Брюксел. Но ако след това депутатите гласуват срещу сделката, това напрактика ще позволи на правителството свободно да реализира Брекзит без сделка. Новината за таен план идва преди отделна правна битка за това дали господин Джонсън действа в рамките на закона, когато реши да прекрати дейността на парламента за пет седмици. Случаят ще се гледа във Върховния съд във вторник. Сподели:", "date": "2019.09.16", "title": "Борис Джонсън с таен план за Брекзит"}
{"url": "https://pik.bg/%D1%81%D1%8A%D1%80%D0%B4%D0%B5%D1%87%D0%BD%D0%B0-%D1%82%D1%80%D0%B0%D0%BC%D0%BF%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-%D0%B8%D0%B2%D0%B0%D0%BD%D0%B0-%D0%B7%D0%B0%D0%BB%D1%8E%D0%B1%D0%B8-%D0%BD%D0%B0%D1%80%D0%BE%D0%B4%D0%BD%D0%B0-%D0%BF%D0%B5%D0%B2%D0%B8%D1%86%D0%B0---%D1%88%D0%B5%D1%84%D1%8A%D1%82-%D0%BD%D0%B0-%D0%BE%D1%80%D0%BA%D0%B5%D1%81%D1%82%D1%8A%D1%80-%D0%BA%D0%B0%D0%BD%D0%B0%D1%80%D0%B8%D1%82%D0%B5-news869788.html", "text": "Голямата любов на Ивана - Стоян Стоев от оркестър \"Канарите\", има нова жена до себе си. Канара заряза дългогодишната си половинка Малина Колева заради народната певица Ваня Вълкова. Двамата вече не крият връзката си. Стоян и новата му изгора се забелязали още след връщането й в редиците на \"Канарите\" тази пролет. Отскоро вече живеят заедно и са на крилете на любовта, пише ежедневник. Бащата на Стоян и ръководител на \"Канарите\" Атанас Стоев е дал благословията на новата връзка на първородния си син. С бившата си половинка Малинабяха заедно около седем години, като постоянно се събираха и разделяха. По време на една от тези разлъки Стоян преживя бурна любовна история с певицата на народа Ивана. Изпълнителката на \"Шампанско и сълзи\" беше луднала по Канара, но в крайна сметка двамата се разделиха. След това Стоян се прибра при Малина, докато в живота му не се появи Ваня Вълкова. \"Благодаря ти! Благодаря и на всички около теб, които спомогнаха да се сложи край на тази агония! Аз ще бъда щастлива... А той? А вие?\", е един от коментарите на зарязаната Малина във Фейсбук по този повод. Тя получава огромна подкрепа от приятелите си в трудния момент. \"Връщане назад НЯМА! Имам подкрепата и любовта на много хора, не съм сама. Вярвам в себе си, знам, че ще успея и не съжалявам за миналото, напротив БЛАГОДАРЯ МУ за урока и за духовното ми израстване оттук нататък. Животът е прекалено хубав, за да го пропиляваш с токсични хора\", категорична е Колева. Ваня Вълкова бе омъжена в Раковски, но се е разделила със съпруга си преди време. Сподели:", "date": "2019.09.16", "title": "СЪРДЕЧНА ТРАМПА: Голямата любов на Ивана залюби народна певица - шефът на оркестър \"Канарите\" благослови новата жена на сина си"}
{"url": "https://pik.bg/%D1%85%D0%B0%D0%BE%D1%81-%D1%81%D1%8A%D1%81-%D1%81%D1%82%D0%B2%D0%BE%D0%BB%D0%BE%D0%B2%D0%B8%D1%82%D0%B5-%D0%BA%D0%BB%D0%B5%D1%82%D0%BA%D0%B8-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%B4%D0%B0%D0%BD%D1%81-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%81%D0%B8%D0%B3%D0%BD%D0%B0%D0%BB%D0%B8-%D0%BE%D1%82-%D0%BA%D0%BB%D0%B8%D0%B5%D0%BD%D1%82%D0%B8-news870256.html", "text": "Хаос с една четвърт от стволовите клетки на българските бебета изправи на нокти родителите им. Става въпрос за забавени сертификати за състоянието на замразения материал, който може да се използва от самото дете или от негови роднини за трансплантации при тежки диагнози. Забавянето е от страна на една от банките – Crio Save, която вече не е швейцарска, а е с нов собственик в Холандия и е преместила лабораторията си в Полша, съобщава „Монитор“. Същевременно тъканната банка Криоцентър - България, която действа на територията на нашата страна, подаде искане до Изпълнителната агенция по медицински надзор (ИАМН) за закриване на дейността си в България на 8 август. Причините не са ни известни. Това обясни за „Монитор“ д-р Евелина Цветкова, директор на дирекция „Координация на трансплантациите и асистираната репродукция“ в агенцията. Тъй като има непълнота в подадените документи, процедурата по закриването още тече. На практика лицензът на центъра все още е в сила. Тези обстоятелства станаха причина за безпокойството на българските клиенти, които плащат около 5000 лева годишна такса за съхраняването на клетките. На практика хората не са наясно какво ще се случи с материала, взет от децата им, става ясно от споделяния в социалните мрежи. 11 са чуждестранните банки, които събират стволови клетки у нас. Клиентите им са общо 20 980, като в Crio Save пробите от кръв и пъпна връв са 4533, тези от тъкан от пъпна връв са 3836. Донорите са общо 4538. За дванадесет години, откакто тъканни банки събират материал в нашата страна, с нито една от пробите не е правена трансплантация нито у нас, нито в чужбина, показват данни на ИАМН. За да даде отговор на хората, агенцията е изпратила запитвания по въпроса до здравното министерство в Полша и аналогичния орган по трансплантациите там, както и до компетентните органи в Швейцария и дружеството майка там. Към момента в отговор от Полша се обяснява, че центърът там има лиценз и на неговата страница хората ще могат да разберат подробности по въпросите, които ги безпокоят. От там са заявили, че полската структура спазва всички европейски изисквания в сферата на криобанкирането. Отговорено е още, че забавянето на сертификатите, както и на резултатите от пробите на майките са в резултат на преструктурирането на фирмата. Д-р Цветкова поясни, че ИАМН проверява тъканните банки поне веднъж на две години, както и по сигнали. Две жалби от клиенти са постъпили в последните години в здравната ДАНС, както още наричат популярно агенцията. И двете са били срещу Crio Save за липсващ сертификат. Проверките на ИАМН обаче са установили, че става въпрос за забавяне на издаването им. Затова тя не е съставила актове за нарушения. Сподели:", "date": "2019.09.16", "title": "Хаос със стволовите клетки, здравната ДАНС проверява сигнали от клиенти"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D1%8A%D0%BB%D0%BD%D0%BE-%D0%B5%D0%B4%D0%B8%D0%BD%D0%BE%D0%B4%D1%83%D1%88%D0%B8%D0%B5-%D0%B7%D0%B0-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8-%D0%BA%D0%B0%D1%87%D0%B5%D1%81%D1%82%D0%B2%D0%B0-%D0%BD%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B2-%D0%BF%D1%80-news870269.html", "text": "Две комисии на прокурорската колегия на ВСС обсъждат професионалните и етични качества на Иван Гешев за главен прокурор в два поредни дни. Гешев бе издигнат от цялата Прокурорска колегия на съдебното правителство за наследник на Сотир Цацаров и подкрепен от професионалните организации на прокурорите и следователите. За да стане обвинител № 1 са му необходими и 6 гласа от Съдийската колегия на ВСС. Двете комисии на Прокурорската колегия ще излязат с доклади след заседанията си, които ще бъдат обсъдени от целия ВСС на 9 октомври. Гешев пък ще бъде изслушан от съдебното правителство на 24 октомври. Днес заседава първата комисия на Прокурорската колегия на ВСС - по атестирането и конкурсите. Кандидатът Иван Гешев се появи лично на заседанието, за да изслуша заседанието на комисията. Според прокурорската колегия кандидатурата на Гешев отговаря на изискванията за длъжността, стана ясно от становището на магистратите. \"Високият му професионализъм и стриктното изпълнението на служебните му задължения, отличните умения за работа в екип, пълно покриване на изискуемите качества на ръководни административни умения, признания от редица международни институции и широка подкрепа от колегите му, както и от органи и институции, с които е работил. Въз основата на документите, комисията по атестиране и конкурсите на прокурорската колегия счита, че същият отговаря в пълнота на законовите изисквания\", заяви от комисията в своя доклад, прочетен от председателя на комисията Даниела Машева. Докладът разкри, че начело на Специализираната прокуратура за две години Гешев се е произнесъл по 1793 административни преписки, 729 писма на граждани, и е направил 62 предложения за законодателни промени до главния прокурор. Също така е издал и 44113 заповеди от административен характер. Справката за работата му сочи още, че 233 души са били осъдени по негови актове, докато е работил в Софийската районна и Софийската градска прокуратура и е написал 4218 постановления по досъдебни производства, 2969 акта по преписки,както и 230 обвинителни акта. \"Благодаря и на тези, които са ме подкрепили със становища на първо място, защото стана ясно, че са напразни надеждите на онези, които са очаквали конкурсът да извади някакви негативи в моята работа. Стана ясно, че такива няма и този доклад го показва. Но благодаря и на другите, които не са ме подкрепили, защото истината може да се установи при разкриване на различни гледни точки. Благодаря и на колегите от други институции, които са ме подкрепили, защото това отговаря на моето разбиране, че за да се постигнат резултати, трябва да има колегиалност и добро взаимодействие с всички органи от правоохранителната система, от които зависи борбата с престъпността. Докладът бе приет единодушно от присъстващите с явно гласуване и ще бъде публикуван официално на страницата на ВСС в унисон с изискванията за отворена и прозрачна процедура по избора на главен прокурор. След заседанието Иван Гешев заяви, че е казал всичко, което е имало да се коментира по процедурата на живо пред цялото обществото в излъчването на ВСС. \"В процедура съм и няма какво да коментирам по темата пред медиите. Всичко се излъчва онлайн и е достъпно\", напомни той. \"Винаги съм бил коректен и съм давал подробни изявления, когато е има акция или е необходимо. Сега няма какво да коментирам и не искам да ме преследвате, защото трябва да отида на работа\", обърна се към журналистите Гешев, тъй като няколко от тях го гонеха по улиците около сградата на ВСС. Сред тях беше и лъсналата като необективна и любимка на властта Силвия Великова, която призова за протести срещу Гешев от ефира на БНР и така стана ясно, че не е нито независима, нито безпристрастна. \"Не е коректно да коментирам процедурата, защото това е работа на ВСС. Сега ви моля да ме пуснете да отида и да си свърша работата\", призова Гешев. На въпрос кога ще приключи проверката за спирането на излъчването на БНР, той обясни, че има срок за нея и след него ще бъде изнесена цялата информация по казуса. \"Виждате колко открито и прозрачно работи прокуратурата, публикуваме всички подробности по разследванията и дори доказателства\", припомни Гешев. Сподели:", "date": "2019.09.16", "title": "ИЗВЪНРЕДНО В ПИК TV: Пълно единодушие за високите професионални качества на Иван Гешев в прокурорската комисия по атестиране и конкурси към ВСС (ОБНОВЕНА)"}
{"url": "https://pik.bg/%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B0%D1%82%D0%B0-%D0%BA%D0%BC%D0%B5%D1%82%D0%B8%D1%86%D0%B0-%D0%BD%D0%B0-%D0%B1%D0%BE%D0%B1%D0%BE%D0%B2-%D0%B4%D0%BE%D0%BB-%D0%B5%D0%BB%D0%B7%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B0-%D1%81-%D0%BE%D0%BF%D0%B8%D1%82-%D0%B4%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B5-%D0%BE%D1%82%D0%BD%D0%BE%D0%B2%D0%BE-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D1%87%D1%80%D0%B5%D0%B7-%D1%85%D0%BE-news870333.html", "text": "Провалената кметица на Бобов дол Елза Величкова иска отното да става кмет, разкриват местни хора. В миньорския град след 4 години мандат тя не се прослави с добро име и не успя да спечели доверието на хората. Не изпълни поетите ангажименти. Много думи, никакви действия, категорични са те. \"Единственото, което правеше бе да използва протестите на миньорите от \"Бабино\" и \"Бобов дол\", за да си лъска пиара. Разбира се, яхваше само темите, свързани със замърсяването на въздуха, за да се хареса на хората. Като кмет имаше толкова много правомощия, а тя нищо не направи. Говори ли, говори пред медиите и после ... тъмното мълчи. Не си мръдна и пръста за младите да ги задържи в Бобов дол. Грам не съдейства по ремонтните дейности на спортната зала. Хора от администрацията се питат обаче къде отидоха парите, които й бяха отпуснати? Оттам споделят, че в последните месеци я виждат да слиза от чисто нов джип. Големи заплати взимат кметове май или е сладка държавната пара. До ушите ни стигна и слухът, че е празна и касата на кметството. Помним случая с покупката на едни метли, когато тя разпореди да бъдат купени от точно определено място в София, където тя е в близки отношения със съобствениците на магазина. Май мирише на конфликт на интереси! Всичко, свързано с пари, минаваше през нейни приближени\", разкриват още местните в сигнал до медиите. Но ето днес, стисна ръце с БСП и еко хората на Прокопиев и получи подкрепа от тях. Тя беше официално издигната за кмет от тях. Нормално, тя им бе скрит говорител 4 години. Оказа се удобна пионка в ръцете на \"Позитано\" и подсъдимия Прокопиев, коментират местните. Сподели:", "date": "2019.09.16", "title": "Провалената кметица на Бобов дол Елза Величкова с опит да превземе отново общината чрез хората на БСП и подсъдимия Иво Прокопиев"}
{"url": "https://pik.bg/%D0%BD%D0%B5-%D1%81%D0%B5-%D0%BF%D0%BE%D1%81%D0%B2%D0%B5%D0%BD%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D0%BE%D1%81%D0%B5%D0%B3%D0%BD%D0%B0-%D0%B8-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-%D0%B7%D0%B0-%D0%B4%D0%B0-%D1%81%D0%B8-%D0%BF%D1%80%D0%B0%D0%B2%D0%B8-%D1%80%D0%B5%D0%BA%D0%BB%D0%B0%D0%BC%D0%B0-%D0%B8-%D0%BD%D0%B0%D0%BF%D0%B0%D0%B4%D0%BD%D0%B0--news870338.html", "text": "„Свободата на словото е в основата на демокрацията. Това е фундаментална ценност. Очевидно в България е в криза“, коментира президентът. Държавният глава заяви, че ефирът на общественото радио не е спирал дори по време на война. „Този казус отново потвърждава нуждата от отговор на въпроса кой и как управлява обществените медии. Очевидно държавата се управлява чрез нечий телефон, а не през институциите, каквато е нормалната европейска практика. И мисля, че на това нещо е крайно време да се сложи край“, заяви високопарно той. Сподели:", "date": "2019.09.16", "title": "Не се посвени: Румен Радев посегна и на първия учебен ден, за да си прави реклама и нападна Борисов: Очевидно държавата се управлява чрез нечий телефон"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D0%BD%D0%BE%D0%B2-%D0%B7%D0%B0%D0%B2%D0%BE%D0%B4-%D0%B2-%D0%BF%D0%B5%D1%89%D0%B5%D1%80%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news870335.html", "text": "Той коментира изказване на Румен Радев, че държавата се управлява по телефона, свързано със свалянето на Силвия Великова от ефира на БНР. \"Смешно ми е как от всеки телевизор и радио се сипят обиди към правителството, но говориш по всички телевизии. И после няма свобода. Дума не съм казал, каквото искат, това да правят. Свобода! Но да злоупотребяват с това. Правят саботажи срещу правителството. Планирани, насочени, за да разрушат системата. И после - правителството им е виновно. Не ме интересуват нито Корнелия, нито президента\", категоричен е премиерът. Той благодари на инвеститорите и сподели, че сред тях е и Жан-Клод Юнкер, който не е могъл да присъства на откриването заради здравословни причини. Сред присъстващите са министрите на околната среда и водите, на финансите, на икономиката и на здравеопазването. Заводът ще произвежда фармацевтични продукти и фуражни добавки. Общият размер на инвестицията е 300 млн. лв., от които 200 млн. лв. са осигурени със заем по плана \"Юнкер\" през 2018 година. Дружеството ще осигури заетост на висококвалифицирани работници и специалисти в областта на биотехнологиите, химията и инженерството. Премиерът Бойко Борисов е на официалното откриване на новия завод за производство на фармацевтични продукти и фуражни добавки \"Биовет\" Пещера. Министър-председателят Бойко Борисов е сред гостите за официалното откриване на новоизградено предприятие в Пещера с над 200 работни места . Сподели:", "date": "2019.09.16", "title": "Премиерът Борисов открива нов завод в Пещера (ОБНОВЕНА)"}
{"url": "https://pik.bg/%D0%BF%D1%83%D1%81%D0%BD%D0%B0%D1%85%D0%B0-%D0%BE%D0%BD%D0%BB%D0%B0%D0%B9%D0%BD-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BD%D0%BE%D0%BC%D0%B5%D1%80-%D0%B8-%D0%B0%D0%B4%D1%80%D0%B5%D1%81-%D0%BD%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B5%D0%BA%D1%86%D0%B8%D1%8F-news870342.html", "text": "От днес избирателите могат да проверят номера на избирателната секция и мястото на гласуване за предстоящите избори за общински съветници и кметове на 27 октомври 2019 г. Справката за всички български граждани се осигурява от Главна дирекция \"Гражданска регистрация и административно обслужване\" към Министерство на регионалното развитие и благоустройството. Проверка през интернет може да се направи на адрес http://www.grao.bg/elections/. Сайтът предоставя и възможността да се подават \"Искане за гласуване по настоящ адрес\" по електронен път от общинските администрации след идентификация с електронен подпис. Гражданите могат да се информират за мястото на гласуване като изпратят SMS на номер 18429, който е единен и за трите мобилни оператора (A1, Теленор и Виваком). Цената на SMS e 25 стотинки без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за Избори за общински съветници и за кметове на 27 октомври 2019 г. за въведения ЕГН. Друг вариант за получаване на информация е с обаждане чрез стационарен или мобилен телефон, като се избере номер 0800 1 4726 (\"0800 1 GRAO\"). Тел. 0800 1 4726 е безплатен за цялата страна. Сподели:", "date": "2019.09.16", "title": "Пуснаха онлайн проверка на номер и адрес на избирателната секция"}
{"url": "https://pik.bg/%D0%B7%D0%BE%D1%80%D0%BD%D0%B8%D1%86%D0%B0-%D1%80%D1%83%D1%81%D0%B8%D0%BD%D0%BE%D0%B2%D0%B0-%D1%89%D0%B5-%D0%BE%D1%82%D0%BA%D1%80%D0%B8%D0%B5-%D0%BE%D0%BD%D0%BB%D0%B0%D0%B9%D0%BD-%D1%82%D1%80%D1%83%D0%B4%D0%BE%D0%B2%D0%B0-%D0%B1%D0%BE%D1%80%D1%81%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%B4%D0%B5%D0%BD-%D0%BD%D0%B0-%D1%82%D1%80%D1%83%D0%B4%D0%B0-news870274.html", "text": "Заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще открие онлайн трудова борса в Европейския ден на труда - 17 септември. Събитието ще се проведе от 9:30 часа в зала „Диамант“ на хотел „Рамада София“. Организатори са Агенцията по заетостта и EURES мрежата. По време на форума за първи път ще бъде представена онлайн платформа, в която могат да се включат работодатели и търсещи работа лица от цяла Европа. В деня на борсата двустранна чат-система ще спомогне за осъществяването на онлайн комуникация в реално време между търсещи работа, работодатели и EURES съветници от 14 държави. Онлайн събитието е достъпно на следния адрес: https://www.europeanjobdays.eu/en/events/european-online-job-day-sofia-2019 и е отворено за предварителна регистрация както на работодатели, така и на търсещи работа лица. Присъствие на трудовата борса са потвърдили 15 работодатели от България, Германия, Дания, Естония, Кипър, Финландия, Холандия, Чехия, Испания, Италия, Полша, Румъния, Словакия, Словения и Швеция. Сподели:", "date": "2019.09.16", "title": "Зорница Русинова ще открие онлайн трудова борса в Европейския ден на труда"}
{"url": "https://pik.bg/%D0%BB%D1%8E%D0%BF%D0%BA%D0%BE-%D0%BF%D0%B5%D1%82%D1%80%D0%BE%D0%B2%D0%B8%D1%87-%D0%BE%D1%82%D1%81%D0%B5%D1%87%D0%B5-%D0%BC%D0%B0%D0%B7%D0%B8%D0%BA%D1%83-%D0%B5-news870348.html", "text": "Наставникът на ЦСКА Люпко Петрович коментира пред \"Тема Спорт\" победата на своя отбор с 1:0 над Ботев (Пловдив) на Коматево. Сръбският специалист обяви, че Брадли Мазику е най-добрият ляв бек в българското първенство. \"Доволен съм, че играхме много добре в защита. Успяхме да вкараме гол и да не допуснем, което е хубаво\", каза той. На въпрос \"Защо ЦСКА не създаде положения през първото полувреме и отново не успя да се разпише до почивката\", Петрович коментира: \"Чакайте, Али Соу имаше възможност още в първите секунди на мача и замалко да вкара гол. После имахме две-три нападения. През втората част пък надиграхме Ботев тотално. Това е отбор със силни играчи. А и те 90% са същите от миналия сезон. 10% са им нови. Затова трябваше да контролираме внимателно мача и да не допускаме гол. Както вие казвате - играхме за резултат. Важното е, че победихме черната ни котка. Мазику е най-добрият ляв бек в първенството. А Бусато през целия мач показа, че е сигурен и е заслужено на вратата. Трябваше да го видим в действие. Пуснахме много голове в последно време. А аз виждам как Бусато тренира, как работи, той осъзнава за какво е дошъл в ЦСКА. Заслужено получи шанс и го защити. Може да е титуляр и срещу Царско село\". Сподели:", "date": "2019.09.16", "title": "Люпко Петрович отсече: Мазику е..."}
{"url": "https://pik.bg/%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D0%B1%D0%BE%D1%80%D0%B8%D1%81%D0%BB%D0%B0%D0%B2-%D1%86%D0%B5%D0%BA%D0%BE%D0%B2-%D1%80%D0%B0%D0%B7%D0%B1%D0%B8-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8%D1%82%D0%B5-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%BA%D1%80%D0%B8%D0%B2%D1%8F%D0%B2%D0%B0%D1%82-%D0%BE%D0%B1%D1%89%D0%B5%D1%81-news870245.html", "text": "Шпионският скандал, след който стана ясно, че определена група хора, обвързани с руския олигарх Константин Малофеев и бившият агент на КГБ и ГРУ генерал Леонид Решетников повдига въпроса, затова как не само руски граждани имат интерес да дестабилизарат страната ни, но и американски такива. Ето какво написа във фейсбук по повода Независимо дали в конкретния казус с Малинов ще се докаже съставомерно деяние \"шпионство\" по чл. 105 НК, се повдига далеч по-широкия въпрос - за влиянието на чужди интереси върху българската политика и обществено мнение. За т.нар. „агенти на влияние“. Носейки комплекса на „възникваща демокрация“ през годините българските институции, а и общественост, допуснаха чужди посланици да назидават и открито да вземат страна във вътрешнополитическите ни спорове. Спомнете си само францу зина Кабан и американеца Уорлик, които не излизаха от сутрешните блокове. Имаше и някакъв германски младеж от местното бюро на немската фондация „Науман“, който не се стесняваше да раздава политически оценки. Или пък „Америка за България“, която сериозно урони репутацията си с мащабното субсидиране на една специфична група соросоидни НПО и медии, което изкривява както медийната среда, така и обществената дискусия. В САЩ са решили въпроса с „агентите на влияние“, които лобират за промяна в политиката на САЩ от името на чужди правителства и организации, със Закона за регистрация на чуждите агенти от 1938 г. (FARA), който действа и до днес. След като получаваш финансиране от чужбина, за да лобираш пред американските институции, си длъжен да декларираш в публичен регистър кой ти плаща и за какво. Обществото има право да знае какви интереси се сблъскват на обществения терен. В Русия преди няколко години приеха свой вариант на такова законодателство. През вече далечната 2002 г. бях първият, който повдигна на парламентарно ниво темата за такава уредба и у нас. Тогава не срещнах подкрепа, а и обществените условия не бяха назрели. Дали пък вече не е време? Сподели:", "date": "2019.09.16", "title": "ШПИОНСКИ СКАНДАЛ! Борислав Цеков разби грантаджиите от \"Америка за България\": Изкривяват обществото!"}
{"url": "https://pik.bg/%D0%B8%D0%B7%D0%BF%D0%B8%D1%81%D0%B0%D1%85%D0%B0-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%BF%D1%80%D0%B5%D0%B1%D0%B8%D1%82%D0%B8%D1%8F-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news870292.html", "text": "Служителят в маркетинговия отдел на „Левски” Цветан Вълчев, който бе пребит жестоко на 21 август, е изписан от болницата, съобщава \"Меридиан Мач\". Той бе настанен в ИСУЛ в тежко състояние, след като двама мъже го пребиха почти до смърт пред паркинга на стадион „Георги Аспарухов\". Лекарите тогава обявиха, че Вълчев е с опасност за живота с черепни и куп други травми. Състоянието му беше стабилизирано след няколко дни, но той имаше проблеми с дишането и дълго време беше в опасност. Причината за това беше хематом. Другата добра новина е, че според медицинските лица няма да се налага да минава в бъдеще през серия операции заради травмите, нанесени по главата му. След нанасянето на зверския побой имаше опасения, че ще има множество увреждания, но той се е възстановил. До този момент резултат от разследването на полицията няма. Появиха се записи от камерите около паркинга на улица „Тодорини кукли\", но извършителите на побоя не са установени и заловени, въпреки че има какви ли не версии и подозрения. Сподели:", "date": "2019.09.16", "title": "Изписаха от болницата пребития служител на \"Левски\""}
{"url": "https://pik.bg/%D0%BD%D0%B0%D0%B4-700-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%87%D0%B0%D0%BA%D0%B0%D1%82-%D0%B7%D0%B0-%D0%B1%D1%8A%D0%B1%D1%80%D0%B5%D1%87%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F-news870277.html", "text": "Около 700-800 пациенти чакат за бъбречна трансплантация. Това съобщи проф. Петър Панчев пред БНТ. Годишно се правят максимум 20 трансплантации. Причината е, че няма донори. \"Има чакащи, екипи и бази за трансплантация, но няма донори\", заяви той. Всяко донорство, което се извършва в чужбина, първото изискване за ЕС е да има донор. Всяка страна си пази органите, когато се получават при пътни инциденти, обясни проф. Панчев. Сподели:", "date": "2019.09.16", "title": "Над 700 пациенти чакат за бъбречна трансплантация"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%BF%D0%BE%D0%B7%D0%B8%D1%82%D0%B8%D0%B2%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BD%D0%B0-%D0%B4%D0%B5%D0%BD%D1%8F-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%BA%D0%B0%D1%87%D0%B5%D1%81%D1%82%D0%B2%D0%B0-%D0%B2-%D1%87%D0%BE%D0%B2%D0%B5%D0%BA%D0%B0-news870239.html", "text": "16.09.19 Един от най-веселите и щастливи дни на лунния месец : Тригонът на Луната и Юпитер действа като благословия свише. Луната е в знак Овен до 13:32 ч на 17 септември Хората са по-инициативни, по-импулсивни, по-хазартни, търсещи новото, пише астроложката Ивелина Пенчева. Повишава се физическата активност. Емоционалното напрежение и конфликтността се увеличават по това време. Добре е да контролирате емоциите и не започвайте да изяснявате отношенията сега. Трудно се постигат компромиси. Има стремеж да се решават всички проблеми от раз. Често липсва търпение. Важните въпроси е по-добре да бъдат отложени. Ще бъде много трудно да се концентрирате и да постигнете добър резултат. Опитайте се да не се претоварвате физически, въпреки че лекото натоварване няма да навреди. Бъдете внимателни, пазете се от наранявания. Зачестяват главоболията. Не се препоръчват хирургически операции на главата, мозъка, очите, зъбите. Продължава 17 лунен ден до 20:59 ч на 16 септември (от 20:35 ч на 15 септември) Този ден е свързан със Слънцето и е един от най-веселите и щастливи дни на лунния месец. На този ден в древна Гърция са устройвали свещените вакханалии и е бил посветен на бог Дионисий. Ден за разкрепостяване, захвърляне на задръжките и вътрешна свобода. Луната освобождава хората от стеснения и комплекси. Позитивната енергия на деня разкрива най-добрите качества в човека. Енергията трябва да се направлява в творческото русло, за съзидание или в любовта. Ден, в който трябва да бъдете щедри, да доставяте радост на близките си и да не отказвате нищо на децата. Засилват се шансовете да срещнете своята половинка, ако още не сте я намерили. Жените в този ден са най-привлекателни и женствени, и могат да се възползват от това предимство. Денят е предназначен от самите небеса за съдбоносни срещи, признание в любов. Денят е свързан с интуитивното познание, екстаза, преображението. Не бива да се напрягате, да нервничите. Всяка работа трябва да носи удоволствие. Не живейте по план, защото всичко може да се получи не така, както сте го планирали. Сега може да се яде и пие всичко, но по-добре избягвайте това, от което ще ви стане тежко. В този лунен ден е хубаво да се пие вино - най-добре червено. Болестите на деня имат ярко изявени симптоми, остра и дълга продължителност. Подходящо време да се съберете цялото семейство и дори без повод да си устроите малък семеен празник, за да се насладите на общуването. Приветства се събирането на весели компании, посещение на дискотеки, нощни клубове. Прекрасен ден за любов и секс. Отпуснете се, отдайте се на желанието си, няма нужда да сдържате своите еротични фантазии. Подстрижката ще ви донесе полза, само ако не планирате големи промени. В противен случай се въздържайте. Удачен ден за всякакви покупки. Главното условие е да изпитвате радост и да сте в приповдигнато настроение, когато придобивате закупеното. Ако сте сънували кошмари, то значи, че отдавна не можете да изпитате радост от живота. Не си позволявате да се отпуснете. Необходимо е да се освободите от собствения си затвор, в който сами сте се поставили. Следва 18 лунен ден от 20:59 ч на 16 септември до 21:23 ч на 17 септември 30 слънчев ден – Ден, в който над нас се излиза Божията благодат. Подхождайте към всяко дело творчески и с вдъхновение. Време за сериозни избори, за завършване на старите дела, но да не се започват нови. Подходящо за важни мероприятия и за всичко, към което се отнасяте сериозно. Хубаво е да прекарате повече време в семеен кръг, сред близки хора и по-малко сред странични. Сподели:", "date": "2019.09.16", "title": "ЗВЕЗДИТЕ ГОВОРЯТ: Позитивната енергия на деня разкрива най-добрите качества в човека"}
{"url": "https://pik.bg/%D0%BC%D1%8A%D0%B6-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D1%81-%D0%B0%D1%82%D0%B2-%D0%B8-%D0%B7%D0%B0%D0%B3%D0%B8%D0%BD%D0%B0-news870297.html", "text": "48-годишен мъж е загинал в района на с. Ляхово, управлявайки АТВ. Това съобщиха от ОДМВР – Добрич. На 14 септември около 18:30 часа е получено съобщение за възникнало ПТП в района на с. Ляхово, обл. Добрич. Установено е, че 48-годишен мъж, управлявайки АТВ, губи контрол над МПС и се преобръща. Вследствие на инцидента, водача загива на място. По случая е образувано досъдебно производство. Сподели:", "date": "2019.09.16", "title": "Мъж се преобърна с АТВ и загина"}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D0%B2-%D0%BF%D0%B8%D0%BA-%D0%BB%D0%B0%D0%BC%D0%B1%D0%BE-%D0%BF%D0%B0%D0%BA-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news870385.html", "text": "Стефан Данаилов отново постъпи в болница. Това съобщиха от УМБАЛ „Софиямед“, където той ще продължи възстановяването си. На актьора ще му бъдат направени нови изследвания и ще се подложи на рехабилитация. Сподели:", "date": "2019.09.16", "title": "МЪЛНИЯ В ПИК: Ламбо пак в болница"}
{"url": "https://pik.bg/%D0%BA%D0%BE%D0%BD%D1%86%D0%B5%D1%80%D1%82-%D0%BD%D0%B0-%D0%BC%D0%B0%D0%B4%D0%BE%D0%BD%D0%B0-%D1%88%D0%BE%D0%BA%D0%B8%D1%80%D0%B0-%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-news870294.html", "text": "Актьорът Владо Пенев има голям брой телевизионни роли зад гърба си, но когато не е пред камерата, изобщо не обича да се снима. \"Чувствам се неловко, когато някой ме спре на улицата и ми каже \"Хайде да се снимаме\". Пред камерата на сериала или филма е друго...\", призна проф. Цонев от \"Откраднат живот\" в \"На кафе\". Според Пенев смартфон-манията ни отнема възможността да изживяваме и да се наслаждавеме на моментите с очите си. \"Спомням си, преди години бях на концерт на Мадона в Атина. Всички хора пред мен снимаха с телефоните си и гледаха в тях, вместо в това, което се случва на сцената. Най-ценното е да си там, да си част от случващото се и да го изживееш без посредник, без камерата\", добави актьорът. За да стопира тази практика, самата Мадона преди седмица обяви, че на концертите на новото й турне ще бъде забранено снимането с мобилни телефони. Сподели:", "date": "2019.09.16", "title": "Концерт на Мадона шокира Владо Пенев"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%B7%D0%B0-%D1%82%D1%83%D0%B1%D0%B5%D1%80%D0%BA%D1%83%D0%BB%D0%BE%D0%B7%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news870296.html", "text": "За пореден път през 2019 г. ще се проведат безплатни прегледи за туберкулоза в лечебни заведения за диагностика и лечение на туберкулозата в областните градове на страната. Кампанията „Седмица на отворените врати” се осъществява в изпълнение на Националната програма за превенция и контрол на туберкулозата в Република България. Чрез предоставянето на безплатен достъп до медицински услуги проявата е доказала своята ефективност за повишаване на обществената информираност по отношение на заболяването. По време на проведени кампании през месеците март и юни 2019 г. общо анкетирани за туберкулоза са 5 057 лица, а на 3 293 лица в риск от туберкулоза са извършени медицински прегледи и допълнителни изследвания. Открити са 53 лица с туберкулоза и 144 лица с латентна туберкулозна инфекция, при които е започнато лечение. Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, за ефективна превенция на туберкулозата в страната и за подобряване на достъпа до здравни грижи. По време на проведените за периода 2009 г. – 2018 г. „Седмици на отворени врати” анкетирани за туберкулоза са 119 787 лица, открити и насочени за лечение са 1 295 лица с туберкулоза, открити с латентна туберкулозна инфекция и обхванати с химиопрофилактика са 4 495 души. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. Сподели:", "date": "2019.09.16", "title": "Започват безплатни прегледи за туберкулоза в цялата страна"}
{"url": "https://pik.bg/%D1%83%D0%B1%D0%B5%D0%B6%D0%B8%D1%89%D0%B5-22-%D0%B3%D1%8E%D0%BB%D0%B5%D0%BD%D0%B8%D1%81%D1%82%D0%B8-%D0%B8%D0%B7%D0%B1%D1%8F%D0%B3%D0%B0%D1%85%D0%B0-%D0%BE%D1%82-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B3%D1%8A%D1%80%D1%86%D0%B8%D1%8F-news870298.html", "text": "Двайсет и двама поддръжници на организацията на Фетхулах Гюлен са избягали от Турция в Гърция, молейки за убежище. Това съобщи гръцкият информационен портал Newpost, цитиран от ТАСС. Анкара обвинява \"терористичната групировка фетулахистите\" (FETO) в опит за преврат в Турция от юли 2016 г. Според портала, след като през август офицер от турските ВВС избяга на гръцки остров Калимнос в Егейско море и помоли за политическо убежище, за да се скрие от сегашната турска власт, още 22 турски граждани отплуваха на този остров. Както бе съобщено, турците са били на кораб, акостирал на острова и веднага са се предали на гръцките власти. Те са се обявили за поддръжници на Гюлен, заявявайки, че са били принудени да напуснат Турция, опасявайки се от затвор от страна на режима на Ердоган, отбеляза порталът. Тези хора са се опитали да получат документи за временно пребиваване в Гърция до разглеждането на заявленията за предоставяне на убежище, а след това са напуснали острова в неизвестна посока. Националната служба за информация (разузнаване и контраразузнаване) е информирана за случая, се казва в изданието. През юли 2016 г. в Гърция избягаха осем гръцки военни с вертолет, които по твърдение на турската страна, са участвали в опита за преврат от 15 юли 2016 г. В Гърция те бяха осъдени на два месеца затвор за незаконно влизане на територията на страната. Скоро съдът промени присъдата на условна с 3-годишен изпитателен срок и след това съдът отказа екстрадиция на военните, защото в родината си те не могат да разчитат на справедлив съд, има опасност от изтезания и смърт. През месец май 2018 г. осмината турски военни бяха освободени от ареста заради изтичане на пределно допустимия срок за задържане без присъда. Сподели:", "date": "2019.09.16", "title": "УБЕЖИЩЕ: 22 гюленисти избягаха от Ердоган в Гърция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B1%D0%B5%D1%82%D0%B8%D0%BD%D0%B0-%D0%B6%D0%BE%D1%82%D0%B5%D0%B2%D0%B0-%D0%BE%D1%82-%D1%81%D0%B5%D0%BC-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D0%B5%D0%BA%D1%88%D1%8A%D0%BD%D0%B0-%D1%81-%D0%B1%D0%BD%D1%80---%D0%B5%D1%82-news870381.html", "text": "Членът на СЕМ Бетина Жотева заяви в ексклузивно блиц интервю пред ПИК TV, че се е притеснила от поредица от странни случки в БНР - ставащото със съдебната репортерка  Силвия Великова, спирането на общественото радио и протестите. Три случайности са странни едно след друго, каза Жотева. Запитана кой трябва да поеме отговорност за проблемите Жотева посочи, че са чули, че шефът на БНР Светослав Костов поема някаква отговорност. Подписът му стои под резолюцията за спирането на радиото, припомни тя думите на директора. \"На нас никой не ни е звънял. Не ми харесва, когато три дни подред се случват странни неща в национален ефир\", отговори тя на въпрос дали провижда външно влияние в националното радио. \"Покрай всички избори има напрежение и никой не печели от това да има сътресения в националните медии. Удивени бяхме от спирането на сигнала и вече се притесних какво се случва\", сподели Жотева и каза, че днес премиерът Бойко Борисов също е обявил, че не възприема случайно трусовете в БНР. В правомощията на СЕМ не са кадрови решения, отсече тя на въпрос дали ще предприемат мерки за наказания след спряното излъчване.\"Ние може да преценим дали е нарушена лицензията, но не можем да налагаме кадрови решения\", коментира още тя. Жотева даде интервю пред медията ни веднага след като Съветът изслуша шефа на БНР.  СЕМ ще излезе със становище по казуса в сряда. Както ПИК съобщи, причината за спирането на излъчването на програма \"Хоризонт\" в петък сутринта, според ръководството, е поради технически проблеми. Покрай спирането на сигнала обаче избухна скандал, а премиерът Бойко Борисов нарече директорите \"главанаци\". След това директорът Николай Кръстев, който е дългогодишен кореспондент на БНР, подаде оставка. Костов заяви в началото на брифинга, че спирането на директния ефир на БНР е било заради \"голям технически проблем на 11 септември от 6 до 11 ч\". Сподели:", "date": "2019.09.16", "title": "САМО В ПИК TV: Бетина Жотева от СЕМ с горещи разкрития пред медията ни за екшъна с БНР - ето кой трябва да поеме отговорност"}
{"url": "https://pik.bg/%D0%BD%D0%B0%D1%81%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BD%D0%BB%D0%BE-%D0%BD%D0%B0%D0%B4-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%B0%D0%BB%D0%B8%D0%BA%D0%B0%D0%BD%D1%82%D0%B5-news870267.html", "text": "Интригуващо видео, на което се вижда бързо летящ неидентифициран обект в небето над испанския град Аликанте, е привлякло сериозно вниманието на Американската агенция за космически изследвания, съобщи „Дейли стар“. Видеото е заснето по време на буря този уикенд от компютърния инженер Алехандро Мола. Пред изданието той разказал, че не можел да заспи в събота заради лошото време и решил да снима зрелищната гръмотевична буря в нощното небе. След като записал няколко видеоклипа, разбрал, че уловил нещо наистина зрелищно и странно, което се движи бързо зад облаците. На видеото се вижда сребърен диск, който скача през облаците. Клипът беше излъчен от испанския Agencia 6 и според Молла, НАСА е отправила официално искане да получи оригиналния файл от испанската медия, излъчила кадрите. „Чест е да допринеса с кадри, които могат да се окажат първите на НЛО над Аликанте“, заяви Молла пред „Дейли стар“. Вестникът твърди, че НАСА вече изследва видеото. Междувременно изданието написа, че НЛО ентусиасти са съобщили, че имат доказателства за извънземен кораб, приближаващ Земята за рутинно презареждане с електрическа енергия по време на бурята. Сподели:", "date": "2019.09.16", "title": "НАСА разследва НЛО над испанския град Аликанте"}
{"url": "https://pik.bg/%D0%B5%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D1%81%D0%B5-%D0%BE%D1%89%D0%B5-%D0%BD%D1%8F%D0%BC%D0%B0-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news870387.html", "text": "Великобритания все още не е предложила работещи алтернативи на разпоредбите от предпазния механизъм за ирландската граница предвиден в споразумението за оттеглянето й от ЕС, заявиха от Брюксел в понеделник след разговорите между председателя на Европейската комисия Жан-Клод Юнкер и премиера на Обединеното кралство Борис Джонсън, цитирано от AFP. Председателят на Европейската комисия Юнкер използва срещата в Люксембург, за да подчертае „че е отговорност на Обединеното кралство да предложи работещи правни решения“, ако иска да премахне предпазния механизъм в сегашния му вид, добавяйки, че „такива предложения все още не са направени“. Сподели:", "date": "2019.09.16", "title": "ЕС: Великобритания все още няма работещи предложения за Брекзит"}
{"url": "https://pik.bg/%D0%B1%D0%B4%D0%B6-%D0%BF%D1%83%D1%81%D0%BA%D0%B0-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D1%8F-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8-%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-news870307.html", "text": "Във връзка с началото на учебната година в училищата и предстоящият старт на академичната година във висшите учебни заведения БДЖ напомня, че всички учащи на възраст до 26 навършени години (ученици, студенти и докторанти редовно обучение) имат право да пътуват с 50% намаление от редовната цена на билета във втора класа на всички пътнически и бързи влакове. За да могат младите клиенти на националния железопътен превозвач да ползват тази отстъпка, е необходимо да си купят железопътна карта „Учащ”. Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта „Учащ” е 1,00 лв. и е валидна от 1 октомври до 30 септември на следващата година. Националният жп превозвач предлага и допълнителни преференции за  всички ученици и студенти, които са купили железопътна карта „Учащ”. Срещу тази карта учащите могат да купят отново с 50% отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака. Учащите на възраст до 26 навършени години ползват допълнителни намаления и при пътувания в група. „БДЖ-Пътнически превози” ЕООД предлага 75% намаление от редовната цена на билетите за организирани групи от минимум 10 души. За целта е необходимо да се представи писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта „Учащ”. Преподавателите, които придружават  групата (1 преподавател на 10 учащи), ползват също 75% намаление от цената на билета. За улеснение на учебните заведения, БДЖ предлага унифициран формуляр за заявка за групово пътуване. Този формуляр, както и пълното съдържание на регламента за организиране на групови пътувания, са публикувани на официалната интернет страница на дружеството (www.bdz.bg). Сподели:", "date": "2019.09.16", "title": "БДЖ пуска намаления за ученици и студенти"}
{"url": "https://pik.bg/%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81%D0%B5-%D1%81%D0%B0%D0%BC%D0%BE%D1%81%D0%B5%D0%B7%D0%B8%D1%80%D0%B0-%D0%BF%D0%BE-%D0%B4%D0%B0%D0%BD%D0%BD%D0%B8-%D0%B2-%D0%BC%D0%B5%D0%B4%D0%B8%D0%B9%D0%BD%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8-%D0%B7%D0%B0-%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8-%D1%81%D1%82%D0%B5%D0%BD%D1%82%D0%BE%D0%B2%D0%B5-%D0%BD%D0%B0-%D0%B7%D0%B4%D1%80-news870389.html", "text": "Специализираната прокуратура се самосезира по изнесени в медийни публикации данни за неправомерни действия на лекари от МБАЛ в Пазарджик, и по-конкретно  – за постаняне на стентове на пациенти, които не се нуждаят от подобна медицинска интервенция. По случая е назначна комплексна проверка, по която конкретни задачи са възложени на различни държавни органи. ГДБОП следва да установи дали са налице данни за извършено престъпление по Наказателния кодекс. Предстои да бъдат снети обяснения на лекари и медицински работници, да бъде проверена цялата медицинска документация и наложената практика на лечение на страдащи от сърдечни заболявания. Изпълнителната агенция „Медицински надзор“ следва да установи дали структурата, управлението, дейността и организацията на медицинската помощ в болницата съответства на Закона за лечебните заведения, Закона за здравето Закона за трансплантация на органи, тъкани и клетки и подзаконовите актове за тяхното прилагане. Ще се проверява спазването на медицинските стандарти и начинът, по който лечебното заведение е разходвало бюджетните средства. На Агенцията за държавна финансова инспекция е възложена цялостна финансова ревизия в МБАЛ-Пазарджик. Тя трябва да установи как са изразходвани целевите бюджетни средства за период от 2 години назад. Комплексната проверка трябва да приключи с подробен доклад в срок от 2 месеца. Сподели:", "date": "2019.09.16", "title": "Спецпрокуратурата се самосезира по данни в медийни публикации за поставени стентове на здрави хора в Пазарджик"}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B0-%D1%81%D1%80%D0%B5%D1%89%D1%83-%D0%BF%D0%B5%D1%80%D0%B0%D1%87%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%B8-news870303.html", "text": "България е един от отличниците в борбата с прането на пари. Това заяви пред БНТ евродепутатът Емил Радев. По негови думи 1% от годишния Брутен вътрешен продукт на ЕС са съмнителни сделки. Радев поясни, че пари се перат от трафик на наркотици, оръжие и хора, а също от данъчни престъпления и корупция. В т.нар. \"черен списък\" влизали 23 държави, които не изпълнявали препоръките за борба с прането на пари. Сред тях евродепутатът посочи Панама, Иран, Ирак и Саудитска Арабия. Той обясни, че идеята е да се създаде и сив списък, който да включва държави в риск да нарушат правилата за пране на пари. Относно ситуацията у нас Радев подчерта, че българските банки са с много строги правила и България дори изпада в друга крайност заради твърде рестриктивните си мерки. По негови думи корупцията е огромен проблем във всяка държава в ЕС. По тази причина в момента се обсъждал общоевропейски мониторингов механизъм за върховенство на закона, корупцията, демокрацията и свободата на медиите. Сподели:", "date": "2019.09.16", "title": "Емил Радев разкри, че България е най-добра срещу перачите на пари"}
{"url": "https://pik.bg/%D0%B1%D1%83%D1%80%D1%83%D0%B4%D0%B6%D0%B8%D0%B5%D0%B2%D0%B0-%D0%B1%D1%81%D0%BF-%D0%B4%D0%B0-%D0%BD%D0%B5-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%BD%D0%B0-%D0%B5%D1%84%D0%B5%D0%BA%D1%82%D0%B0-%E2%80%9E%D1%80%D0%B0%D0%B4%D0%B5%D0%B2%E2%80%9C-%D0%BF%D1%80%D0%B8-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%BA-news870290.html", "text": "„Фокус“ Въпреки аналогията с президентските избори с ефекта „Радев“, местните избори ще са по-различни и трудни за БСП. Това заяви пред доц. Татяна Буруджиева във връзка подкрепата на БСП за независимата кандидатура на Мая Манолова за кмет на София. Тя добави, че подкрепата за непартийната кандидатура има две задачи – първата е да покаже, че партията се развива и залага на кандидатури, които ще донесат повече като резултат от една тяснопартийна такава, а вторият мотив е да се покаже, че управлението на ГЕРБ на местно и на национално ниво, създава проблеми и трябва да бъде сменено. Аналогията с президентските избори е много удобна за БСП като аргумент какво ще се случи и като обяснение какъв ще е резултатът на изборите, каза още тя. „Кампанията ще е доста по-трудна, тъй като първо Мая Манолова дълги години е била политик, за разлика от Румен Радев, към когото много по-лесно можеше да се прехвърлят гласове от различни сектори, защото изначално към него нямаше никакви гласове. Второто е, че както президентската, така и кметската кампания са мажоритарни, но същевременно са коренно различни. Президентската власт е символичната власт на гражданите, докато кметската – на партиите през мажоритарните кандидатури“, обясни Татяна Буруджиева. Тя добави, че подкрепата за Мая Манолова не се влияе от това, дали тя е била политик на БСП. Тя има своето влияние, авторитет и подкрепа, но не в рамките, в което имаше като омбудсман, обясни политологът. Сподели:", "date": "2019.09.16", "title": "Буруджиева: БСП да не се надяват на ефекта „Радев“ при кампанията на Манолова за столичен кмет"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B5%D0%B6%D0%B8%D1%81%D1%8C%D0%BE%D1%80%D1%8A%D1%82-%D0%B8-%D0%B0%D0%BA%D1%82%D1%8C%D0%BE%D1%80-%D0%B2%D0%BB%D0%B0%D0%B4%D0%B8-%D0%B2%D1%8A%D1%80%D0%B3%D0%B0%D0%BB%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B5-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%E2%80%93-%D1%82%D0%BE%D0%B9--news869232.html", "text": "- В политиката, както и в спорта, не деля хората на „Левски” и на ЦСКА. Признавам качествата и успехите на всеки. За Мая Манолова мога да кажа, че бях против нейната кандидатура за омбудсман, но мисля, че тя като обществен защитник направи изключително достойни и важни неща за хората. Например битката, която поведе с монополите, със съдия-изпълнителите... Какъв е резултатът, е друг въпрос. Но това, че тя започна да разкопава тази градина, за мен я прави достоен човек. Относно кандидатурата ѝ за кмет на София, това е друга тема. Аз подкрепям Йорданка Фандъкова, защото за толкова години София много се промени и животът в столицата се промени. Това, че във всеки отбор има мърши, ще го има, който и да дойде да управлява града. Или каквото и да управлява. Винаги ще има някой, който да компрометира неговото дело. Йорданка Фандъкова за мен е един от малцината овластени хора в България с морал. Като поведение, като характер, като резултат от поетите и изпълнени ангажименти. - Аз също съм възмутен от това, което се случи на площад „Славейков” и „Граф Игнатиев”. Трябваше ли да има жертви с тия „перки”, за да се разбере малоумщината. Но знам със сигурност, че това не зависи от Йорданка Фанъдкова, защото за това отговаря този, който е спечелил търга, и само негово решение може да промени фактологията. Това не зависеше от Фандъкова. Но тя има достойнството да замълчи през цялото време, защото това е много трудно да се обясни и звучи като оправдание. Тя направи всичко възможно и в крайна сметка нещата се промениха. Така че всичко, което е направила дотук, според мен е изключително полезно за софиянци и за България. - Нямам познат, който да се е върнал от чужбина и да не е казал, че София е европейски град, че се е променил изключително. Всички трябва да си дадем сметка, че живеем в град, който е проектиран за най-много 550 хиляди души. Те са два милиона! То и няма столица, която да е комфортна за живеещите в нея. София не е град за живот, а място за работа. И въпреки всичко се създава възможно най-много комфорт. - Няма независим кандидат. Може да си имам своите пристрастия, но никога не съм бил партийно ангажиран. За мен хората в партиите, които виждам сега, по Тодор-Живково време щяха да бъдат членове на БКП. Просто това е порода. Над 80% са влезли вътре за облаги, за да си уредят живота. И този популизъм на гърба на народа, който демонстрират, е маскарад. Затова съм впечатлен от Манолова като омбудсман, но мисля, че Йорданка Фандъкова трябва да продължи да бъде кмет на София, защото тя има опита и е доказала морала и способностите си. И сега е моментът да се заложи на новото чрез старото. Когато един режисьор е заснел своя филм, ако му дадат възможност да го направи втори път, бъдете сигурни, че той ще го направи по-добре. А Мая Манолова е като президента – той цял живот ще бъде зависим от политическата група, която го е издигнала. Тя не може да е независима. Който плаща на цигуларя, той поръчва музиката. Ако на мен един продуцент ми даде пари да заснема филм, нали той ще ми каже какво иска да има във филма. Сещам се и друго – не е препоръчително кметът да бъде в опозиционен план, защото това означава, че той непрекъснато ще има конфликти и няма да може да взаимодейства убедително с опонентите. Според мен кметът трябва да е обединител. В случая на всички е ясно, че Фандъкова е по-практично правилният избор. Не че имам нещо против съществуването на опозиция, напротив, то е перфектно. Обаче кметът трябва да гради, а не да води вътрешни битки. Защото от битки няма да му остане време да се занимава с нещата, за които е избран. Винаги, с каквото мога, ще подкрепя Йорданка Фандъкова. Казвам го като човек, който споделя приятелство с нея и няма нито една облага! Няма някой, който може да излезе и да каже: Е, той ходи и се натяга, защото... Единственото, за което аз съм ходил при Йорданка Фандъкова, е било за някого, който е в неравностойно положение. Не са малко нашите срещи, но всички са били свързани с хора, които наистина са ощетени от съдбата. Аз познавам морала на този човек и затова съм сигурен, че тя е Човекът. Какво ще стане от тук нататък, не моралът е определящ. От тук нататък е една игра, затова ѝ казват политика. Следва партия шах. Сподели:", "date": "2019.09.16", "title": "САМО В ПИК И \"РЕТРО\": Режисьорът и актьор Влади Въргала: Мая Манолова е като президента – той цял живот ще бъде зависим от политическата група, която го е издигнала!"}
{"url": "https://pik.bg/%D0%BF%D1%83%D1%82%D0%B8%D0%BD-%D1%87%D0%B0%D1%81-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D1%81-%D0%B5%D1%80%D0%B4%D0%BE%D0%B3%D0%B0%D0%BD-news870424.html", "text": "Турският президент в понеделник се срещна с руския си колега в столицата Анкара преди тристранната среща на върха за Сирия, предава Anadolu Agency. Реджеп Тайип Ердоган прие Владимир Путин в двореца \"Каная\" в среща при закрити врати, която продължи около час и половина, съобщава \"Фокус\". По-късно през деня президентите, към които ще се присъедини иранският президент Хасан Роухани, ще се съберат на петата среща на върха за Сирия във формат Астана, където ще обсъдят последните развития в северозападния град Идлиб, доброволното завръщане на бежанците и политическо решение на сирийския конфликт. Сподели:", "date": "2019.09.16", "title": "Путин час и половина на четири очи с Ердоган"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%81-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8%D1%82%D0%B5-%D0%BA%D0%BE%D0%B3%D0%B0%D1%82%D0%BE-%D1%81%D1%82%D0%B5-%D0%BD%D0%B0-%D0%B4%D0%B8%D0%B5%D1%82%D0%B0-news870305.html", "text": "Комбинирането на тренировки с диета се смята са задължително за отслабване. Американски учени обаче установиха, че физическата активност, докато се ограничават калориите, може да вреди на костите, съобщи в. „Дейли мейл”. Учените от университета на Северна Каролина са поставили мишки на диета и тичане шест седмици. Гризачите отслабнали, но изненадващо за екипа, обемът на костите им намалял с 20 процента. От човешка гледна точка това означава, че комбинирането на диета със спорт може да има „голямо въздействие върху костите”, особено при жените, чиито кости естествено отслабват с годините. „Резултатите са изненадващи за нас. Предишни изследвания с мишки показаха, че тренировките при нормално хранене, дори при приемане на повече калории, са полезни за костите. Сега научаваме, че това не е вярно при ограничаване на калориите”, каза ръководителят на изследването д-р Мая Стайнър . Сподели:", "date": "2019.09.16", "title": "Внимавайте с тренировките, когато сте на диета"}
{"url": "https://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%BF%D0%B0%D1%82%D1%80%D1%83%D0%BB%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%BD%D0%B0%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D1%81%D0%BF%D0%BE%D1%80%D0%BD%D0%B8-%D1%8F%D0%BF%D0%BE%D0%BD%D1%81%D0%BA%D0%B8-%D0%B2%D0%BE%D0%B4%D0%B8-news870261.html", "text": "Четири патрулни кораба на Китай навлязоха в териториалните води на Япония близо до островите Сенкаку - спорна територия в Източнокитайско море, съобщава \"Спутник\". По информация на японската брегова охрана корабите са навлезли в японски води около 10,10 часа местно време, а 20 минути по-късно са се намирали само на около 20 км североизточно от единият от островите - Йотсури. Бреговата охрана е предупредила плавателните съдове да напуснат незабавно териториалните води на Япония. Това е първото навлизане на китайски патрулни кораби във водите в близост до островите Сенкаку от края на август насам. Японското правителство е сформирало работна група, която да събере информация за случая и да наблюдава ситуацията. От 70-те години Токио и Пекин си оспорват островите в Източнокитайско море, които в Япония се наричат Сенкаку, а в Китай - Дяою. Япония твърди, че петте острова са част от територията й от 1985 г., а по-рано не са принадлежали на никого. От своя страна Пекин отвръща, че на японските карти от 1783 и 1785 г. архипелагът е обозначен като китайска територия и е бил част от Китайската империя отпреди 600 години. След Втората световна война спорните острови остават под контрола на Съединените щати, които го прехвърлят на Япония през 1972 г. Според Токио претенциите на Китай към територията се дължат на откритите там значителни запаси от въглеводород през 1970 г. Към островите претенции има и Тайван. Сподели:", "date": "2019.09.16", "title": "Китайски патрулни кораби навлязоха в спорни японски води"}
{"url": "https://pik.bg/%D0%B4%D0%B5%D1%81%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8%D1%82%D0%B5-%D1%81-%D0%B4%D0%B2%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8-%D0%BC%D0%B0%D1%82%D1%83%D1%80%D0%B8-%D0%B8-%D0%B4%D0%B2%D0%B5-%D0%BF%D0%BE-%D0%B8%D0%B7%D0%B1%D0%BE%D1%80-news870397.html", "text": "Направените тази година промени са съвсем малко, но очакванията са да се използват много по-свободни методи за преподаване. Няма пречка това да се случи. Там, където човек ползва свободата си максимално, ще има най-добри резултати. Това каза в предаването \"Плюс-минус\" по Нова телевизия председателят на Съюза на работодателите в системата на народната просвета на България и директор на столичното 119-о СОУ. От тази година е намалена административната тежест за учителите, а и много от нещата вече са на електронен носител, добави той. Електронните дневници достигат до всички родители. Така те имат достъп до цялата информация за детето им. Дори има риск да отегчим родителите с цялата тази информация, но тя е важна, заяви Стаматов, като посочи, че дори и електронният дневник да бъде хакнат, това ще е за кратък период от време и ще няма да създаде затруднени значителни затруднения за учебния процес. По думите на Диян Стаматов, в новите учебни програми за четвърти и седми клас основният момент е осъвременяване на учебния материал. Той уточни, че матурите по български език и математика в десети клас са задължителни, като добави, че по български език учениците ще учат как да напишат заявление за промяна на оценка или автобиография. Освен двете задължителни матури, ще има и две по избор – по чужд език и по компютърна грамотност. При успешно полагане на тези изпити, учениците ще получават сертификат, съобщи Стаматов. Той коментира и днешния протест на учители срещу наредба, според която трябва да посещават по домовете им ученици, които отсъстват. Няма кой друг освен учителите да е водещ за привличането и дългото стоене на учениците в училище. Протестът сигурно има смисъл, най-вероятно определена група учители не са доволни от определени неща. Лошото е, че се случва в първия учебен ден, заяви Дияан Стаматов. Той уточни, че според наредбата посещенията ще се извършват от екипи от хора, в които участват не само учители, но и социални работници и медиатори. Сподели:", "date": "2019.09.16", "title": "Десетокласниците с две задължителни матури и две по избор"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D1%81%D0%BE%D1%84%D0%B8%D1%8F-news870426.html", "text": "По повод официалната церемония за Деня на София на 17 септември ще бъде въведена временна организация на движението в столицата. - От 07.00 часа до приключване на мероприятието на 17 септември 2019 г. на: - северозападната дъга на пл. „Св. Александър Невски” между ул. „Оборище” и ул. „11-ти август”; - северната дъга на пл. „Св. Александър Невски” между ул. „11-ти август” и ул. „Дунав“; - ул. „Оборище” между ул. „Г.С.Раковски” и пл. „Св. Александър Невски”. От 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на: - пл. „Николай Гяуров”; - ул. „Московска” между ул. „Г.С.Раковски” и бариерата на английското посолство. От 08.00 часа до приключване на мероприятието на 17 септември 2019 г. да се забрани влизането на пътни превозни средства по ул. „Оборище” между ул. „Г.С.Раковски” и ул. „11-ти август”. Столичната дирекция на вътрешните работи осигурява охрана, постове за контрол и регулиране на движението. Сподели:", "date": "2019.09.16", "title": "ВАЖНО: Променят движението за Деня на София"}
{"url": "https://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B0%D1%80%D0%BC%D0%B8%D1%8F%D1%82%D0%B0-%D0%B5-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B4%D0%B0-%D0%BF%D0%B0%D0%B7%D0%B8-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BF%D1%80%D0%B8-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0-%D0%B2%D1%8A%D0%BB%D0%BD%D0%B0-news870422.html", "text": "Специалните сили и сухопътните войски на армията ни са в готовност да пазят границата след заплахата от страна на турския президент Реджеп Ердоган, че ще пусне към Европа намиращите се в страната мигранти, ако не получи още средства. Това обяви във Варна министърът на отбраната Красимир Каракачанов. Той допълни, че веднага могат да бъдат изпратени на границата модули, които достигат 2000 войници. По думите на Каракачанов, в момента ситуацията на границата е спокойна. Именно за това с негова заповед в началото на юни е изтеглил оттам специалните сили, като сега за охраната се грижи основно \"Гранична полиция\". Министърът обаче беше категоричен, че не е изключено Турция да използва като инструмент милионите бежанци на нейна територия, както го е правила няколко пъти досега. За това са взети мерки след новината от последните дни: \"Като видях тази новина, съм разпоредил да има готовност модулите, които са до 2000 човека, могат да бъдат изпратени веднага на границата, с допълнителни съоръжения, не само техника, а и такива, които бяха изработени за Кулата, преносими телени заграждения, могат да се монтират веднага\". ВМРО е готов със закона за доброволната военна служба и военното обучение в училищата, обяви Каракачанов. Той беше категоричен, че тя е залегнала в програмата за управление на страната по негово настояване. Законът е внесен в Министерски съвет за междуведомствено съгласуване с отделните министерства. Някои от министерствата, между които и Министерството на финансите, са дали отрицателно становище, защото според тях в министерството на отбраната имало по-приоритетни разходи. В края на краищата обаче това е част от нашата програма за управление. Имам усещането, че има някаква ревност, особено след евроизборите и представянето на ВМРО и се започва да се \"тупа топката\". Ако така ще я караме, няма как да стане, коментира Красимир Каракачанов, цитиран от БТВ. Министърът на отбраната допълни, че е привърженик също на връщането на задължителната наборна военна служба в срок от 6 до 9 месеца, но към момента няма политическа воля за това. Това е една идея, която рано или късно ще се реализира, допълни все пак Каракачанов. Сподели:", "date": "2019.09.16", "title": "Каракачанов: Армията е в готовност да пази границата при мигрантска вълна"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D0%BA%D0%B8%D0%B1%D0%B5%D1%80%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B5%D0%B4-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BA%D0%B0%D0%BA-%D0%B5-%D1%85%D0%B0%D0%BA%D0%BD%D0%B0%D1%82%D0%B0-%D0%B1%D0%B0%D0%B7%D0%B0%D1%82%D0%B0-%D0%B4%D0%B0%D0%BD%D0%BD%D0%B8-%D0%BD%D0%B0-%D0%BD%D0%B0%D0%BF-news870425.html", "text": "Експерти по киберсигурност извадиха на светло технологията, по която беше пробита базата данни на НАП. Мобилен телефон с операционна система Андроид пък беше хакнат за броени секунди пред очите на над 100 студенти в Шеста аудитория на ПУ „Паисий Хилендарски“, пише Марица. Демонстрацията, проведена от сертифицирани хакери, беше част от представянето на новата магистърска програма по киберсигурност, която стартира в университета. Обучението ще е три семестъра, като таксата за всеки от тях е 900 лева. Именно практическата част на обучението, т. нар. проактивна киберсигурност, ще отличава курса на подготовката на магистрите в Пловдив, обясниха от Факултета по икономически и социални науки. Там ще се подготвят експерти, които в бъдеще ще бъдат все по-необходими както за бизнеса, така и за институциите у нас и по света. За лектори пък са поканени едни от най-изявените експерти по киберсигурност в България. Сред тях е председателят на Българската асоциация на сертифицираните етични хакери Ростислав Петров. Именно той показа пред аудиторията колко лесно се хаква джиесем с троянски кон, след което от него може да се изтегля информация, да се правят снимки и да се подслушва собственикът му, без той да разбере. Председателят на Българската асоциация по киберсигурност Мирослав Стефанов демонстрира как се прави пробив на рутер. Друг експерт в хакерския занаят – Милчо Хекимов, нагледно показа на студентите цялата технология, по която хакерът Кристиян бойков е успял да хакне базата данни на НАП. На представянето на новата магистърска програма по киберсигурност присъстваше и израелският експерт Ледер Йотам, който обясни колко важен за живота ни става този сектор на защита на данните. Сподели:", "date": "2019.09.16", "title": "Експерт по киберсигурност разкри пред студенти как е хакната базата данни на НАП"}
{"url": "https://pik.bg/%D0%B1%D1%80%D0%B0%D0%BD%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%85%D0%BE%D0%BB%D0%BC%D0%B0%D1%80-%D1%80%D0%B0%D0%B4%D0%BE%D1%81%D1%82%D0%B5%D0%BD-%D1%81%D1%8A%D0%BC-%D1%87%D0%B5-news870355.html", "text": "Холмар Ейолфсон изрази задоволството си от успеха на Левски с 3:0 над Черно море в 9-ия кръг на първенството, акцентира \"Топспорт\". Ето какво каза завърналият се след контузия състезател на \"сините\": \"Беше по-добре отколкото очаквах, ако трябва да съм честен. Вкарахме три гола преди почивката, контролирахме мача след това. Това бяха първите ми 90 минути в официален мач за мен (след контузията). Наистина съм щастлив, че издържах този важен тест за мен. Наясно съм, че не съм във форма. Няма как да влезеш във форма, ако не играеш двубои. Затова съм радостен, че играх тези 90 минути. Различно е в тима от преди година. Имахме добър отбор предните две години. Сега имаме доста млади добри играчи, но трябва да работим много. Има хубави неща, които се случват и извън терена. Положителни са нещата в Левски\", сподели Холмар. Сподели:", "date": "2019.09.16", "title": "Бранителят на \"сините\" Холмар: Радостен съм, че..."}
{"url": "https://pik.bg/%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B8%D1%81%D0%BA%D0%B0%D1%82-%D0%B8%D0%BB%D0%B8%D1%8F%D0%BD-%D1%82%D1%83%D0%BF%D0%B0%D0%BB%D0%BA%D0%B0%D1%82%D0%B0-%D0%B2-%D1%82%D1%80%D0%BE%D0%B9%D0%BA%D0%B0-%D1%81-%D0%B0%D0%BD%D0%B5%D0%BB%D0%B8%D1%8F-%D0%B8-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-news870322.html", "text": "Изминалите няколко месеца за Илиян бяха доста динамични и изпълнени с музикални изяви. Наред с това, изпълнителят предложи на меломаните три проекта, които заслужиха място сред предпочитаните заглавия на Лято 2019. Това са триото \"Давай на DJ-я\" с Теди Александрова и Борис Дали, дуета с Емануела \"Я се успокой\" и \"Машина\" ft. N. A. S. O. Септември обаче вече е тук и това е повод изпълнителите да насочат вниманието си към песните, с които ще изненадат публиката пред есента. Илиян реши да се допита до своите фенове относно проекта, който биха искали да им предложи в следващите месеци. Последователите му побързаха да дадат мнение и изразиха своите предпочитания - много от тях поискаха нова балада, както и дуети с Анелия и Деси Слава. А защо не и трио... Сподели:", "date": "2019.09.16", "title": "Феновете искат Илиян Тупалката в тройка с Анелия и Деси Слава"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%BC%D0%B5%D0%B3%D0%B7-%D0%BD%D0%B0-2-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-news870428.html", "text": "Осъдиха условно Меглена Каканашева-Мегз на 2 години лишаване от свобода. Съдът е установил, че за времето от средата на месец септември 2018 г. до 28 септември 2018 г., в град Раковски, умишлено е склонила Румен Рончев и Антон Лесов да присвоят лек автомобил. Стойността на колата е 98 586 лева и е собственост на лизингова компания в София. Известната дизайнерка беше обвинена в застрахователна измама. Наложена ѝ беше мярка \"парична гаранция\" от 10 000 лева. През октомври Каканашева обявила, че джипът й, който е взет на лизинг, е откраднат. След изчезването на колата, Мегз спряла да плаща вноските. Криминалисти обаче откриха части от джипа в имот на близък приятел на дизайнерката - Румен Рончев. Тогава стана ясно, че тя е излъгала за кражбата. По одобреното от Районен съд-Пловдив споразумение, на Меглена Каканашева е наложено наказание от 2 години лишаване от свобода условно с 4 години изпитателен срок. Определението на съда, с което е одобрено споразумението, е влязло в сила и не подлежи на протест и обжалване. Румен Рончев и Антон Лесов също са осъдени. Рончев получи условна присъда от 3 години лишаване от свобода с 5 години изпитателен срок. Освен за обсебване на автомобила, той е осъден и за това, че е отнел чужди недвижими вещи.  Лесов пък получи 2 години и 6 месеца лишаване от свобода условно с изпитателен срок от 5 години. Сподели:", "date": "2019.09.16", "title": "Осъдиха условно Мегз на 2 години затвор"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8A%D1%82-%D0%BD%D0%B0-%D0%B3%D1%83%D0%B3%D1%8A%D0%BB-%D0%BC%D0%BE%D0%B6%D0%B5-%D0%B4%D0%B0-%D1%85%D0%B0%D0%BA%D0%BD%D0%B5-%D0%BD%D0%B0%D0%B4-1-%D0%BC%D0%BB%D1%80%D0%B4-%D0%B4%D1%83%D1%88%D0%B8-news870301.html", "text": "Технологичният гигант “Гугъл” се бори с нов огромен хакерски проблем. Има опасност около 1 млрд. души, които използват календара на компанията, да бъдат хакнати чрез покани са събития, изпратени по имейл адрес. Пробивът в сигурността идва от автоматичното добавяне на събития в “Гугъл” календара, когато получим покана за него по имейл. Тези покани, дори и неприети, излизат като напомняне в приложението на календара ни. Ако потребителят избере да отвори поканата, той е препратен към официално-изглеждаща страница, която изисква негови лични и финансови данни. “Наясно сме за спам атаката, която се случва в календара ни и работим, за да я отстраним”, заявиха от компанията. “Гугъл” съветват ако получим съмнителна покана за събитие в кутията със съобщения на календара ни, да ги докладваме като спам. Това ще премахне всички събития от този организатор от календара ни. Около 1,5 млрд. души от 143 държави използват пощата и календара на “Гугъл”, които са безплатни за всеки, който регистрира профил в услугите на компанията. Спам атаката е регистрирана за първи път през 2017 г., но от “Гугъл” чак сега адресират проблема. Новият тип атака е много успешен, защото когато получим официална покана и съобщение в “Гугъл” календара, тя изглежда по-малко съмнителна отколкото спам имейлите, които получаваме на електронната си поща. Сподели:", "date": "2019.09.16", "title": "ОПАСНОСТ: Календарът на \"Гугъл\" може да хакне над 1 млрд. души"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%B2%D1%8F%D1%82%D1%8A%D1%80%D0%BD%D0%B0-%D0%BC%D0%B5%D0%BB%D0%BD%D0%B8%D1%86%D0%B0-news870321.html", "text": "Пожар изпепели вятърната мелница в исперихското село Белинци, съобщиха от Областната дирекция на МВР. Сигналът за случилото се с историческата ценност е подаден по обяд вчера. Огънят унищожил до основи дървената мелница с над стогодишна история, собственост на Историческия музей в Исперих. Нанесените щети и причините за пожара са в процес на изясняване. По случая се води разследване. Сподели:", "date": "2019.09.16", "title": "Пожар изпепели вятърна мелница"}
{"url": "https://pik.bg/%D1%80%D0%B0%D0%B7%D0%BC%D0%B8%D1%81%D0%BB%D0%B8-%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%88%D0%B0%D1%82%D0%B0-%D1%81%D0%B5-%D0%B8%D0%B7%D0%BE%D0%BA%D0%B0-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D0%B8%D1%81%D0%BA%D0%B0%D0%BB%D0%B0-%D0%B4%D0%B0-%D0%B1%D1%8F%D0%B3-news870410.html", "text": "Съпругата на президента Румен Радев Десислава поздрави деца, родители и учители с днешния първи учебен ден. Чрез публикация в социлната мрежа президентшата се върна назад, спомняйки си самата себе си като първолак. Радева споделя, че не била очарована от школото и категорично заявила на майка си, че няма да отиде отново там. С тази история първата дама философски заключва, че в живота има неща, които трябва да правим, дори без наличието на особено желание. Ето какво написа Десислава Радева: Честит първи учебен ден на деца, учители и родители! Помня своето първолашко влизане в училище. Когато се прибрах, заявих категорично на майка си: \"Не искам да ходя на училище! Ти български разбираш ли, мамо? Не искам на училище!\" Отговорът беше безапелационен: \"Искаш, не искаш - трябва!\" Та, мили деца, тогава разбрах, че в живота има и такива неща, които ТРЯБВА да правим. Да ходим на училище е едно от тях. Желанието, ако го няма в началото, ще дойде постепенно. С приятелите, веселите случки и любимите учители. Сподели:", "date": "2019.09.16", "title": "РАЗМИСЛИ И СТРАСТИ: И президентшата се изока за първия учебен ден, Деси Радева искала да бяга от училище"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F%D1%82%D0%B0-%D0%BD%D0%B0-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8-%D0%BA%D0%B0%D1%80%D0%BE%D0%BB%D0%B5%D0%B2-%D0%B7%D0%B0-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BA%D0%BE%D0%B5%D1%82%D0%BE-%D0%B7%D0%B0%D0%BF%D0%BB%D0%B0-news870430.html", "text": "Според евродепутата и икономиста, турската държавна помощ ще наруши договореностите и това може да доведе до много сериозни последствия за немския концерн и свободната търговия между ЕС и южната ни съседка. Става въпрос за член 34 от митническото споразумение, който буквално прекопира член 107 от TFEU, регулиращ държавните помощи в Европейския Съюз. Владимир Каролев обръща внимание, че тук се регулира само видът и режимите на държавната помощ, но не и праговете. В ЕС те се определят с 6 годишни насоки, но препратките към „правните достижения“ и „правото на ЕС“ като например в член 44 вероятно реферират именно към тях: При съмнения за непозволена държавна помощ, вероятно Вестагер трябва да активира преглед от Съвета за Асоциация и ако съмненията се потвърдят, следва засега неясна процедура по глоби, санкции и наказания. Според Владимир Каролев, Вестагер със сигурност ще се опита да глоби \"Фолксваген\" по подобие на акциите й срещу технологичните гиганти Гуугъл и Амазон. Това може да доведе до налагане на мита върху аутомотив компоненти и цели автомобили, произведени в Турция, което ще обезсмисли не само инвестицията на VW, но и тези на Форд, Хонда, Рено и Мерцедес в южната ни съседка. Според Джамбазки, Резолюция на ЕП за напредъка на Турция по присъединяването към ЕС е констатирал огромни проблеми и препоръчва замразяване на Инструмента за предприсъединителна помощ. Макар позицията на соц партията да е в подкрепа на националните усилия за привличане на гигантския завод, хората на Сергей Станишев се намират в деликатна ситуация, тъй като соц-премиерът на провинция Долна Саксония има златна акция във \"Фолксваген\" и досега неколкократно е защитил Турция като потенциална дестинация за инвестиция. Според социалиста Щефан Вайл, базирането на завода в Турция ще е подкрепа за демокрацията и инакомислещите хора в южната ни съседка. Изказването му беше остро атакувано от Росен Плевнелиев, а седмици по-късно и кабинетът на президента Ердоган обяви, че инвестицията на \"Фолксваген\" е от важно политическо значение за Турция. Последното директно опроверга напъните на Вайл да рамкира бизнеса с Ердоган като продиктуван от чисто икономически интереси. Агенция ПИК напомня, че от началото на месец май започна последната фаза от конкурентната процедура за избор на локация за втория най-голям завод на \"Фолксваген\" в света. Турция дръпна пред България между януари и май, което доведе и до редица международни публикации, че VW са готови да обявят решението си в полза на Измир до седмици. Последва активизация на премиера Борисов и Росен Плевнелиев, които обявиха проекта за приоритетен и декларираха намерение за подобряване на българското предложение. В телевизионно интервю, Плевнелиев дори изказа мнение, че новата българска оферта ще е по-добра от турската. Сподели:", "date": "2019.09.16", "title": "САМО В ПИК: Ето разкритията на Джамбазки и Каролев за митническото споразумение, което заплашва \"Фолксваген\" с многомилиардни глоби, ако отидат в Турция"}
{"url": "https://pik.bg/124-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B8%D1%82%D0%B5-%D1%83-%D0%BD%D0%B0%D1%81-news870429.html", "text": "„Образованието ни прави свободни личности, на добър час\", с тези думи в понеделник зам.-министърът на правосъдието Николай Проданов откри учебната година в местата за лишаване от свобода, предаде БГНЕС. Той бе гост на тържеството в училището на затворническо общежитие „Дебелт“ към затвора в Бургас. През тази учебна година там ще се обучават 78 ученици, от които 9-ма ще са в първи клас. За първа година училището в затворническото общежитие ще издава диплома за основно образование. Досега училището, което е филиал на СУ „Аргира Жечкова“ в Сливен, бе до 4 клас, но интересът към придобиване на по-висока степен на образование, от страна на лишените от свобода, е наложило разширяване на класовете. Съвременна интерактивна дъска, обновен библиотечен фонд, обучение на две смени са сред другите новостите за учениците в Дебелт. Справка на Главна дирекция „Изпълнение на наказанията“ показва, че от 6505 лишени от свобода във всички затвори, 1080 са включени в учебната дейност през 2019/2020 години. 124 от тях ще бъдат първокласници. Най-висок е броят на учениците в Стара Загора – 218, където се намира и най-голямото училище в системата на затворите. В София учениците са 191, в единствения затвор за жени в Сливен – 60, в Поправителния дом за непълнолетни младежи към затвора във Враца – 16. Във всички затвори има разкрити училища или филиали към тях. Учебният процес в местата за лишаване от свобода е съобразен с нормативната уредба на Министерството на правосъдието и Министерството на образованието и науката, като се извършва от квалифицирани педагогически кадри. По време на откриването днес проф. Проданов изтъкна, че развитието на училищата в затворите е част от реформирането на пенитенциарната система, а насърчаването и повишаването на образованието на лишените от свобода е заложено и в Препоръка на Комитета на министрите към Съвета на Европа за образованието в затворите. От своя страна началникът на Бургаския затвор старши комисар Бранимир Мангъров заяви, че иновативният учебен процес, участието през изминалата учебна година в проекти и разнообразната извънкласна дейност, са само част от дейностите, които предоставят възможност за равен достъп до качествено образование и мотивират учениците за учебен труд и постигане на по-високи резултати, съобщиха от МП. Затворническото общежитие в Дебелт е най-новото и най-модерното пенитенциарно заведение в системата за изпълнение на наказанията, като капацитетът му е за 450 лица. То отговаря на всички европейски стандарти за третиране на лишените от свобода и е съоръжено с модерни охранителни системи. Изграждането му бе реализирано със средства от Норвежкия финансов механизъм /НФМ/. През настоящия програмен период на НФМ е предвидено реконструкция и ремонт на друго общежитие към затвора в Бургас – „Строител“, което ще бъде обособено в преходно отделение или т.нар. half way houses за адаптация на затворници. Сподели:", "date": "2019.09.16", "title": "124 първолаци в затворите у нас"}
{"url": "https://pik.bg/%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-%D0%B5-%D0%B1%D0%B8%D0%BB%D0%B0-01-%D0%BD%D0%B0-%D1%81%D1%82%D0%BE-%D0%BE%D1%82%D1%87%D0%B5%D1%82%D0%B5-%D0%BD%D1%81%D0%B8-news870332.html", "text": "Индексът на потребителските цени за август спрямо юли е 100,1 на сто, т.е. месечната инфлация е 0.1 на сто, отчита Националният статистически институт. Инфлацията от началото на годината (август 2019 г. спрямо декември 2018 г.) е 2,1 на сто, а годишната инфлация за август 2019 г. спрямо август 2018 г. е 2., на сто. Средногодишната инфлация за периода септември 2018 - август 2019 г. спрямо периода септември 2017 - август 2018 г. е 3,2 на сто. Сподели:", "date": "2019.09.16", "title": "Инфлацията през август е била 0,1 на сто, отчете НСИ"}
{"url": "https://pik.bg/%D0%BF%D0%B5%D1%82%D1%80%D0%BE%D0%BB%D1%8A%D1%82-%D1%81-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BC%D0%B5-%D0%BE%D1%82-28-%D0%B3%D0%BE%D0%B4%D0%B8%D0%BD%D0%B8-news870435.html", "text": "Атаката срещу Саудитска Арабия, която доведе до спиране на 5 процента от световното производство на суров петрол, доведе до най-голямото поскъпване на петрола от 1991 година, предава агенция Ройтерс. Цените на черното злато скочиха на фона на американските обвинения срещу Иран и думите на президента на САЩ Доналд Тръмп, че Вашингтон е готов да отговори със същото на нападенията. Цените на петрола се повишиха с 19 процента, преди да се отдръпнат от пиковото равнище. Днешното покачване на цената е най-голямото откакто Ирак нахлу в Кувейт през 1991 година, което доведе до Войната в Залива. Фючърсите на сорта Брент от Северно море поскъпнаха с 8,75 процента до 65,49 долара за барел в сутрешната търговия, а на американският лек суров петрол - със 7,8 процента до 59,13 долара за барел. В пиковия момент контрактите достигнаха съответно 71,95 долара за барел и 63,34 долара за барел. Сподели:", "date": "2019.09.16", "title": "Петролът с най-голямо поскъпваме от 28 години"}
{"url": "https://pik.bg/%D0%B4%D0%B0%D0%BD%D1%87%D0%BE-%D1%81%D1%82%D1%8A%D0%BB%D0%B1%D0%B8%D1%86%D0%B0%D1%82%D0%B0-%D1%81-%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B0%D0%BA-%D1%81%D0%BF%D0%B8%D0%BF%D0%B0%D0%BB%D0%B8-%D0%B1%D1%80%D0%B0%D1%82%D1%8F-%D0%B0%D1%80%D0%B3%D0%B8%D1%80%D0%BE%D0%B2%D0%B8-%D1%81-%D0%B4%D0%B2%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B8-%D0%BD%D0%B0-%D0%BF%D0%B5%D1%81%D0%B5%D0%BD%D1%82-news870320.html", "text": "Легендарният радиоводещ Йордан Георгиев, известен повече като Данчо Стълбицата, отвори \"кутията със спомени\" и разкри пикантни истории, свързани с родни естрадни и рок звезди от славното социалистическо минало. Пред Нова телевизия той разказа историята на братя Аргирови, които имали \"близка среща\" с две \"приятелки на песента\". Историята се разиграва по време на соца. Близнаците имали концерт в Плевен, но вечерта решили да разпуснат в компанията на двете девойки. Данчо бил в съседната стая, но забелязал, че към хотела идват милиционери и, предчувствайки неизбежната издънка, побързал да предупреди братята: \"Крийте се, идва милиция\". Едната девойка чевръсто се шмугнала под дивана, другата се скрила зад фикуса на балкона. Органите на реда влезли в стаята. \"И тъй като имаше слухове, че двамата имат апетити към \"онзи бряг\", един от милиционерите попита: \"Къде е той?\", спомня си Данчо Стълбицата. Униформеният надникнал под дивана и измъкнал девойката. \"А, тая я познаваме\", рекъл той. Колегата му отворил гардероба, а там стоял другият от братята. Милиционерът бил толкова изненадан, че успял само да каже: \"Добър вечер, другарю Аргиров\". В сцената се намесил самият радиоводещ, който влязъл небрежно с водка в ръка и казал: \"Другари, хайде да не се разчува тая история. Да запазим все пак дискретност\". \"На другия ден целият Плевен знаеше\", завърши разказа си Данчо Стълбицата. Сподели:", "date": "2019.09.16", "title": "Данчо Стълбицата с пикантни разкрития: Как спипали братя Аргирови с две \"приятелки на песента\""}
{"url": "https://pik.bg/%D0%B1%D1%83%D0%BC-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D1%80%D0%BE%D0%B9%D0%BA%D0%B0%D1%82%D0%B0-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0-1000-news870356.html", "text": "От 2008 г. досега с почти 10 пъти се е увеличил броят на българите, които имат над един милион лева спестявания в банките, показва статистиката на Българската народна банка. През 2008 г. броят на нашенците, които са били милионери \"на светло\", е бил 98, а към днешна дата те са повече от 900 души. За последните 10 години българите са спестили над 30 млрд. лева, а са изтеглили кредити за 4 млрд. Статистиката на Българската народна банка показва, че разликата между парите на влог и взетите заеми към юли тази година е над 30 млpд. лева. Сподели:", "date": "2019.09.16", "title": "Бум на милионерите в България! Бройката наближава 1000"}
{"url": "https://pik.bg/%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D1%81%D0%BB%D0%BE%D0%B6%D0%B5%D0%BD-%D0%BA%D0%B0%D0%B7%D1%83%D1%81-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news870359.html", "text": "Един от основните футболисти на ЦСКА - Тиаго Родригес, не го чака добро бъдеще на “Армията”, ако не промени отношението си. Португалецът остана резерва при гостуването на \"червените\" на Ботев в Пловдив и почти сигурно ще бъде извън състава и за предстоящия мач на ЦСКА срещу Царско село, твърди “Меридиан Мач”. Визира се, че Тиаго възмущава треньорския щаб с несериозното си и неангажирано отношение на терена, в дадени моменти от срещите. Родригес обаче също така е сочен сред най-добрите играчи в настоящата селекция на \"червените\". Сподели:", "date": "2019.09.16", "title": "Изключително сложен казус на \"Армията\"?"}
{"url": "https://pik.bg/%D1%83%D0%B2%D0%BE%D0%BB%D0%BD%D0%B8%D1%85%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80-%D0%B7%D0%B0-%D1%80%D0%B0%D1%81%D0%B8%D1%81%D1%82%D0%BA%D0%B0-%D1%80%D0%B5%D0%BF%D0%BB%D0%B8%D0%BA%D0%B0-%D0%BA%D1%8A%D0%BC-%D0%BB%D1%83%D0%BA%D0%B0%D0%BA%D1%83-news870336.html", "text": "Проблемите с расизма в Италия на новия нападател на Интер Ромелу Лукаку продължават, след като един от опитните коментатори на канала ТопКалчо24 Лучано Пазирани направи изключително груба реплика в ефир по отношение на белгийския нападател. Само преди две седмици Лукаку бе жертва на расистки скандирания от страна на феновете на Каляри по време на победата на Интер с 2:1 в Сардиния, а сега бившият играч на Манчестър Юнайтед бе нападнат и от Пазирани. \"В италианското първенство няма друг играч като Лукаку, нито в Милан, нито в Интер, нито в Лацио. Той е един от най-силните футболисти и аз го харесвам заради това, той е може би два пъти по-силен от Сапата от Аталанта. Тези играчи имат нещо повече от другите, те са тези, които вкарват голове и влачат своите отбори. Ако се изправиш лице в лице в него, си свършен, падаш на земята. Единственият ти шанс е да му дадеш да изяде десет банана\", каза Пазирани на живо по телевизията. В последствие спортният журналист се извини за думите си, но директорът на ТопКалчо24 Фабио Равецани уволни своя служител и заяви, че той никога повече няма да бъде допуснат в телевизията. Сподели:", "date": "2019.09.16", "title": "Уволниха италиански коментатор за расистка реплика към Лукаку"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B8%D0%BA%D0%BE%D0%BD%D0%BE%D0%BC%D1%8A%D1%82-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D1%81-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%B8%D1%8F-%D0%BF%D1%80%D1%8F%D0%BA%D0%BE%D1%80-%D0%B6%D0%BE%D1%80%D0%BE-%D0%B3%D1%8A*%D0%B0-%D0%B2-%D0%B1%D1%8F%D1%81%D0%BD%D0%B0-%D0%B3%D0%BE%D0%BD%D0%BA%D0%B0-%D1%81-%D1%87%D0%B5%D0%BD%D0%B3%D0%B5%D1%82%D0%B0----news870383.html", "text": "Бясна гонка с ченгета си спретна икономът на Цветан Василев. Сериозно почерпеният Георги Георгиев, известен с неприличния прякор Жоро Гъ*а, напирал да бъде пуснат с предимство до Кръстова гора, където в събота вечерта стотици миряни се събират по традиция за празника Кръстовден, пише столичен вестник. Георгиев решил, че трябва да присъства на литургията на митрополит Николай и тръгнал от София с шофьора си към святото място. Около 1,30 часа край село Борово лъскавият мерцедес S-класа е спрян от униформени служители на реда. Шофьорът е помолен да изчака, тъй като се е образувало задръстване. Полицаите пропускали поетапно колите, за да не стане тапата от автомобили още по-голяма. Шофьорът на Георгиев, който до момента бил зад волана на лъскавата лимузина, слязъл от колата заедно с шефа си. Изненадващо, бизнесменът се мушнал в колата и отпрашил с мръсна газ. Един от полицаите, който бил на място, направил опит да го спре, но без успех. За щастие в последния момент успял да скочи встрани от пътя и на косъм да се спаси. Последвала бясна, но изключително кратка гонка с патрулки. Само 100 метра след като яхнал автомобила, Георгиев попаднал в задръстване и бил принуден да излезе от колата. Щом се изправил очи в очи с ченгетата той започнал да ги блъска, обижда и заплашва, че ще бъдат уволнени. Взетата кръвна проба за наличие на алкохол в организма на Георги Георгиев се оказала положителна. Бизнесменът е арестуван за хулиганство и изпратен за денонощие в ареста. Икономът на Цветан Василев владее ключов хотел във Велико Търново, имоти за милиони, като всичко е ипотекирано в КТБ. В бизнес средите се говори, че всичките тези милиони са на Цветан Василев, а Георгиев е подставено лице. Разследващи разкриха, че пари от КТБ са превеждани на фирми, регистрирани на шофьора и иконома на Цветан Василев, а после съпругата му Антоанета си купувала апартаменти с тях. Жилищата на преподавателката в УНСС са в сграда срещу Южния парк в София. Според прокуратурата по този начин откраднатите пари са изпирани. По случая с обвинение са икономът Георги Георгиев и шофьорът Здравко Босаков, разказаха запознати с разследването. Те бяха задържани в средата на февруари заедно с адвокат Мартин Апостолов, защитник на банкера Цветан Василев. Тримата станаха клиенти на Специализираната прокуратура по дело срещу Антоанета Василева. Георги Георгиев е собственик на \"Генимекс Ойл\", която развива бизнес в региона на Ловеч и Троян. Преди няколко години компанията му продава бензиностанции на \"НИС Петрол\", чрез която \"Газпром\" навлиза на пазара на горива в България. \"Генимекс Ойл\" контролира \"Интерхотел Велико Търново\", а групата на \"Генимекс Инвест\" инвестира в бизнес сгради, туризъм и ремонт на инфраструктура. Част от нея е \"Генимекс-газ\", търговец на пропан-бутан и собственик на газ станции. Сред последните бизнес начинания на \"Генимекс Инвест\" е именно и изкупуването на вземания от КТБ. Компанията беше обявила на сайта си, че предлага да изкупува депозити на фирми и физически лица. Точните условия не не са публично обявени. Чрез фирма \"Генимекс Ойл\" Георги Георгиев се сдобива и с луксозния \"Грандхотел Велико Търново\" на брега на Янтра. През 2006 година брои за него 4 млн. евро. Хотелът неведнъж е обявяван за публична продан от частен съдебен изпълнител заради необслужвани дългове към фалиралата КТБ. Сподели:", "date": "2019.09.16", "title": "ЕКШЪН: Икономът на Цветан Василев с неприличния прякор Жоро Гъ*а в бясна гонка с ченгета - напирал почерпен да стигне до Кръстова гора"}
{"url": "https://pik.bg/%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%BE%D1%82%D0%BD%D0%BE%D0%B2%D0%BE-%D0%B4%D0%BE%D0%B1%D0%BB%D0%B8%D0%B6%D0%B0%D0%B2%D0%B0-3-news870390.html", "text": "След рязкото понижение от 3.5% през май на 2.8% през юни равнището на инфлацията в България отново се доближава до 3%. През август, както и през юли, тази година нарастването на потребителските цени в страната е било 2.9% спрямо същите месеци на 2018 г., сочат данните от НСИ. През миналия месец в сравнение с август мината година най-значителен е бил ръстът при цените на топлоенергията (13%), пътническия въздушен транспорт (10.7%) и хляба и зърнените храни (10.3%). Конкретно при топлоенергията това е средно годишно повишение от над 10% се за десети пореден месец, а причината е, че приетото от КЕВР поскъпване на цените равномерно разпределено в месеците. През миналия месец в сравнение с август 2018 г. цената на топлоенергията се е повишила с 13%, какъвто ръст е отчетен и през юли. От ноември 2018 г. до юни тази година пък нарастването е било с по 14.9% всеки месец. Друга интересна тенденция  е, че при цените на застраховките, свързани с транспорта, се наблюдава първо  понижение от месец януари 2017 г. насам. През август тази година в тяхното равнище е отчетена годишна промяна от -2.6% след постоянни ръстове през предходните месеци, като някои от повишенията надхвърляха 40%. Сподели:", "date": "2019.09.16", "title": "Инфлацията отново доближава 3%"}
{"url": "https://pik.bg/%D0%BC%D0%BE%D0%B1%D0%B8%D0%BB%D0%BD%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D1%81%D1%8A%D0%B1%D0%B8%D1%80%D0%B0-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D0%BD%D0%B5%D0%BA%D0%BE%D1%80%D0%B5%D0%BA%D1%82%D0%BD%D0%B8-%D0%B8-%D0%B4%D0%BE%D0%B1%D1%80%D0%B8-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-news870391.html", "text": "Вицепрезидентът на КНСБ Пламен Нанков представи мобилното приложение VOX KNSB, което събира сигнали за некоректни и добри работодатели. Това стана на пресконференция, на която присъстваха представили и на НАП и Инспекция по труда, съобщава БТА. КНСБ от години се бори срещу сивия сектор в икономиката. \"През последните 10 години съвместните ни усилия с държавната администрация успя да намали делът на сивия сектор от 30 на 21 на сто\", посочи Пламен Нанков. Той призова гражданите да използват новото мобилно приложение на КНСБ и да подават сигнали срещу некоректни практики на работодатели и фирми. Сподели:", "date": "2019.09.16", "title": "Мобилно приложение събира сигнали за некоректни и добри работодатели"}
{"url": "https://pik.bg/%D1%82%D0%BE%D0%BD%D0%B8-%D1%81%D1%82%D0%BE%D1%80%D0%B0%D1%80%D0%BE-%D0%BE%D0%BC%D1%8A%D0%B6%D0%B8-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B2%D0%B0%D1%81%D0%B8%D0%BB%D0%B8%D1%81-%D0%BA%D0%B0%D1%80%D0%B0%D1%81-news870401.html", "text": "Фолк идолът Тони Стораро грабна вниманието на гръцките медии, тъй като бе единственият български изпълнител на сватбата на дъщерята на Василис Карас. Карас омъжи единствената си щерка Ирини в петък вечерта в имението си близо до Солун. Сред присъстващите бяха едни от най-големите музикални звезди на Гърция като Антонис Ремос и Никос Вертис, и тийн любимецът Константинос Аргирос. Всеки от тях изпълни по няколко песни, за да поздрави младото семейство. Стораро бе поканен лично от своя идол. Той също взе микрофона и запя хита на Карас от 1995-а - S’agapo Poli. След това бащата на булката си поръча хита на Тони \"Ако една звезда си\", а изпълнението му бе отразено от медиите в южната ни съседка. На сватбеното тържество Стораро присъства със съпругата си и двамата си синове Фики и Емрах. \"Безкрайно радостен съм, че сме поканени на тази сватба. Вълнувам се, мислих много какъв подарък да купим, за да зарадваме младото семейство. Аз никога не съм крил, че съм се учил от Карас, той е мой идол в музиката. Щастлив съм, че имах възможността да се срещна с него и познанството ни да прерасне в приятелство\", коментира Тони. Сподели:", "date": "2019.09.16", "title": "Тони Стораро омъжи дъщерята на Василис Карас"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B8-%D1%8E%D0%BD%D0%BA%D0%B5%D1%80-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B1%D1%80%D0%B5%D0%BA%D0%B7%D0%B8%D1%82-%D0%BD%D0%B0-%D0%BE%D0%B1%D1%8F%D0%B4-%D1%81-%D0%BE%D1%85%D0%BB%D1%8E%D0%B2%D0%B8-%D0%B8-%D1%81%D1%8C%D0%BE%D0%BC%D0%B3%D0%B0-news870378.html", "text": "Британският премиер Борис Джонсън ще проучва какви са шансовете за постигане на нова сделка за Брекзит на обяд с председателя на Европейската комисия Жан-Клод Юнкер в понеделник, предава агенция Ройтерс, като отбелязва, че изказванията през уикенда на двамата са показали, че техните позиции остават диаметрално противоположни. По-малко от 7 седмици преди датата, на която Великобритания трябва да излезе от Европейския съюз, Джонсън все още трябва да постигне споразумение с Брюксел за условията на раздялата между петата по големина икономика в света и най-големия й търговски партньор. Той каза в неделя, че все още се стреми към сделката преди датата на развода на 31 октомври и че следващите няколко дни ще бъдат от ключово значение дали той ще го направи. „Страстно вярвам, че можем да го направим и вярвам, че подобно споразумение е в интерес не само на Обединеното кралство, но и на нашите европейски приятели“, пише Джонсън във в. „Дейли телеграф“. Бъдещето на сухопътната граница между членката на ЕС Ирландия и Северна Ирландия е централният въпрос на разногласия както между Джонсън и ЕС, така и между Джонсън и британските законодатели. Британският парламент три пъти отхвърли споразумение, договорено от предшественика му Тереза Мей, което включваше така наречения предпазен механизъм, за да се поддържа ирландска граница отворена. Джонсън ще се срещне с Юнкер в Люксембург в понеделник, за да представи своите идеи за преразглеждане на сделката, която се надява да бъде постигната на срещата на лидерите на ЕС на 17 и 18 октомври. Източник от правителството на Обединеното кралство заяви, че двамата лидери, които не се са се срещали, откакто Джонсън стана премиер през юли, ще ядат охлюви, сьомга и сирене. Той отказа да назове мястото за срещата им, въпреки че ресторантът Bouquet Garni - сграда от 18 век в средновековното сърце на Люксембург - има охлюви и сьомга в обедното си меню. Преговарящите за Брекзит от двете страни – Стивън Баркли от Великобритания и Мишел Барние от ЕС, също ще се срещнат в Люксембург в понеделник. Докато Джонсън и неговите министри през последните дни говориха за напредък в преговорите с Брюксел, ЕС звучи все по-малко оптимистично, подчертавайки, че Великобритания трябва да излезе с нови идеи. В интервю за радио Deutschlandfunk в неделя Юнкер заяви, че няма възможност за преразглеждане на споразумението за оттегляне, договорено от Мей. „Вярвам, че трябва да поддържаме достойни отношения с Великобритания и не съм оптимист, когато става въпрос за намиране на алтернативни договорености, които ще ни позволят да ограничим предпазната мярка за ирландската граница“, каза Юнкер. „Не знаем точно какво искат британците, точно и конкретно и продължаваме да чакаме за алтернативни предложения. Надявам се, че можем да ги получим, но времето изтича“. Правителството на Джонсън все още не е публикувало публично нови предложения за решаване на въпроса за границата на Северна Ирландия. Той настоява, че предпазната мярка е неприемлива. Джонсън обеща да напусне ЕС със или без сделка на 31 октомври, въпреки че британските депутати приеха закон, който би го принудил да поиска отлагане след тази дата, ако не успее да постигне сделка с ЕС. Правителството му засили подготовката за смекчаване на евентуалния недостиг на храна, горива и лекарства в случай на Брекзит без сделка. „Искаме сделка. Тя не може да включва предпазната мярка“, заяви източник от британското правителство, като добави, че Джонсън бъде пределно ясен пред Юнкер, че дори ЕС да му предложи отлагане на Брекзит след 31 октомври, той ще го отхвърли. Сподели:", "date": "2019.09.16", "title": "Борис Джонсън и Юнкер обсъждат Брекзит на обяд с охлюви и сьомга"}
{"url": "https://pik.bg/%D0%B7%D0%B0%D0%B1%D0%BB%D1%83%D0%B4%D0%B8-%D0%B8-%D0%BC%D0%B8%D1%82%D0%BE%D0%B2%D0%B5-%D0%BA%D0%BE%D0%B8%D1%82%D0%BE-%D0%BE%D0%B1%D1%8A%D1%80%D0%BA%D0%B2%D0%B0%D1%82-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BA%D0%B0%D0%BA-%D0%B4%D0%B0-%D1%85%D1%80%D0%B0%D0%BD%D1%8F%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8-news870368.html", "text": "Родителите трябва да осигурят на детето си балансирано и разнообразно хранене и да се погрижат за здравето и доброто му развитие. Въпреки това има доста противоречиви теории за правилното хранене. Съществуват някои заблуди, които родителите трябва да знаят. Ето 4 от тях: Детето трябва да изяде всичко в чинията Много родители карат децата си да стоят на масата, докато не довършат всичко в чинията си. Ако детето ви казва, че се е нахранило, въпреки че чинията му е все още пълна, не го принуждавайте да изяде всичко. То трябва да се научи да разпознава чувството за ситост и да се вслушва в сигналите на тялото си. Десерт за награда Обещавате любимия десерт на детето при условие, че си изяде зеленчуците. Храната не трябва да се използва като награда, защото се създават погрешни представи в детето. Детето само да избира храната си Родителите трябва да изградят правилни хранителни навици у малчуганите. Това трябва да става постепенно, с разговори и игри, а не насилствено и със заповеди. Без междинни хранения Някои родители не позволяват на децата си да похапват между храненията, за да не си развалят апетита. Но междинните хранения са полезни и здравословни, защото детето не чувства глад между основните хранения и не се нахвърля на храната след това. Сподели:", "date": "2019.09.16", "title": "Заблуди и митове, които объркват родителите как да хранят децата си"}
{"url": "https://pik.bg/%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%BB%D0%B5%D0%BD%D0%B4-%D1%80%D0%BE%D0%B2%D1%8A%D1%80-%D0%B2-%D0%B3%D1%80%D0%B0%D0%BC%D0%B0%D0%B4%D0%B0-news870331.html", "text": "Полицията разследва случай на палеж на лек автомобил в град Грамада. Това съобщиха от ОДМВР - Видин. Сигналът за палежа е подаден на 14 септември около 4,15 часа. Неизвестно лице запалило лек автомобил \"Ленд Ровър\", паркиран на улицата пред дома на собственика. Съсед забелязал пламъците. Огънят бил потушен, преди да обхване колата. При последвалия оглед на местопроизшествието служителите на реда констатирали, че са унищожени предна решетка, предни чистачки и разширителен съд на охладителна система. Случаят разследват криминалисти от РУ - Кула, образувано е досъдебно производство. Местни жители твърдят, че случаите на саморазправа с палене на коли в района хронифицира. Сподели:", "date": "2019.09.16", "title": "Подпалиха \"Ленд Ровър\" в Грамада"}
{"url": "https://pik.bg/%D0%B1%D0%B5%D0%B7-%D1%88%D1%83%D0%BC-%D0%B8-%D0%BA%D0%B0%D0%BC%D0%B5%D1%80%D0%B8-%D0%BC%D0%B0%D1%80%D0%B8%D1%83%D1%81-%D0%BA%D1%83%D1%80%D0%BA%D0%B8%D0%BD%D1%81%D0%BA%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-50-%D0%B8%D1%8F-%D1%81%D0%B8-%D1%8E%D0%B1%D0%B8%D0%BB%D0%B5%D0%B9-news870403.html", "text": "\"Като погледна назад в творчески план - да, може би съм постигнал нещо. Стоя с цялата същност в много неща - спектаклите, те са заснети, филмите също. Но в личен план не мога да бъда доволен от себе си. Не мога да празнувам така спокойно рождения си ден\", допълни още театралът. Според думите му тепърва му предстои усъвършенстване в отношението му с близките. \"Това са много важни неща, а за съжаление съм ги пренебрегвал през годините заради професията, заради гордостта, заради суетата, което е всичко около театъра. Аз ненавиждам премиерните и предпремиерните моменти, защото те са суета. В театъра след 50-тото представление мога да преценя дали се е получило или не\", обобщава още Куркински. Месец преди да навърши 50, големият български актьор и режисьор Мариус Куркински се зарече, че няма да празнува. Рожденият му ден е на 15 октомври, но артистът предпочита да остане насаме със себе си, без излишна помпозност и шум. \"Много не искам да говоря за този юбилей, защото не е кой знае какво да направиш 50 години. Може би има хора, които празнуват такива поводи, но за мен животът се живее, той се учи и на мен ми е рано да празнувам\", коментира актьорът пред \"Хотнюз\". Сподели:", "date": "2019.09.16", "title": "БЕЗ ШУМ И КАМЕРИ: Мариус Куркински няма да празнува 50-ия си юбилей"}
{"url": "https://pik.bg/%D0%B7%D0%B0-%D0%BA%D0%B0%D0%BA%D0%B2%D0%BE-%D0%B9-%D0%B5-%D1%86%D0%B2%D0%B5%D1%82%D0%B8-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D1%87%D1%83%D0%BA%D0%BD%D0%B0-25-%D0%B1%D0%B5%D0%B7-%D0%BC%D1%8A%D0%B6---%D1%84%D0%B0%D1%82%D0%B0%D0%BB%D0%BD%D0%B0%D1%82%D0%B0-%D0%B3%D1%80%D0%B0%D1%86%D0%B8%D1%8F-%D1%81-%D0%B6%D0%B5%D0%BD%D1%81%D0%BA%D0%BE-%D0%BF%D0%B0%D1%80%D1%82%D0%B8-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-news870384.html", "text": "Фаталната гимнастичка Цветелина Стоянова чукна четвърт век на 13 септември само в женска компания. Красавицата отпразнува 25-ия си рожден ден в столичен нощен клуб, но без мъж до себе си. Златното момиче тихомълком се раздели с дългогодишния си приятел Александър Любенов. Вратарят бе плътно до нея в най-тежките й времена - когато полетя от 6-ия етаж и едва оцеля. Месеците на възстановяване бяха дълги и изтощителни, но Любенов й бе стабилна подкрепа. Според упорит слух двамата са се разделили заради мастит олигарх, с когото Цвети въртяла любов зад гърба му. Дали е истина, днес вече няма значение, тъй като Стоянова отново е сама - засега без официална половинка, но пък с много приятелки. Женското парти по случай рождения ден на ексгимнастичката продължило до малките часове на нощта, пише ежедневник. \"Петък 13-ти... За някои фатален, а за мен много специален ден. Днес аз празнувам четвърт век смях и сълзи, победи и загуби, добро и зло. Оценявам всичко досега и се чувствам по-готова за това, което предстои!\", написа по повод юбилея си Стоянова, видя ПИК. Сподели:", "date": "2019.09.16", "title": "ЗА КАКВО Й Е? Цвети Стоянова чукна 25 без мъж - фаталната грация с женско парти за рождения си ден (СНИМКА)"}
