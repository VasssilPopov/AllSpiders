{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D1%81%D1%8A%D1%80%D0%B1%D0%B8%D1%8F-news655545.html", "text": "Сръбската гранична полиция задържа български гражданин за трафик на мигранти на граничния пункт \"Батровци\" с Хърватия, съобщава БГНЕС. Служителите на вътрешното министерство са задържали 53-годишния българин с инициали Д.Д.П. за участие в трафик на хора и организиране на нелегално преминаване на границата. В неговия камион \"Пежо Боксер\" са открити четирима мигранти - иракски граждани, уточниха от вътрешното министерство в Белград.", "date": "2017.05.06", "title": "Арестуваха българин за трафик на мигранти в Сърбия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BC%D1%8A%D0%B6-%D0%B2-%D0%B4%D1%83%D0%BF%D0%BD%D0%B8%D1%88%D0%BA%D0%BE-news655537.html", "text": "Простреляха мъж в дупнишкото село Делян. Инцидентът стана днес около 19.00 часа. Мъжът е транспортиран в дупнишка болница за оказване на първа помощ, съобщава струмабг.", "date": "2017.05.06", "title": "ИЗВЪНРЕДНО! Простреляха мъж в Дупнишко"}
{"url": "http://pik.bg/%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BA%D0%B0%D0%B7%D0%B0%D0%BD%D0%BE-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D0%BE%D1%82%D1%81%D0%B5%D1%87%D0%B5-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%81%D0%B0-%D0%BA%D1%80%D0%B0%D0%B9%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-news655536.html", "text": "Съмненията, че правителството ще изкара 4-годишен мандат, основно заради огромните различия на хората, които участват в него. За мен противопоставянето между националистическите партии и на ГЕРБ е очевидно, че няма да доведе до добро. Това прогнозира пред Канал 3 Антон Кутев от БСП. ”Благодарен съм, че на нас не ни се налага да участваме в тази игра. За мен е удовлетворение, че се оказа, че не трябва ние да влизаме в тази коалиция с патриотите. Първо, защото това са крайни националисти, които са неприемливи за Европа. Второ, защото те нямат общи идеи”, заяви социалистът. ”По време на дебата и разговорите за съставянето на новото правителство изнесох предишните разговори, отпреди две години и половина, когато тогава в правителството влезе една част от т.н. патриоти. Каракачанов и Валери Симеонов подкрепяха Борисов още в предишния парламент, докато Волен Сидеров беше против. Когато видях какво са си наговорили тогава Волен Сидеров, Каракачанов и Симеонов по между си и отделно срещу ГЕРБ, то е ужасяващо и как сега тези хора могат да започнат да работят заедно. Очевидно имат трайни и много здрави противоречия, защото каквото и да се говори за Волен Сидеров, той е човек, който много добре знае политическите си интереси и винаги успява да ги материализира по някакъв начин. Сега изведнъж се оказва, може би не случайно, че именно Волен не участва персонално. Убеден съм, че в самия лагер на националистите ще има проблеми в много скоро време”, прогнозира Кутев. ”През ноември 2014 година, когато се гласува предишния кабинет на Бойко Борисов, тогава Волен Сидеров същата вечер каза: ”Вие няма да направите прогресивния данък, вие няма да махнете плоския данък, вие няма да се борите с монополите, вие няма да изгоните концесионерите и т.н”. Наговори им тежки думи. Оказа се, че е прав, защото Борисов в предишното си управление не направи всички тези неща и изведнъж същият този Волен Сидеров по някаква причина влиза в коалиция с Борисов, при положение, че той не ги е направил и той много добре знае, че няма да ги направи и сега”, продължи той. ”Според мен не е грешка, че БСП се дистанцира от ДПС, защото най-големият проблем на съвременната българска политика, може би и световна, е в това, че се правят огромно количество компромиси. Аз също съм правил компромиси през годините, но не бих си ги позволявал повече и не искам да си ги позволявам. Просто хората не го искат, категоричен бе Кутев. - Компромисите в политиката са ужасно вредни. Понякога са неизбежни, но са ужасно вредни. Аз не искам да влизам в тях, защото като представител на лява политическа сила знам, че вече 26 години имаме абсолютно десен преход. Хората наистина искат леви промени. Те вече не очакват от нас компромиси. Бойко Борисов нека си прави компромиси. Хората в неговата партия съществуват по друг принцип, те не са като при нас на идеологически принцип, но ние в БСП нямаме право на никакви компромиси от тук нататък.”", "date": "2017.05.06", "title": "СЕРИОЗНО КАЗАНО! Антон Кутев отсече: Патриотите са крайни националисти"}
{"url": "http://pik.bg/%D0%BA%D0%BE%D0%BB%D0%BA%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D0%B8-%D0%BF%D0%BB%D0%B0%D1%82%D1%8F%D1%82-%D0%B0%D0%BA%D0%BE-%D1%80%D0%B0%D0%B1%D0%BE%D1%82%D0%B8%D1%82%D0%B5-%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-news655521.html", "text": "Всички българи, които работят в празнични и почивни дни, се питат колко трябва да им плати шефът. Отговорът не е прост, тъй като зависи от това как ни отчитат работното време – подневно или сумирано, предава бТВ. От Инспекцията по трудаотговарят как следва да се заплатят например трите почивни дни по Гергьовден: Само събота, 6 май, е официален празник, 7 май е почивен ден, а 8 май е неприсъствен, за който важат регламентите за работа в почивен ден. В този смисъл: Работещите на 6 май, независимо от начина на отчитане на работното време, трябва да получат увеличено дневно възнаграждение с не по-малко от 100%, т.е. двойно възнаграждение. Начинът на отчитане на работното време има значение при заплащането на извънредния труд. За работещите на подневно отчитане на работното време (8-часов работен ден при петдневна работна седмица) работата на 6 май е извънреден труд, който също трябва да бъде заплатен с увеличение на дневното възнаграждение с не по-малко от 100%, но върху вече увеличената надница. Т.е. те трябва да получат четворно увеличение за положения труд на 6 май. За работещите по график при сумирано отчитане на работното време за този ден не се заплаща извънреден труд, тъй като при тях извънредният труд се заплаща с не по-малко от 50% увеличение едва в края на периода, за който е въведено сумираното отчитане, ако е установено наличието на такъв. Те трябва да получат увеличение на подневното си възнаграждение само заради работа на официален празник, т.е. двойно. , се заплаща с увеличение от не по-малко от 75% само положеният извънреден труд. В този смисъл работещите на подневно отчитане на работното време (8-часов работен ден при петдневна работна седмица) трябва да получат дневно възнаграждение. За работещите по график при сумирано отчитане на работното време положеният труд в почивни дни не се заплаща с увеличение. , отчитането на работното време става по следните начини:", "date": "2017.05.06", "title": "Колко трябва да ви платят, ако работите на официалните празници"}
{"url": "http://pik.bg/%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B6%D0%B5%D0%BD%D0%B8%D1%82%D0%B5-%D1%83-%D0%BD%D0%B0%D1%81-%D0%B2%D0%B7%D0%B8%D0%BC%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%B8%D0%BB%D0%B0%D1%87%D0%B8-%D0%BE%D1%82-%D0%BC%D1%8A%D0%B6%D0%B5%D1%82%D0%B5-news655465.html", "text": "Близо 40% от българите взимат редовно предписани от лекарите лекарства, показват данни от анализ на Евростат за приемането на медикаменти от гражданите на ЕС през 2014 г. Най-висок процент от българите, които вземат предписани от лекарите медикаменти, са хората на възраст над 75 години - близо 83 на сто от тази възрастова категория редовно употребява лекарства. В по-долния възрастов сегмент 65-74 г. хората, които редовно ползват медикаменти, са 76%, допълват от \"Дарик\". Най-малък, естествено, е делът на българите, които приемат медикаменти на възраст 15-24 г. - само 6,5 на сто. Като цяло жените в България във всички възрастови категории вземат много повече лекарства, отколкото представителите на силния пол. Така например във възрастовата категория над 75 г., 85% от жените у нас вземат лекарства при 80 на сто при мъжете. Същото е положението и при най-младите - близо 10 на сто от момичетата на възраст 15-24 г. приемат лекарства при едва 3 процента от момчетата у нас на тази възраст. Непредписани от лекарите медикаменти употребяват около 40 на сто от мъжете и близо 50 на сто от жените у нас, отчита анализът. Горните тенденции могат да се обяснят и с факта, че възрастните хора се нуждаят от повече медицина и че в общото население на всяка страна има повече възрастни жени, отколкото мъже, отчита анализът на Евростат.", "date": "2017.05.06", "title": "НЕПРИЯТНА СТАТИСТИКА: Жените у нас взимат повече илачи от мъжете "}
{"url": "http://pik.bg/%D0%B4%D1%80%D1%8A%D0%B7%D0%BA%D0%BE-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%B5%D1%82%D1%80%D0%B8%D1%87%D0%BA%D0%B8-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80-%D0%B8%D0%B7%D0%B6%D0%B8%D0%B2%D1%8F-%D0%B8%D1%81%D1%82%D0%B8%D0%BD%D1%81%D0%BA%D0%B8-%D1%83%D0%B6%D0%B0%D1%81-%D0%B7%D0%B0-100-%D0%BB%D0%B5%D0%B2%D0%B0-news655503.html", "text": "Крадец разби с камък таксиметрова кола в Петрич и задигна оборотни пари и оборудване за диспечерската система, съобщава струмабг. Екшънът е станал на ул. „Кожух“ преди ден около 6-6. 30 ч. Шофьор на фирма „Боро такси“ паркирал служебния автомобил пред дома си. Когато излязъл да тръгне на работа, намерил колата си да зее отворена, стъклото било потрошено с голям камък, който апашите зарязали. От таксито са взети оборотни пари около 100 лв. и таблетът, който бил свързан с диспечерската система. На място е извършен оглед от разследващи полицаи, съобщиха от таксиметровата фирма, които разпространиха снимки на разбитата кола. Лекият автомобил има застраховка, пълно автокаско, която ще покрие щетите. Обезпокоително е обаче дръзкото посегателство, което става на оживена улица сутринта, когато вече хората са се събудили. Никой обаче нито е чул алармената сигнализация, нито е видял нападателите, коментираха с почуда от таксиметровата фирма.", "date": "2017.05.06", "title": "ДРЪЗКО ПОСЕГАТЕЛСТВО! Петрички таксиметров шофьор изживя истински ужас за 100 лева"}
{"url": "http://pik.bg/%D1%81%D1%82%D1%83%D0%B4-%D0%BD%D0%B0%D1%85%D0%BB%D1%83%D0%B2%D0%B0-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-%D1%83%D1%82%D1%80%D0%B5-%D1%89%D0%B5-%D0%BD%D0%B8-%D0%B2%D0%B0%D0%BB%D0%B8-%D0%B4%D1%8A%D0%B6%D0%B4-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5%D1%82%D0%BE-%D0%B8%D0%B4%D0%B2%D0%B0-%D0%BE%D1%82-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA-news655522.html", "text": "Фокус През нощта ще е без валежи, облачността временно ще се разкъса. Утре отново ще е значителна. Още преди обяд от запад отново ще започнат превалявания, на места с гръмотевици, които до вечерта ще обхванат почти цялата страна. Без валежи и с повече слънце ще е в югоизточните райони. Ще духа слаб, в Източна България до умерен юг-югоизточен вятър. След обяд в западните райони вятърът ще се ориентира от запад-северозапад. Минималните температури ще са между 7° и 12°, максималните предимно между 21° и 26°. Атмосферното налягане ще се понижи, ще е по-ниско от средното за месеца. Това съобщава пред дежурният синоптик Анна Дякова в Националния институт по метеорология и хидрология (НИМХ) към Българска академия на науките (БАН). По Черноморието облачността ще е променлива, по-значителна над северната част, където в следобедните часове, на места ще превали. Вятърът ще е до умерен от югоизток. Максималните температури ще са 14°-19°. Температурата на морската вода е 15-17°. Вълнението на морето ще бъде около 2 бала, след обяд, на юг ще се усилва до 3. Над планините ще има значителна облачност, с превалявания от дъжд и гръмотевици. Ще духа умерен до силен вятър от западната четвърт. Максималната температура на височина 1200 метра ще бъде около 14°, на 2000 метра – около 7°. И в началото на следващата седмица вятърът ще е от северозапад, умерен, временно силен. На много места в страната ще има валежи, след обяд и преди полунощ придружени с гръмотевици. Температурите ще се понижат още. В сряда ще е доста хладно, с променлива облачност, значителна преди обяд, на места ще има и слаби превалявания. Според синоптиците затоплянето ще започне от четвъртък.", "date": "2017.05.06", "title": "Студ нахлува с пълна сила, утре ще ни вали дъжд, затоплянето идва от четвъртък"}
{"url": "http://pik.bg/%D1%85%D0%B8%D1%82-100-%D0%B3%D0%BE%D0%B4%D0%B8%D1%88%D0%B5%D0%BD-%D1%85%D0%BE%D0%BB%D0%B0%D0%BD%D0%B4%D0%B5%D1%86-%D0%B4%D0%BE%D0%B9%D0%B4%D0%B5-%D0%B4%D0%B0-%D0%BF%D0%BE%D1%87%D0%B8%D0%B2%D0%B0-%D0%BD%D0%B0-%D1%81%D0%BB%D1%8A%D0%BD%D1%87%D0%B0%D0%BA%D0%B0-news655523.html", "text": "Рекордът за най-възрастен чуждестранен турист на родното Черноморие е счупен, съобщава Флагман.бг. Преди няколко часа с полет от Амстердам в Бургас кацна 100-годишен холандски пенсионер, който в следващите три седмици ще отседне в хотел в Слънчев бряг. Досега гост на тази възраст не е отсядал в курорта, категорични са туроператори с дългогодишен опит в сферата. Холандецът е в отлично здраве, идва за пореден път в Слънчев бряг и го прави по едно и също време – през май, когато сезонът още не е започнал. Холандският пенсионер е много интелигентен и фин човек, казаха от хотела. „Той е типичният холандски турист. Не е претенциозен и отсяда в хотел 3 или 4 звезди с ол инклузив. Винаги почива в България по три седмици, което ни радва безкрайно много. Казва, че много обича България, допада му климатът, хората и нашето море”, обяви Любомир Панковски от туроператорска фирма.", "date": "2017.05.06", "title": "Хит! 100-годишен холандец дойде да почива на Слънчака"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D0%B7%D0%B2%D0%B5%D0%B4%D0%B5%D0%BD%D0%B0%D1%82%D0%B0-%D1%86%D0%B2%D0%B5%D1%82%D0%B0%D0%BD%D0%BA%D0%B0-%D1%80%D0%B8%D0%B7%D0%BE%D0%B2%D0%B0-%D0%B2-%D0%BF%D1%8A%D0%BB%D0%BD%D0%B0-%D0%B4%D1%80%D0%B0%D0%BC%D0%B0---%D0%BE%D0%B1%D1%8A%D1%80%D0%BD%D0%B0-%D1%81%D0%B5-%D0%BA%D1%8A%D0%BC-%D0%B1%D0%BE%D0%B3-news653653.html", "text": "Развеждащата се в момента Цветанка Ризова твърди, че винаги е живяла, спазвайки десетте Божи заповеди. Близки до телевизионерката обаче разкриват, че неотдавна е прекрачила седмата заповед – „Не прелюбодействай“. Въпреки че поредицата от системни нейни изневери станала причина да се раздели с дългогодишния си съпруг Анатоли, Цветанка продължавала да се уповава на Бог. Водещата на „Лице в лице“ намирала време да се отбие до църквата всеки ден, доверяват хора от нейното обкръжение пред „Ретро“. Най-често Ризова посещавала Руската църква в центъра на столицата, за която се твърди, че молитвите и желанията, отправени под купола й, се сбъдват. Цветанка обаче се молела повече за опрощение, отколкото за помощ. Продавачките на свещи в храма разкриват, че телевизионерката оставяла по минимум 30 лева за свещи дневно, като винаги си купувала от най-големите. Понякога прекарвала и по половин час в мълчание пред иконите и задължително ги целувала, преди да си тръгне. Цветанка се познавала и с отците на църквата, които винаги били готови да я изслушат и напътстват. Именно пред тях тя разкрила терзанията си, че се чувствала грешна по отношение на мъжа си и сина си. Преди броени седмици се заговори, че журналистката се е впуснала в сърдечна авантюра с популярен и влиятелен политик. Проблемът обаче бил, че тайнственият господин бил щастливо женен от години. Едва ли щял да реши да узакони връзката си с Ризова, въпреки че тя силно се надявала, понеже и извънбрачното съжителство било в разрез с вярата и убежденията й. Макар да изживявала сериозни трусове в интимния си свят, Цветанка изглеждала по-спокойна и ведра от всякога. Заради новия си любим подновила посещенията си в спортната зала и успяла да се втали с още няколко килограма. Отбивките й във фризьорския салон също зачестили, а ботокс терапиите против бръчки, с които водещата се прочу още преди години, вече не й били нужни, защото младеела от любов.", "date": "2017.05.06", "title": "САМО В ПИК И \"РЕТРО\"! Разведената Цветанка Ризова в пълна драма - обърна се към Бог"}
{"url": "http://pik.bg/%D0%BA%D1%80%D0%B8%D0%BC%D0%B8-%D0%B0%D1%84%D0%B5%D1%80%D0%B0-%D1%81%D1%8A%D0%B4%D1%80%D1%83%D0%B6%D0%BD%D0%B8%D0%BA-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%B9%D0%BE%D1%81%D0%BA%D0%BE-%D0%B8%D1%81%D0%B0%D0%B5%D0%B2-%D1%87%D0%BB%D0%B5%D0%BD%D1%83%D0%B2%D0%B0%D0%BB-%D0%B2-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BA%D1%83%D0%BA%D0%B0%D1%82%D0%B0-news655187.html", "text": "Илиян Михайлов, бивш съдружник на изчезналия безследно плевенски бизнесмен Йоско Исаев, е арестуван заедно с бандата на Камен Балбузанов-Камен Куката. Миналата седмица ченгетата от ГДБОП и жандармерията блокираха Плевен, за да разбият групировката на Куката. Той бе закопчан заедно с криминалните типове Валентин Георгиев-Жълтия, Ивайло Бировски-Иво Бокса, Иван Стойчев и Илиян Михайлов. Последният съвсем не е случаен. Михайлов е имал конфликт за пари с Исаев, който е в неизвестност от 2015 г. Двамата са имали общо участие в мелниците \"Славомел\" в Славяново преди години, но се разделили със скандал. \"Илиян Михайлов не е замесен в изчезването на Йоско Исаев, но има голяма роля за натиска над семейството му след тона. Възползвал се е от ситуацията, за да си разчисти стари сметки. В разговорите си твърдеше, че Йоско му дължи много пари и има документи за това\", твърдят запознати с разследването, цитирани от столичен седмичник. За да има повече шансове да успее, Михайлов се сближил с Куката, от когото Плевен и съседните градове треперят. На бившия лейтенант на Таки бил обещал дял от хлебозавода в града, ако успеят да го завладеят след изчезването на един от съсобствениците - Йоско Исаев. През 2009 г. Илиян Михайлов бе арестуван заедно с прокурора Георги Велков след сигнал на Йоски Исаев. Агенти на ДАНС закопчаха двамата в бус, докато Исаев давал 23 пил. лева подкуп на прокурора, за да прекрати дело срещу голяма земеделска фирма.", "date": "2017.05.06", "title": "КРИМИ АФЕРА! Съдружник на изчезналия Йоско Исаев членувал в бандата на Куката"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D1%82%D1%83%D1%80%D1%86%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%BC%D0%BD%D0%BE%D0%B3%D0%BE-%D0%BE%D0%BF%D0%B0%D1%81%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%BA%D0%B0-%D1%81%D1%82%D1%80%D0%B5%D0%BB%D1%8F%D0%BB%D0%B0-%D0%BF%D0%BE-%D0%BF%D0%BE%D0%BB%D0%B8%D1%86%D0%B0%D0%B8-news655488.html", "text": "Турската полиция застреля днес член на крайнолява екстремистка организация по време на акция в Истанбул, съобщава ДПА. Жената отказала да се предаде и открила огън по полицаите по време на операция в истанбулския квартал Кючюкчекмедже, съобщава Анадолската агенция и допълва, че полицията отвърнала на стрелбата. Съобщава се, че жената е високопоставен член на лявата Революционна партия и фронт за народно освобождение (ДХКП-С). Тя е заподозряна в участие в нападение срещу прокурора Евлия Чалъшкан в Истанбул през декември. Чалъшкан и двамата полицаи, които го придружавали, успели да избягат. Турция е обявила Революционната партия и фронт за народно освобождение (ДХКП-С) за терористична организация. Напоследък ДХКП-С съживи дейността си и се смята, че стои зад убийството на прокурор в истанбулски съд през март 2015 г.", "date": "2017.05.06", "title": "ЕКШЪН В ТУРЦИЯ! Ликвидираха много опасна терористка, стреляла по полицаи"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%B2%D0%BB%D0%B0%D0%BA%D0%B0-%D1%81%D0%BE%D1%84%D0%B8%D1%8F-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F%D1%82-%D0%BD%D0%B0-%D1%80%D0%B5%D0%BB%D1%81%D0%B8%D1%82%D0%B5-%D0%BC%D1%8A%D0%B6-%D0%BD%D0%B5-%D1%80%D0%B5%D0%B0%D0%B3%D0%B8%D1%80%D0%B0%D0%BB-%D0%BD%D0%B0-%D1%81%D0%B8%D0%B3%D0%BD%D0%B0-news655511.html", "text": "Удареният от влак мъж е седял в близост до релсите и не е реагирал на подадения от машиниста сигнал. Това съобщиха за Фокус от пресцентъра на БДЖ. Около 15.00 часа малко преди гара „Благоевград“ на входните стрелки влакът е ударил човека, който е седял в близост до железния път. Мъжът не е реагирал на подадения от машиниста сигнал. Води се следствие и няма повече подробности към момента. Влакът е пътувал до Благоевград. Композицията, пътуваща до Кулата и Петрич се движи със закъснение от около 60 минути. От 16.00 часа движението по направлението е възстановено.", "date": "2017.05.06", "title": "РАЗСЛЕДВАНЕ! Пуснаха влака София-Благоевград, загиналият на релсите мъж не реагирал на сигнала на машиниста"}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BF%D0%BE-%D0%B7%D0%B0%D1%80%D1%8A%D0%BA%D0%B0-%D0%BD%D0%B0-%D0%B1%D0%B0%D0%B1%D0%B0-%D0%B2%D0%B0%D0%BD%D0%B3%D0%B0-%D0%BF%D1%80%D0%B0%D0%B2%D1%8F%D1%82-%D0%BF%D0%B0%D1%80%D0%B0%D0%BA%D0%BB%D0%B8%D1%81-%E2%80%9E%D1%81%D0%B2-%D0%B3%D0%B5%D0%BE%D1%80%D0%B3%D0%B8%E2%80%9C-%D0%B2-%D1%81%D0%B5%D0%BB%D0%BE-%D0%BF%D0%BE%D0%BB%D0%B5%D1%82%D0%BE-news655489.html", "text": "По заръка на Баба Ванга в двора на църквата „Св. св. Кирил и Методий“ в село Полето изграждаме параклис, който ще носи името „Св. Георги Победоносец“. Това каза за Фокус Иван Манчев, кмет на малкото населено място, което се намира в община Симитли. По думите му изграждането на параклиса в село Полето е започнато преди две години. „Всъщност ние искахме да го направим по-рано, но по стечения на обстоятелствата не успявахме. Идеята за изграждането на параклиса идва от там, че по думите на местни жители, когато в село Полето е била изграждана църквата, тя е трябвало да носи името на св. Георги, но по незнайни причини тя бива кръстена „Св. св. Кирил и Методий“. Един от местните жители на Черниче казва, че едно време Баба Ванга е казала на жителите на селото, че църквата трябва да се казва на името на св. Георги, но това не се случва“, каза още Иван Манчев. Той заяви, че през годините назад, преди да започне строителството на параклиса, са се случили много смъртни случаи в селото, затова е било взето решение да започне изграждане на параклиса. „Средствата за изграждането на храма са от Георги Григоров, който е от селото, но всички ние помагаме на трудови начала. Към момента работят и майстори, за да може по-бързо да приключим градежа“, коментира Манчев. Той добави, че към момента са почти на финала и до август месец се очаква параклисът да бъде готов.", "date": "2017.05.06", "title": "ПРИЗНАНИЕ! По заръка на Баба Ванга правят параклис „Св. Георги“ в село Полето"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%BE%D1%81%D0%B2%D0%B5%D0%BD-%D0%B3%D0%B5%D0%B9-%D1%81%D1%8A%D0%BC-%D0%BC%D0%B0%D1%81%D0%BE%D0%BD-%D1%80%D0%B5%D0%BF%D1%82%D0%B8%D0%BB---%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D1%81%D1%8A%D0%BC-%D1%87%D0%BE%D0%B2-news655509.html", "text": "\"Взаимоотношенията ми с Би Ти Ви са \"ситна с приклякания\", не ми харесва това на мен, но така е. Не колената, а кръстът ме боли.\" Това коментира, седейки на столче трети ден пред парламента, учиндолският водещ Слави Трифонов. За радост ПИК са тук, коментира шоуменът, който няколко пъти наблегна на присъствието на камера на ПИК TV. Дали не трябва да направим като Македония, попитаха го от публиката. Хубава алюзия, подчерта шоуменът. Той коментира и упреците, които получава от страна на вицепремиера по икономиката и демографските въпроси Валери Симеонов. \"Вярвам във Валери Симеонов и смятам, че този ресор за демографската криза, за който не съм чувал, той ще се справи с него\", коментира той вицепремиерските ангажименти на съпредседателя на Обединени патриоти. \"Какво означава чалгар? Има хора, които слушат тази музика, има хора, които слушат Гери-Никол, които слушат Лили Иванова, кънтри...има хора и които слушат свирене на трион. Ако си чалгтар какво означава - че не можеш да имаш гражданска позиция ли\", попита реторично Слави на въпрос обижда ли се, че му викат така. На въпрос как ще реагира на дело на Валери Симеонов срещу него той попита: \"А за какво дело става въпрос?\" \"Най-бедната държава в ЕС има най-голяма субсидия. Те няма какво да ги правят и ги слагат на лихва\", възмути се Трифонов, който настоява паритйната субсидия да се намали от 11 на 1 лев. На мястото около паметника на Цар Освободител в момента се чуват вувузели и музика, които на моменти дори заглушават изказванията на водещия и неговите сценаристи, които го подкрепят в отговорите на въпросите. Трифонов обобщи, че със сигурност ще се появят нови хора в парламента, което ще произтече от мажоритарния вот. На въпрос дали българинът няма да гласува пак за същите личности той посочи, че вероятно ще има преходен период, в който ще бъдат избирани и стари лица. Така било и в други страни. \"В момента няма как да се кандидатирам за президент, има си президент. След 5 години ще му мислим, да съм жив и здрав\", отговори той на въпрос кога ще се кандидатира за държавен глава. \"Не се чувствам месия, още повече фалшив\", отговори той на въпрос дали усеща, че е такъв. Слави отговори и за това дали България се турцизира. \"Няма такова нещо, има партия на етнически признак, въпреки забраната. Турцизиране на населението няма\", отсече Трифонов и допълни: \"Има български турци, които са български граждани.\" Според шоумена трябва да има нов референдум за отхвърлените въпроси от първия референдум. \"Въпросът за избирането на полицейските шефове е хубав въпрос, който трябва да се подложи на гласуване. Намаляването на броя на депутатите - също, защото виждаме всеки ден, че 240 няма какво да правят тук. В Холандия са 17 милиона, а депутатите им са 170. Ходят на работа с колелета. Защо нашите идват с тези лимузини, от кого се пазят? Представете си как Валери Симеонов и Волен Сидеров идват с колелета. Ще се научат да карат\", смята Трифонов. Хората го попитаха какво мисли за имунитетите на депутатите. \"Марешки е разследван заради рекет, не става дума за измислица\", отговори водещият. Сценаристите му пък коментираха, че Волен е назначен да следи за дисциплината в парламента, а е осъждан за хулиганство. \"Няколко пъти чух Борисов, че трябва да се гласува референдума, но питайте него\", посочи гологлавият водещ на въпрос защо премиерът не говори за референдума. \"Появи се и въпрос дали Слави членува в масонска ложа. Освен гей съм масон, членувам в масонската ложа, която е масонска, освен това съм и рептил, т.е. наполовина съм човек, наполовина съм влечуго. Освен мен рептил е и Елизабет, Елизабет, мамина сладка, това е истината. И съм илюминат 333. Не знам коя е масонската ложа\", пошегува се Слави. \"Всъщност съм тамплиер\", обясни той. Граждани го попитаха не го ли е страх да не го гръмнат. \" Властта, парите и славата са дяволите, които могат да обсебят. Не съм под това влияние\", заключи той.", "date": "2017.05.06", "title": "ИЗВЪНРЕДНО В ПИК TV: Слави Трифонов изригна: Освен гей съм масон, рептил - наполовина съм човек, наполовина съм влечуго, илюминат и тамплиер"}
{"url": "http://pik.bg/%D1%88%D0%BE%D0%BA-%D0%B7%D0%B0-%D0%B4%D0%B0%D0%BC%D0%B8%D1%82%D0%B5-%D0%BE%D0%BF%D0%B0%D1%81%D0%BD%D0%B8-%D0%BE%D1%82%D1%80%D0%BE%D0%B2%D0%B8-%D0%B2-%D0%BA%D0%BE%D0%B7%D0%BC%D0%B5%D1%82%D0%B8%D0%BA%D0%B0%D1%82%D0%B0-%D1%81%D0%B5%D1%8F%D1%82-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8-%D0%B1%D0%BE%D0%BB%D0%B5%D1%81%D1%82%D0%B8---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B4%D0%B0-%D1%82%D1%8A%D1%80%D1%81%D0%B8%D1%82%D0%B5--news655172.html", "text": "Голяма част от червилата пък имат прекомерно съдържание на олово. Сред марките, които са дали положителен тест, са част от най-реномираните, чиито реклами ни заливат от телевизионния екран. Шокиращото е, че като канцерогенни са окачествени и червила, които в търговската мрежа се откриват на цени над 50 лева и уж гарантират натурален състав. Оказва, че по-отровни са дълготрайните модели, които не е желателно да ползваме, защото изобилстват от алергени. Масово в очните линии пък са открити огнища на бактерии. Те се размножат, когато флакончетата престояват твърде дълго след производството. Бактериите влизат в женските очи чрез четчицата, която ги пренася. Въпреки че сме заобиколени от вредни микроорганизми, тези в очните линии не са никак безобидни. Става въпрос за стафилококи и стрептококи, които отключват гъбични инфекции. Производителите казват, че очната линия е „безопасна“ до 3 месеца след отварянето. Само че тестваните в изследването са били на по-малко от 3 месеца. За да я опазим по-дълго време годна за употреба, трябва да я съхраняваме на хладно място, да не я ползваме повече от 2 месеца и да поставяме повече от два пласта върху клепачите си. Прехвалените продукти за изправяне на коса всъщност гъмжат от тежки химикали, които увреждат скалпа завинаги. Химикали, тежки метали, бактерии и други опасни съставки ни тровят чрез козметиката, категорични са спецове. Те съветват внимателно да прочитаме съдържанието на продуктите, които ползваме, защото някои от тях съдържат тежки метали, живак и бактерии, които могат не само да съсипят кожата ни, но и да ни предразположат към отключване на сериозни алергии, които не се лекуват до живот. На първо място по опасност учените поставят кремовете за лице. През миналата седмица в САЩ откриха високи нива на живак в част от вносните артикули. Повечето от тях са произведени в Китай, Индия и Мексико. Най-опасни са кремовете за избелване на кожата и тези срещу стареене. Етикетите понякога не го крият, на тях живакът е изписан като „живачен хлорид“ или просто като живак. Дерматолозите са на мнение, че не бива да ги купуваме въпреки примамливите цени и реклами, а е хубаво да се доверяваме на продукти с природна основа. Формалдехидът е канцерогенно вещество и въпреки че се съдържа в ниски количества в тези продукти, не се препоръчва да ги ползваме по често от няколко пъти в годината. Същото важи и за гримовете от минерали, които се рекламират като натурални. Проблемът е, че се продават във вид на пудра. При пудрата има опасност от вдишване в белите дробове. Когато строителните работници работят с такъв материал, винаги носят маски, за да не вдишват отровите, а ние ги слагаме по лицата си.", "date": "2017.05.06", "title": "ШОК ЗА ДАМИТЕ! Опасни отрови в козметиката сеят смъртоносни болести - ето какво да търсите на етикета"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%B8%D1%82%D0%B0-%D0%BB%D0%B8-%D0%B5-%D0%B1%D0%BE%D0%BD%D0%B8-%D1%84%D0%BE%D0%BB%D0%BA-%D0%BF%D0%B5%D0%B2%D0%B8%D1%86%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BF%D1%80%D0%B5%D0%B4-%D0%BF%D0%B8%D0%BA-tv-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D1%85%D0%BE%D0%B4%D0%B8%D1%85-%D0%BF%D0%BE%D1%81-news655238.html", "text": "Мълва, че фолк певицата Бони е била пребита, притесни феновете й. Страховитият слух тръгна, след като гласовитата изпълнителка бе забелязана от свои почитатели в бинтове по лицето. \"Наистина две седмици стоях обинтована и със синини по лицето, но вече съм добре. Никой не ме е бил, просто оперирах носа си, подложих се на септопластика\", признава самата Бони в светското предаване на ПИК TV \"Жълтите новини\". Септопластика е хирургична интервенция за коригиране на дефекти, изкривявания и перфорации на носната преграда. \"Наложи се да ме оперират по здравословни причини, тъй като имах проблем по рождение. Изкривена носна преграда ми създаваше проблеми - затрудняваше дишането ми, организмът ми не можеше да приеме нужния му кислород, имах синузит и хрема, главата често ме болеше, а да не говорим, че и на пеенето ми пречеше. Затова интервенцията вече беше неотложна\", добавя още певицата.", "date": "2017.05.06", "title": "ПЪРВО В ПИК! Бита ли е Бони? Фолк певицата разкри истината пред ПИК TV: Две седмици ходих посинена и с бинтовано лице, защото... "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%84%D1%80%D0%B5%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BF%D0%BE%D1%87%D0%B8%D0%BD%D0%B0-%D0%B4%D0%BE%D0%BA%D0%B0%D1%82%D0%BE-%D0%B0%D0%B3%D0%B8%D1%82%D0%B8%D1%80%D0%B0-%D0%B7%D0%B0-%D0%BC%D0%B0%D0%BA%D1%80%D0%BE%D0%BD-news655512.html", "text": "Френският депутат социалист Корин Ерел е починала, след като е припаднала по време на реч, в която е подкрепила кандидата за президент на страната Еманюел Макрон, съобщава АФП, цитирана от Фокус. 50-годишната Ерел е изнасяла реч в Западна Франция, когато е паднала на земята. Тя е била изпратена в болницата, където смъртта ѝ е била констатирана. „Научих с мъка за смъртта на Корин Ерел по време на митинг в град Плуси, където е говорила пред 300 активисти“, съобщи председателят на долната камара на френския парламент Клод Бартолон.", "date": "2017.05.06", "title": "ИЗВЪНРЕДНО! Френски депутат почина, докато агитира за Макрон"}
{"url": "http://pik.bg/%D0%B2%D0%B0%D1%80%D1%8F%D1%82-%D0%B2%D0%BE%D0%B9%D0%BD%D0%B8%D1%88%D0%BA%D0%B0-%D0%B1%D0%BE%D0%B1-%D1%87%D0%BE%D1%80%D0%B1%D0%B0-%D0%B2-%D0%BD%D0%B8%D0%BC-news655476.html", "text": "С традиционна за 6 май. Цял ден има вход свободен за . Събитието се радва на засилен интерес. Стотици дойдоха да видят . Фотоизложба, посветена на историята и традициите на отбелязването на Гергьовден в армията е представена специално за празника. В традиционната атракция \" тази година посетителите имат възможност да разгледат отвътре пилотските бис, транспортен хеликоптер МИ-8 и отделенията за управление на самоходна минохвъргачка \"Тунджа\", подвижен радиовисотомер ПРВ-11 \"Вершина\" и ракетен комплекс 2К52 Фрог \"Луна-М\". Всеки, който има желание може да опита войнишката боб чорба, приготвена от истински . . Истински интерес представляват машините за малчуганите. Те имат възможност да се качат на военната техника. Старец, облечен с военна униформа от Втората световна война радва най-малките, които не войнишка боб чорба Националният военноисторически музей в София посреща гости желаещите да видят военните експонати военните самолети и танкове \"Експонатите оживяват кабини на изтребител-прихващач МиГ-21 военен готвач в полева кухня 300 килограма боб ще бъде сварен пропускат възможността да се снимат с него.", "date": "2017.05.06", "title": "Варят войнишка боб чорба в НИМ"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%86%D0%B8%D1%81%D1%82%D0%B5%D1%80%D0%BD%D0%B0-%D1%81%D0%B5-%D0%B7%D0%B0%D0%B1%D0%B8-%D0%B2-%D0%BA%D1%8A%D1%89%D0%B0-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D1%81%D0%B5%D0%BB%D0%BE-news655515.html", "text": "Цистерна се блъсна в къща във видинското село Тополовец, съобщава Би Ти Ви. При инцидента няма пострадали, съобщи кметът на населеното място. Къщата е била обитаема. При удара е разрушена оградата и част от сградата. Причините за катастрофата се изясняват.", "date": "2017.05.06", "title": "ТЕЖЪК ИНЦИДЕНТ! Цистерна се заби в къща във видинско село"}
{"url": "http://pik.bg/%D0%BA%D0%B0%D0%BA%D0%B0-%D0%BB%D0%B8%D0%BB%D0%B8-%D0%B2-%D0%BF%D0%B0%D0%BD%D0%B8%D0%BA%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0-news655478.html", "text": "В момента бившата работи като редактор в списания за Гонещата пенсионна възраст Лили Вучкова няма достатъчно години трудов стаж, за да се пенсионира овреме. Легендарната водеща на изчислила, че не и достигат 10 години, които трябва или да си купи, за да получава минимална , или да работи поне до 70 години, съобщава \"Хот арена\". Лили споделя, че вече е изморена от рутината 8 до 5“ и няма търпение да мине в редиците на пенсионерите. випбрадърка цветя.", "date": "2017.05.06", "title": "Кака Лили в паника! Не може да се пенсионира"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BC%D0%B0%D0%B9%D0%BA%D0%B0-%D1%88%D0%B0%D0%BC%D0%B0%D1%80%D0%BE%D1%81%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news655497.html", "text": "Майката на ученик, получил забележка, шамаросала учителката, съобщиха от полицията в Монтана. Грозната сцена се разиграла след лют скандал с родителите на детето в основното училище \"Д-р Петър Берон\" в село Септемврийци, община Вълчедръм. Рано сутринта в класната стая нахлули 30-годишната Иванка Петрова и 31-годишният баща Димитър Тодоров. При разправията майката зашлевила шамар на старши преподавател Мария Лазарова. Учителката е освидетелствана и ще търси правата си по съдебен път. По случая работят полицаите от районния участък. \"Това е поредният бой в българско училище, но този път жертва е учителка. Децата са агресивни като родителите си, те са свидетели на груби отношения и насилие у дома и това се пренася в училище. Някога даскалът е бил на почит, а сега какви времена доживяхме - да посягат на педагозите!\", коментираха колеги на битата учителка.", "date": "2017.05.06", "title": "Екшън! Майка шамароса учителка в монтанско село"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D0%BE-%D0%BF%D0%B8%D0%BA-tv-%D0%B5%D1%82%D0%BE-%D0%B3%D0%BE-%D0%BB%D1%8E%D0%B1%D0%B8%D0%BC%D0%B8%D1%8F-%D0%B1%D1%8E%D1%81%D1%82-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D0%B4-%D1%80-%D0%B3%D0%B5%D0%BD%D0%B0%D0%B4%D0%B8%D0%B5%D0%B2-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BB%D1%8A%D1%81%D0%BD%D0%B0-news655201.html", "text": "Физиката на новоизбраната депутатка Боряна Димитрова не е позната единствено на нейния покровител Веселин Марешки! Брюнетката се оказа с доста сериозен стаж като фотомодел, а по прелестите й не се е заплесвал единствено лидерът на партия \"Воля\", ами и силният пол от Варна и цялата околия. Боряна Георгиева, която е спрягана за бивша любима на Марешки, явно няма намерение да се отказва от разголването пред фото обективите, тъй като все още има профил във варненската агенция \"ВИП Фешън\", с който да привлича потенциални клиенти. В рекламни кадри на СПА-център от Морската столица Боряна разкрива любимия бюст на Веселин Марешки, а цялата пикантна фотосесия ще видите в \"Жълтите новини\", с която двете водещи Глория Видолова и Елиана Василева ще зарадват мъжете сред своите зрители. Другият коз в новия брой на светското предаване на ПИК TV, който със сигурност ще се хареса на нежната част от зрителската аудитория, е стриптийзът на Димо Алексиев. Д-р Генадиев от \"Откраднат живот\" лъсва по гол задник, но при какви обстоятелства ще разберете, след като изгледате коментарното студио. Как Антон Хекимян се облекчи насред столичен мол, какъв чутовен гаф стори Азис в Турция и защо вдовицата на Георги Илиев, Мая Илиева, удари 80 килограма - отговорите на тези въпроси и още яки клюки за родните звезди, ще научите точно сега:", "date": "2017.05.06", "title": "ЕКСКЛУЗИВНО ПО ПИК TV! Ето го любимия бюст на Марешки! Д-р Генадиев от \"Откраднат живот\" лъсна по гол задник - плюс още клюки в \"Жълтите новини\""}
{"url": "http://pik.bg/%D0%B1%D1%80%D0%B0%D0%B2%D0%BE-%D0%BD%D0%B5%D0%B2%D1%8F%D0%BD%D0%B0-%D0%B2%D0%BB%D0%B0%D0%B4%D0%B8%D0%BD%D0%BE%D0%B2%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%BE%D1%82-%D0%BC%D0%BD%D0%BE%D0%B3%D0%BE%D0%B1%D0%BE%D1%8F-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%B2-%D1%81%D0%BE%D1%84%D0%B8%D1%8F-%D0%B0%D0%BD%D1%81%D0%B0%D0%BC%D0%B1%D0%BB%D1%8A%D1%82-%D1%81%D1%8A%D1%89%D0%BE-%D0%B5-%E2%84%96-news655519.html", "text": "Невяна Владинова спечели първия си златен медал от многобой. Това се случи на Световната купа по художествена гимнастика в София. Нашата грация бе безапелационна и в трите дни на надпреварата и след 18.800 на обръч, 18.550 на топка, 18.450 на бухалки и 18.200 на лента събра сбор 74.000, което я постави на върха. Второто място зае другата ни представителка Катрин Тасева. Тя показа колебания в композицията си с обръч в първия състезателен ден и бе оценена на 16.350. За сметка на това грацията ни бе блестяща в композицията си на топка, което ѝ донесе 18.400. На лента Тасева получи 18.300, а на бухалки съдиите ѝ дадоха 17.400, тъй като допусна неточност. Тази оценка обаче бе достатъчна на гимнастичката за сребърния медал след общ сбор от 17.450. На третото място на почетната стълбичка застана представителката на Израел Линой Ашрам с общ сбор 70.300 (18.350 на обръч, 16.500 на топка, 17.550 на лента и 17.900 на бухалки). Ансамбълът по художествена гимнастика спечели многобоя на Световната купа в София. При първото си състезание на родна земя момичетата на Весела Димитрова и Михаела Маевска стъпиха на върха. Симона Дянкова, Елена Бинева, Лаура Траатс, Мадлен Радуканова и Теодора Александрова с резерви Стефани Кирякова, Камелия Стоилова и Мадлен Сергеева, взеха 18.400 точки за днешното изиграване на три топки и две въжета. Сборът им за многобоя е 36.550 точки, след като в петък получиха 18,150 точки за съчетанието с пет обръча. Украйна спечели среброто с 36.050 точки. Беларус взе бронза с развен резултат с Швейцария. Ансамбълът на Русия не пристигна с основния си състав, а прати клубен ансамбъл от Санкт Петербург.", "date": "2017.05.06", "title": "БРАВО! Невяна Владинова със злато от многобоя на Световната купа в София, ансамблът също е №1 (ОБНОВЕНА)"}
{"url": "http://pik.bg/12-%D0%B5-%D0%B8%D0%B4%D0%B5%D0%B0%D0%BB%D0%BD%D0%B0%D1%82%D0%B0-%D1%81%D0%B5%D0%BA%D1%81-%D0%B1%D1%80%D0%BE%D0%B9%D0%BA%D0%B0-%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-news655463.html", "text": "От проучване, поръчано от сайта са извънбрачни запознанства IllicitЕncounters стана видно, че и за мъжете и за жените идеалният брой сексуални партньори в техния живот е 12, пише в. \"Дейли мейл\". Анкетираните считат, че бройка, по-малка от 10 , говори за прекален консерватизъм, а н ад 19 - за полова разпуснатост. Хората с 12 сексуални завоевания са възприемани от околните като \"сексуални авантюристи с либерални нагласи\". За хората с над 12 връзки се мисли като за \" цветарки, летящи от цвят на цвят, на които трудно може да се угоди \". Възникна разминаване според половете относно това колко важно е да узнаеш \" идеалния брой \" на сексуалните партньори на половинката. С амо 45 на сто от дамите уверили, че биха искали да узнаят предишните \"бройки\" на възлюбения. При мъжете този процент се оказал по-висок - 53 на сто от мачовците биха се заинтересували от въпроса.", "date": "2017.05.06", "title": "12 е идеалната секс бройка! Вижте защо"}
{"url": "http://pik.bg/%D0%B1%D0%B8%D0%B7%D0%BD%D0%B5%D1%81-%D0%BB%D1%8E%D0%B1%D0%BE-%D0%BD%D0%B5%D0%B9%D0%BA%D0%BE%D0%B2-%D0%B2%D1%8A%D1%80%D1%82%D0%B8-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B0-%D1%84%D0%B8%D1%80%D0%BC%D0%B0-%D0%B7%D0%B0%D0%B5%D0%B4%D0%BD%D0%BE-%D1%81-%D0%B1%D1%80%D0%B0%D1%82-%D1%81%D0%B8-news655480.html", "text": "Наред с актьорската си игра комикът Любо Нейков намира време да върти и охранителна фирма \"Апан-С\". Нейният предмет на дейност е проектиране, производство и монтаж на охранителни съоръжения и системи за наблюдение и контрол на достъпа в различни обекти, твърдят от \"Хот арена\". Дружеството е основано през 2013 г. от Любо Нейков и по-големия му брат Цецко. По това време Нейков-старши вече има богат опит като управител и акционер в големи охранителни компании. Идеята на братското съдружие е Цецко да използва натрупаните си знания за бизнес, а Любо Нейков да е реклама на услугите, предлагани от фирмата, и да привлича известни клиенти. Затова като партньор е привлечен и известен спец по електроника, който да помага при проектиране и създаване на авангардните системи за сигурност. По информация на един от партньорите инж. Атанас Пухалев от продуктите са се възползвали множество банки и офиси на чужди компании у нас. Плановете на братя Нейкови са спънати едва няколко месеца след началото на съвместния им бизнес. След получен инфаркт братът на Любо Ц Цецко, почива и семейните дялове в \"Апан-С\" са поети изцяло от актьора. Липсата на опит при комика очаквано се отразява и на резултатите на фирмата. Проверка в Търговския регистър показва, че през последните две години охранителната фирма сериозно е намалила дейността си и получените приходи. За сметка на това останалите фирми на Нейков просперират. Най-цветущо е положението при \"Дрийм Тийм Прадакшънс\", в което Нейков е съдружник с Евтим Милошев. Чрез дружеството двамата правят и предаването \"Комиците\", както и сериала \"Столичани в повече\". Благодарение на това фирмата реализира над 10 млн. приходи за последните две години. Огромна част от сумите остават като печалби за Нейков и Милошев. Почитатели на комика са категорични, че той заслужава всеки лев, който е изкарал, защото заедно с екипа си прави най-добрите комедийни предавания и филми у нас.", "date": "2017.05.06", "title": "БИЗНЕС! Любо Нейков върти охранителна фирма заедно с брат си "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%80%D0%BE%D0%BA%D0%B0%D0%B4%D0%B8%D1%82%D0%B5-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0%D1%82%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%BF%D1%80%D0%B0%D0%BA%D1%82-news655456.html", "text": "Адвокат Мая Андреева, която е на свободна практика, е третият член на борда на директорите на Летище София! Това научи ПИК от свои източници. Както първо ПИК снощи писа, в последните работни часове на петъчния ден бяха извършени рокади в ръководството на Летище София. Сменен бе целият борд на директорите, а бившият шеф на сектор „Сигурност“ на аеропорта Владимир Рапонджиев поема кормилото на Летище София! Припомняме, че по време на служебния кабинет назначеният за шеф на летището Пламен Станчев освободи Рапонджиев, който сега обаче го сменя. Ася Иванова, която бе член на Борда на директорите на аеропорта до февруари, сега го оглавява. Така триото Георгиева, Рапонджиев и Иванов са новите управляващи аеропорта. Преди дни Летище София обяви своя докла за първото тримесечие на годината, като за периода се отчита значително по-висока нетна печалба от очакваното. Документът, придружено от счетоводната справка, е публикуван на сайта на Министерството на финансите заедно с финансовите отчети на всички държавни дружества, които са под шапката на отделните министерства. За периода януари-март 2017 г. Летище София реализира нетна печалба в размер на над 3,6 млн. лева – със 784 хил. лева над прогнозите и с 1,786 млн. лева повече спрямо първите три месеца на 2016 г., показват данните. Тук само ще припомним, че за цялата 2016-а печалбата на аеропорта бе 5,2 млн. лева. Приходите на столичното летище надвишават 35,6 млн. лева за първите три месеца на годината, което е с 295 хил. лева повече от планираното и с 6,355 млн. лева над отчетените по същото време на миналата година. Преизпълнението на нетните приходи от продажби е със 726 хил. лева спрямо разчетите, като се дължи на ръста на пътниците и съхранението на гориво. Така приходите от продажби на Летище София достигат 22,733 млн. лева през първото тримесечие. Преизпълнение има и на финансовите приходи в размер на 15 хил. лева, което идва от положителни разлики в промяна на валутни курсове и преоценки на парични средства в долари в САЩ. Същевременно столичното летище успява да намали разходите – с 576 хил. лева спрямо разчетите и с 4,37 млн. лева на годишна база, до 31,55 млн. лева. Намалението идва основно от понижението при експлоатационните разходи, както и при финансовите разходи. В отчета е отбелязано, че Летище София е предприело действия за доброволно уреждане на задълженията към консорциума МАК/ADMAK, който изгради новата писта преди няколко години. Дружеството спечели арбитражното дело, което заведе заради неуредени финансови задължения. На 6 и 8 март т.г. са платени всички суми по делото. Общата стойност възлиза на над 71,85 млн. лева. Като цяло през първото тримесечие на годината столичното летище не е успяло да изпълни плана си за самолетодвижението, т.е. кацналите и излетелите самолети. Въпреки това обаче броят им се увеличава на годишна база с 2 620 до общо 13 376. Общият брой на преминалите пътници през летището е над 1,4 млн. души, което е с над 460 хил. души повече спрямо същия период на миналата година. Само през март през летището са преминали повече от половин милион души, което е с 52% повече спрямо март 2016 г., вижда се от отчета. При товарите обаче има намаление заради спад на превозите с товарни самолети. Същевременно се отчита ръст от 7% на каргото, превозено с пътнически самолети. Що се отнася до Летище Пловдив, през първото тримесечие на годината се отчита спад на наземно обслужените самолети. Броят на обслужените пътници обаче се увеличава до над 29 500 души от малко над 29 300 година по-рано. Увеличение е отчетено и при обработката на товари и зареждането на гориво. Авиационните приходи на дружеството нарастват с почти 22% за периода на годишна база, а търговските – с почти 25%. Общото увеличение на приходите от оперативна дейност достига 9,6% до 984 хил. лева. Разходите за дейността на пловдивското летище също се увеличават – с малко над 17% на годишна база. Загубата на летището се увеличава до 157 хил. лева от 43 хил. лева през първото тримесечие на миналата година. Летище Горна Оряховица, което беше отдадено на концесия през миналата година, също влошава финансовите си резултати. Към края на първото тримесечие се отчита загуба в размер на 7 хил. лева спрямо счетоводна печалба в размер на 126 хил. лева година по-рано. Разходите на дружеството рязко се свиват до 23 хил. лева от 206 хил. лева година по-рано. Резултатите се обясняват с прекратените права и удостоверения на летището, заради което то няма как да реализира приходи от основния си предмет на дейност, посочва се в отчета. За момента основен източник на приходи е отдаването под наем на активи, собственост на дружеството, заради което са намалени до минимум и разходите. Всички служители на летището са преназначени при концесионера.", "date": "2017.05.06", "title": "ИЗВЪНРЕДНО И САМО В ПИК! Рокадите на Летище София продължават! Адвокатката на свободна практика Мая Андреева стана третият член на борда на директорите "}
{"url": "http://pik.bg/%D0%B8%D0%BC%D0%B0-%D0%BD%D0%B5%D1%89%D0%BE-%D0%B3%D0%BD%D0%B8%D0%BB%D0%BE-%D1%81%D1%82%D1%80%D0%B0%D0%BD%D0%B5%D0%BD-%D0%B3%D0%B5%D1%80%D0%BE%D0%B9-%D0%BD%D0%B0-%D0%BA%D0%B0%D1%80%D0%B1%D0%BE%D0%B2%D1%81%D0%BA%D0%B8-%D0%BE%D0%B1%D1%81%D0%B5%D0%B1%D0%B5%D0%BD-%D0%BE%D1%82-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%B8%D0%B7%D1%80%D0%B8%D0%B3%D0%BD%D0%B0-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80-%D0%BC%D0%BD%D0%BE%D0%B3%D0%BE-%D1%89%D0%B5-news655516.html", "text": "Тази вечер много ще гледат измисленото предаване с Карбовски и много телефони ще звънят. Това написа в профила си във Фейсбук Светлозар Манолов от Казанлък, който се прочу преди време, че е трезвеник, не пуши и си търси жена. В епизода Светлозар разказва, че се е запознал с жена на име Марияна по интернет. След известно време комуникация се разделили, но той още мисли за нея. В предаването се показа жена, която обаче криеше лицето си, но разказа своята гледна точка. „На 26 години прекратих връзката си с първия ми приятел, разказва Марияна. – По съвет от приятелка си направих профил. Господинът ми писа, а аз му отговорих. И така. Обичам ягоди, лешници. И той обичал. Искаше да се видим, но му казах, че няма как да стане. Някак си усетих, че не с всичкия си.“ „Имам чувства към Марияна и друга не ме вълнува. Свалят ме момичета. Искат секс. А аз не искам. Какво ли си мисли, че ще я оставя, ще се пропия, ще я бия, ще я тормозя. Няма нищо такова. Нямам чувства към никоя освен към Марияна. Аз й пиша, а тя не отговаря“, сподели Светлозар. И допълни, че общите им интереси били, че тя обича плуването по гръб и шоколад с цели лешници, той обичал същото. Водещият обаче му отговори, че това прилича на мания и обсесия и че момичето се страхува от него. Същото разказа и самата Марияна, която смята, че мъжът не е с всичкия си и има отклонения. Мариана се оплака в ефир, че във Фейсбук е създадена специална група, която се подиграва със Светлозар, но и с нея. Заради това тя получила отказ на интервю за работа, където я разпознали. Час преди да се пусне предаването в ефир, Светлозар постна: Тази вечер много ще гледат измисленото предаване с Карбовски и много телефони ще звънят.... Светлозар сподели, че иска да има жена, която да не пие и пуши като него. Да им е еднакво всичко. И аз съм я намерил в интернет, нищо че не съм я виждал, за пореден път повтори той в ефир желанието си. Може би тя ме е разбрала нещо погрешно, казал съм й миличка, обичам те, а тя да е мислела, че я мразя и не я обичам, казва той. Момичето разказва още, че Светлозар написал на приятелите си във Фейсбук, че ще даде пари, колкото трябва, за да му я доведат, ако трябва да я отвлекат. Дори се развалил годежът между приятеля и Марияна, след като Светлозар се обаждал и в дома й. Родителите на Светлозар се опитват да го вразумят и да му кажат, че тя няма да му обърне внимание. Но той е непреклонен: Искам да съм с Мариянка до края на живота и така ще бъде. Марианка признава, че има смесени чувства към него - в началото го съжалявала, сега изпитвала неприязън. Ето какво обръщение направи в ефир Светлозар към Марияна: \"Здравей, Мариянче. Не се притеснявай за мен, не мисли, че съм лош човек, не искам да ме разбираш погрешно. С мен никога няма да имаш проблеми. Искам да се срещнем първо, няколко пъти и да видиш какъв човек съм и тогава ти ще прецениш дали съм за тебе. Предполагам, че съм твоята мечта, може да отидем да живеем където си искаме - и на най-дълбокото на океана, и на най-високото и на друга планета. Искам да да сме щастливи. Аз те обичам, с мен няма да имаш проблеми, ще си работиш свободно, няма да ти забранявам нищо, ще ти помагам, когато имаш нужда - било с пари, било с друго, ще съм на твоята страна винаги и ще те заащитавам. Искам те, Мариянче\" \"Светлозаре, развали ми много неща, развали ми годеж. Искам да разбереш: Не те харесвам, не те обичам, обеща, че ще спреш да пишеш материали за мен и майка ми. Молих те като човек и нормална жена. Сега искам от теб повече да не пишеш за мен във Фейсбук. Ти сам не можеш да се ограничиш, но трябва да спреш да пишеш в интернет, иначе или психиатрията, или в затвора ще отидеш, казва Мариянка. Родителите ми са в ужас, нямам самочувствие, нямам желание за живот, казва тя. И допълва, че ще е спокойна, ако той бъде прибран. Мечтая си да имам спокойно семейство, мъж, който не ми изневерява, деца..., посочва Мариана. До него трябва да има жена, да си има и той семейство, категорична е тя.", "date": "2017.05.06", "title": "ИМА НЕЩО ГНИЛО! Странен герой на Карбовски, обсебен от една жена, изригна: Тази вечер много ще гледат измисленото предаване и много телефони ще звънят...."}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%81-%D0%B3%D0%B5%D1%80%D0%B3%D1%8C%D0%BE%D0%B2%D1%81%D0%BA%D0%B0%D1%82%D0%B0-%D1%82%D1%80%D0%B0%D0%BF%D0%B5%D0%B7%D0%B0-%D0%BB%D0%B5%D0%BA%D0%B0%D1%80%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%BA%D0%BE%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D1%80%D0%B0%D0%B7%D0%B2%D0%B0%D0%BB%D0%B8-%D0%BF%D1%80%D0%B0%D0%B7%D0%BD%D0%B8%D0%BA%D0%B0-news655496.html", "text": "Най-често дискомфорт се причинява от животински храни, богати на мазнини, от захарни и тестени изделия и най-вече от термично обработени храни. Това каза д-р Петко Димов, коремен хирург в Коремна хирургия към ВМА, във връзка с преяждането по Гергьовден, пише Фокус. Според него e по-добре да се консумират в по-голяма част плодове, зеленчуци и ядки. „Моят съвет е, че никога не трябва да се стига до крайности. Нито прекалено да гладуваме и да се поддаваме на някакви диети, нито да приемаме храна в излишък. Най-голям проблем специално при българите е количеството на храната. Мисля, че ние приемаме от два до три пъти повече от храната, която ни е необходима за ежедневни нужди. Изключая спортистите, при които е желателно количеството на храната да бъде по-голямо“, каза д-р Димов. Той препоръча да се наблегне на храни от растителен произход по възможност в суров вид. „Все пак когато се приемат животински храни това да бъде максимум два пъти в седмицата и в количество да речем два-три пъти по-малко отколкото сме свикнали да консумираме. Препоръчвам свежа и разнообразна храна. Тя е достатъчно богата на всякакви витамини, минерали и соли, които са ни необходими, за да живеем пълноценно. Съветите ми са хората да внимават най-вече с количеството на храната и алкохола, защото ние обичаме, като си похапваме да има алкохол в значителни количества“, допълни д-р Димов.", "date": "2017.05.06", "title": "ВНИМАВАЙТЕ С ГЕРГЬОВСКАТА ТРАПЕЗА! Лекари предупреждават кое може да ни развали празника"}
{"url": "http://pik.bg/%D0%BD%D1%8F%D0%BC%D0%B0-%D1%81%D1%82%D1%80%D0%B0%D1%88%D0%BD%D0%BE-%D1%80%D0%B0%D0%B7%D0%B1%D1%80%D0%B0-%D1%81%D0%B5-%D0%B7%D0%B0%D1%89%D0%BE-%D0%BC%D0%BE%D1%80%D0%B5%D1%82%D0%BE-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%BF%D0%BE%D1%87%D0%B5%D1%80%D0%B2%D0%B5%D0%BD%D1%8F-%D0%BD%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news655504.html", "text": "Проверка на Басейнова дирекция и Морска администрация – Варна е открила каква е причината за червеното петно в морето в края на Южния плаж в морския град. Огледът е установил, че място за притеснение няма. Причината за червения цвят на водата и неприятната миризма е усилен цъфтеж на водорали. Те буквално са задръстили прибоя на мястото, където започва вълнолома. Не се казае за замърсяване от изкуствен характер. Това съобщиха от Басейнова дирекция за петелбг. Подобно явление е наблюдавано преди дни и в района на пристанище Варна – Запад, съобщиха очевидци.", "date": "2017.05.06", "title": "НЯМА СТРАШНО! Разбра се защо морето във Варна почервеня на Гергьовден?"}
{"url": "http://pik.bg/%D0%BB%D1%8E%D1%82%D0%B0%D1%82%D0%B0-%D0%BC%D0%B0%D1%80%D0%B8%D1%8F-%D0%B2%D1%80%D1%8A%D1%82%D0%BD%D0%B0-%D0%BA%D1%80%D0%B0%D0%BD%D1%87%D0%B5%D1%82%D0%BE-%D0%BD%D0%B0-%D0%BA%D0%BE%D0%BC%D1%88%D0%B8%D1%82%D0%B5-news655461.html", "text": "Разлютена пловдивчанка резна водата на комшиите си, защото те не харесвали нейните котки. Заради своеволието си 51-годишната Мария К. отива на съд за самоуправство, след като Районна прокуратура внесе обвинителния акт срещу нея. Любителката на животни живеела с потърпевшите в кооперация в центъра на града. През избата  минавала тръба, която захранвала с вода гаражите на комшиите. Тя обаче била поставила метална врата на помещението и не допускала вътре инкасаторите, пише \"Марица\". Причина за това бил фактът, че вътре Мария отглеждала котки. Това пък влошило отношенията й със съседите. В началото на април 2013 г. домоуправителят предупредил жената да не приютява бездомни животни от квартала. На следващия ден той намерил бележка на вратата си, на която с почерка на Мария пишело, че ще спре водата. Когато и втора съседка се заяла с нея за котките, това преляло чашата на търпението . \"Вие ще видите сега\", заканила се разлютената дама. През юни тя наела водопроводчик, като му казала да отреже тръба. Уверила го, че съседите са съгласни. Когато майсторът спрял водата на цялата кооперация, комшиите скочили да се разправят, но Мария заключила избата си и съоръжението било демонтирано. Съседите подали сигнали за случая до различни институции. на 4 юли 2013-а Мария К. била предупредена с протокол да възстанови тръбата, но въпреки това тя не го направила до 26 януари 2017 г. Затова била привлечена като обвиняема. Разпитана в хода на досъдебното производство, тя не се е признала за виновна.", "date": "2017.05.06", "title": "Лютата Мария врътна кранчето на комшите"}
{"url": "http://pik.bg/%D0%BB%D1%8E%D0%B8%D1%81-%D1%85%D0%B0%D0%BC%D0%B8%D0%BB%D1%82%D1%8A%D0%BD-%D0%BE%D1%81%D1%82%D0%B0%D0%B2%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D1%81%D0%BF%D0%BE%D1%80%D1%82%D0%B8%D1%81%D1%82-%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-news655483.html", "text": "Трикратният световен шампион във Формула 1 Люис Хамилтън запази лидерската си позиция като най-богатия спортист във Великобритания. Състоянието му се оценява на 131 милиона британски лири, което е с 25 милиона повече в сравнение с миналата година, предаде БГНЕС. На второ място в тази класация е нападателят на \"Манчестър Юнайтед\" Златан Ибрахимович, който изпреварва своя съотборник и капитан на „червените дяволи” Уейн Рууни (93 милиона). Богатството на 35-годишния швед възлиза на близо 110 милиона паунда, спечелени, след като през последните 10 години Ибрахимович носи цветовете на някои от най-големите отбори в Европа – \"Ювентус\", \"Интер\", \"Барселона\", \"Милан\", \"Пари Сен Жермен\". Топ 5 на най-заможните спортисти на Острова се допълва от бившия световен шампион във Формула 1 Дженсън Бътън и голфъра Рори Макилрой със съответно по 86 и 82 милиона паунда.", "date": "2017.05.06", "title": "Люис Хамилтън остава най-богатият спортист на Острова"}
{"url": "http://pik.bg/%D1%83%D0%BD%D0%B3%D0%B0%D1%80%D0%B8%D1%8F-%D0%BE%D1%81%D0%BF%D0%BE%D1%80%D0%B2%D0%B0-%D0%B2-%D1%81%D1%8A%D0%B4%D0%B0-%D0%BD%D0%B0-%D0%B5%D1%81-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BA%D0%B2%D0%BE%D1%82%D0%B8-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-news655475.html", "text": "Унгария е подала в Съда на ЕС искане да се отмени решението на вътрешните министри на Евросъюза от 2015 г. за задължителни квоти за разпределяне на бежанци. Това посочва министърът на правосъдието на Унгария Ласло Трочани в интервю за австрийския \"Пресе\", съобщи ТАСС. По думите на Трочани, цитиран от ТАСС, делото ще започне да се гледа на 10 май. Будапеща оспорва решението, прието с мнозинство на среща на вътрешните министри на страните от ЕС през септември 2015 г. за разпределянето на над 100 000 мигранти, временно настанени в Гърция и Италия, според квоти във вътрешността на ЕС. Унгария е изложила в 10 аргумента позицията си защо според нея това решение е противозаконно, допълва Трочани. Той поясни, че ако страната му изгуби делото, то ще приеме това решение. Европейската гранична служба Фронтекс трябва да има правомощия да извършва депортиране на нелегални мигранти в цяла Европа, посочва още в интервюто си за \"Пресе\" унгарският министър на правосъдието. Според него основният проблем на миграционната политика на ЕС е съществуващата практика на разселване на мигранти според квоти, определени от Еврокомисията, и неефективните мерки по депортирането на нелегални мигранти.", "date": "2017.05.06", "title": "Унгария оспорва в съда на ЕС задължителните квоти за бежанците "}
{"url": "http://pik.bg/%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D1%81%D1%8A%D0%B1%D1%80%D0%B0-%D1%87%D0%B5%D1%82%D0%B8%D1%80%D0%B8%D0%B7%D0%BD%D0%B0%D1%86%D0%B8-news655474.html", "text": "Четиризнаци, приети в 59 унивeрситета, избраха да учат заедно в един. Те споделят едно име, едни родители и са еднакво влюбени в американския футбол. Сега четиризнаците Уейд от Охайо ще споделят и един и същ университет. Четиримата братя от градчето Либърти Таун, близо до Синсинати, бяха приети в Харвард и Йейл, както и в още 57 други университета от цялата страна. След дълъг размисъл 18-годишните момчета взели решението да продължат заедно напред, като приемат предложението на Йейл. Когато посетили престижния университет от Бръшляновата лига, им допаднало усещането за сплотеност. Найджъл, Закари, Аарън и Ник Уейд са последна година ученици в гимназията Лакота ийст в Охайо и досега винаги са били заедно. Не всички братя обаче били напълно съгласни да учат в Йейл. Единият от четиризнаците - Аарън, бил приет и в Станфорд, където много искал да учи. Не съжалявам за решението си, макар сега да имам чувството, че съм направил саможертва, споделя Аарън пред NBC News.", "date": "2017.05.06", "title": "Университет събра четиризнаци"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%B5%D0%B4%D0%BD%D0%BE%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5%D0%BD%D1%86%D0%B5-%D0%BF%D1%80%D0%B5%D1%81%D1%82%D0%BE%D1%8F%D0%BB-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%B1%D0%BB%D0%B8%D0%B7%D0%BE-%D0%BC%D0%B5%D1%81%D0%B5%D1%86-news655452.html", "text": "В град Челябинск хора се натъкнаха на зловеща находка- труп на детенце на годинка и половина, съобщава изданието 31tv.ru.Според дошлите на място полицаи и лекари останките са стояли на улицата близо месец. Детското телце с височина не повече от 40 сантиметра, е било открито до една от къщите на улица „Гагарин“ в града. В момента местопрестъплението е отцепено, дори хората от съседните домове трябва да показната лични карти по няколко пъти, за да се приберат.", "date": "2017.05.06", "title": "ЗЛОВЕЩО! Намериха труп на едногодишно детенце, престоял на улицата близо месец "}
{"url": "http://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-50-000-%D0%BE%D1%82-%D1%85%D0%B0%D0%BD%D0%BE%D0%B2%D0%B5%D1%80-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-news655457.html", "text": "В германския град Хановер тече подготовката за една от най-мащабните евакуации в историята на Германия, съобщи \"Ханделсблат\". В ранните часове на утрешни ден заради открита бомба от времето на Втората световна война от домовете им ще бъдат изведени около над 50 хил. души. Това е втората по мащаб подобна акция, регистрирана на територията на страната в следвоенната история. Най-голямата евакуация бе проведена в Аугсбург – през декември миналата година около 54 хил. души трябваше да напуснат жилищата си, за да бъде обезвредена бомба.", "date": "2017.05.06", "title": "Евакуират 50 000 от Хановер заради бомба от Втората световна "}
{"url": "http://pik.bg/%D1%81%D0%BF%D1%80%D0%B5%D1%82%D0%B5-%D0%BC%D0%B0%D0%B3%D0%B8%D1%8F%D1%82%D0%B0-%D0%B5%D1%82%D0%BE-%D0%BF%D1%80%D0%B5%D0%B4%D0%BC%D0%B5%D1%82%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%B2%D0%BA%D0%B0%D1%80%D0%B2%D0%B0%D1%82-%D0%BB%D0%BE%D1%88%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D1%83-%D0%B4%D0%BE%D0%BC%D0%B0-news655174.html", "text": "С течение на времето всеки дом започва да се пълни с всевъзможни вещи, на които не обръщаме особено внимание. Оказва се, че някои от тях задържат прекомерно количество негативна енергия в жилищата ни и ни обричат на бедност, болести и раздели с любимите ни хора. Специалистите в сферата на интериора съветват да се отървем на първо място от черупките от миди, рапанчетата и всякакви остатъци от мъртви животни, като в това число попадат и ловните трофеи, колкото и тузарско да стоят. Смята се, че те носят остатъчна негативна енергия, която може да повлияе лошо на здравословното състояние на обитателите на дома. Същото важи и за сухите цветя, които трябва да бъдат изхвърлени, а на тяхно място да бъдат поставени свежи. Счупеното огледало от години е символ на нещастието в любовта, но това съвсем не била единствената му вреда. Дори да не сме го счупили ние, в никакъв случай не бива да го държим вкъщи. Трябва да се изхвърли възможно най-далече от дома. Счупените или пукнати кухненски прибори също. Оказва се, че докато ги пазим, няма да задържим любов за дълго до себе си. Даровете от болни хора също не бива да намират място в жилищата ни. Приемат се от куртоазия, но при първа възможност е хубаво да се изхвърлят дори човекът, който ни е подарил предмета, да е хванал обикновена настинка. Смята се, че така предава част от болестта си на нас или на член от семейството. Въпреки че някои хора считат, че кактусите са носители на късмет, всъщност трънливите растения имат негативно влияние върху настроението. Те могат да ни накарат да се чувстваме изморени, да нямаме желание за нищо или да се сърдим за най-безобидните неща. Ако ги отглеждаме, нека това да бъде на терасата или на двора.", "date": "2017.05.06", "title": "СПРЕТЕ МАГИЯТА! Ето предметите, които вкарват лоша енергия у дома  "}
{"url": "http://pik.bg/%D0%BF%D0%BE%D0%BB%D0%B8%D1%87%D0%B1%D0%B0-%D0%BD%D0%B0%D0%B2%D1%80%D1%8A%D1%85-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BC%D0%BE%D1%80%D0%B5%D1%82%D0%BE-%D0%BD%D0%B0-%D0%B2%D0%B0%D1%80%D0%BD%D0%B0-%D0%BF%D0%BE%D1%87%D0%B5%D1%80%D0%B2%D0%B5%D0%BD%D1%8F-%D1%81%D0%BD%D0%B8%D0%BC%D0%BA%D0%B8-news655458.html", "text": "Нещо странно се случва с морето на Варна. \"Петел\" публикува снимки на свой читател, на които се вижда,че водата край вълнолома е почервеняла, става ясно,че се е появила и силна миризма. Според варненеца червеното петно идва от брега и се движи в посока към вълнолома. Миризмата от появилото се петно била много лоша, уточнява той.", "date": "2017.05.06", "title": "ПОЛИЧБА НАВРЪХ ПРАЗНИКА! Морето на Варна почервеня (СНИМКИ)"}
{"url": "http://pik.bg/%D0%B0%D0%BF%D0%B8-%D0%BA%D1%8A%D0%BC-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BA%D0%B0%D1%80%D0%B0%D0%B9%D1%82%D0%B5-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%BE-%D0%B1%D0%B5%D0%B7-%D1%80%D0%B5%D0%B7%D0%BA%D0%B8-%D0%BC%D0%B0%D0%BD%D0%B5%D0%B2%D1%80%D0%B8-news655453.html", "text": "Агенция „Пътна инфраструктура“ съветва шофьорите да карат внимателно заради очаквания интензивен трафик в днешния ден. Да не предприемат резки маневри и да не използват аварийните ленти на магистралите за по-бързо придвижване. В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Карайте спокойно и спазвайте необходимата дистанция, а когато движението в отсечката се разтовари не се изкушавайте да наваксвате времето с бързо каране и изпреварване, съобщават още от АПИ. За улеснение на трафика през Владая от 8 сутринта до 14 часа  ще има две ленти за излизащите от София. Поради продължаващите ремонти на тръбата за Варна на тунелите „Витиня“ и „Ечемишка“ на магистрала „Хемус“ преминаването ще се осъществява двупосочно в тръбата за София", "date": "2017.05.06", "title": "АПИ към шофьорите: Карайте внимателно, без резки маневри! "}
{"url": "http://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D0%BF%D0%BE%D0%B7%D0%B4%D1%80%D0%B0%D0%B2-%D0%B7%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news655471.html", "text": "Лидерът на БСП Корнелия Нинова отправи поздрав към сънародниците ни по случай днешния празник – 6 май на страницата си във Фейсбук. „Честит ден на храбростта и празник на Българската армия. От миналото черпим сила и мъдрост. Прекланяме се пред паметта на героите, жертвали се за свободата на Отечеството. Тяхното завещание е чест, доблест, себеотрицание. Тяхната заръка - да уважаваме и ценим българската армия. Тяхната клетва - да пазим и обичаме България. Честит празник и на всички, които носят името на Св. Георги Победоносец - бъдете здрави.”", "date": "2017.05.06", "title": "Корнелия Нинова с поздрав за Гергьовден"}
{"url": "http://pik.bg/%D1%85%D0%B0%D0%BA%D0%B5%D1%80%D1%81%D0%BA%D0%B8%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-%D0%BC%D0%B0%D0%BA%D1%80%D0%BE%D0%BD-%D0%B5-%D0%B1%D0%B5%D1%81%D0%B5%D0%BD-news655459.html", "text": "Скандал във Франция в деня преди изборите. Основният претендент за президентския пост Еманюел Макрон обяви, че е жертва на хакерска атака. Хиляди имейли на негови сътрудници се появиха в интернет. Според Макрон, това е кампания с цел да бъде дискредитиран. Девет гигабайта различни документи, свързани с кампанията на Макрон, се появиха в на сайт за споделяне на файлове. Според кандидат-президента публикуваните имейли и финансови документи са смесица от автентични и фалшиви данни, които целят да объркат избирателя и да хвърлят сянка на съмнение върху личността на Еманюел Макрон. От екипа на младия политик не посочиха виновник за хакерската атака. Но намекнаха за прилики с предизборната борба в Съединените щати, където още разследват дали руски хакери са помогнали на Доналд Тръмп да стане президент. Вътрешното министерство обяви, че няма да коментира казаното от Макрон. А Избирателната комисия предупреди вестниците да не обсъждат съдържанието на документите, защото това може да се счете за агитация в деня за размисъл. Повечето анализатори смятат, че тези събития няма да променят изхода от вота. Макрон е сочен за фаворит пред Марин Льо Пен с повече от 20 % преднина. В Париж не са ентусиазирани от избора, който имат. Много внимание се обръща на сигурността. Само в Париж бяха изпратени над 3 000 допълнителни войници и полицаи. В страната продължава да е в сила извънредно положение след големите терористични атаки в последната година и половина.", "date": "2017.05.06", "title": "Хакерският скандал във Франция се разраства! Макрон е бесен"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BE%D1%82%D1%81%D0%B5%D1%87%D0%B5-%D1%80%D1%83%D1%81%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F-%D1%80%D0%B0%D0%B7%D0%B1-news654181.html", "text": "– Когато в една държава няма единна нация, когато различните етнически общности в нея не формират обща национална идентичност, е логично тя да е постоянно в стресово състояние. Република Македония боледува от липса на идентичност. Показателно е, че политическите партии се изграждат по-скоро на етническа, а не на идеологическо-политическа основа. Всеки етнос формира по една, две, че и повече партии. Те нямат ясно определена идеология. Целта им е да пазят интересите на етноса, а той най-често се разбира като нещо различно от общия държавен интерес. За 26 години Конституцията е променяна 32 пъти. Говорещите на западен български диалект се самоопределят като македонци, макар предците им да са се самоопределяли като българи. Само албанците са наясно с произхода си. Конституцията определя държавата като мултиетническа и говори за части от други народи, които я населяват: власи, бошняци, турци, сърби, роми. От всички тези етноси е трудно да се създаде единна нация. И от там идват главните проблеми на страната. Без единна нация е почти невъзможно да се формира и обща национална цел, да се отстояват общи национални интереси и приоритети. Псевдопатриотизмът и т.нар. антикизация – търсене на корени в античността, кражбата на чужда история – българска и гръцка, само прави още по-куриозна и опасна политическата безпътица в страната. Що се отнася до ситуацията в останалите държави от Западните Балкани – всички те преминават през трудни периоди, защото не успяват ясно да определят своите политически и държавнически цели. Искат да тъкат на много станове, а това в днешния свят е почти невъзможно. Те сами си създават кошмари и свикват да живеят с тях. – Има балкански народи, които са в състояние да направят от мухата слон. Те си измислят сами проблеми, а след това се чудят как да ги решат. И губят ценно време. А е очевидно, че в днешния свят една страна сама трудно може да решава своите проблеми. Няма балканска страна, която да може сама да реши икономическите си проблеми, сама да гарантира националната си сигурност. Затова е логично няколкото неприети още в Европейския съюз държави на Балканите да ускорят реформите, подготовката си и възприемайки нашите европейски правила, да станат членове на европейското семейство. Тръгнат ли да търсят някъде другаде своите интереси ще я закъсат още повече. Както и България бе закъсала преди да стане член на Европейския съюз. – В Македония 10 години управляваха заедно две партии – една македонска и една албанска: ВМРО-ДПМНЕ и Демократичния съюз за интеграция. Сега съюзът им се разпадна и в това няма нищо неестествено. ДСИ, както и още няколко албански партии, са склонни да направят управленска коалиция заедно със Социалдемократическия съюз. Кое ги обединява? Обединява ги това, че ДСИ като идеология е по-близо до социалдемокрацията. Факт е, че ВМРО-ДПМНЕ спечели парламентарните избори, но няма мнозинство за формиране на правителство. Логично е тогава тази партия да остане в опозиция, а правителството да се формира от партиите, които осигуряват новото парламентарно мнозинство. Това е демокрацията. Това казва и член 90 от македонската конституция, който задължава президентът да даде мандат за съставяне на правителство не на партията, която е победила на изборите, а на тази или тези от тях, които гарантират мнозинство за съставянето на правителство. Това казва конституцията, затова и тези, които днес протестират срещу формираното парламентарно мнозинство, всъщност демонстрират срещу демокрацията. Единственият демократичен изход от кризата е да се формират институциите на държавата – парламент и правителство, и те да започнат да работят. Всяко друго решение означава усилване на хаоса, на безредиците, не безизходността. Повечето от побойниците, които видяхме в действие в македонския парламент, се оказаха лица свързани със службите за сигурност или с „висящи” дела, които съзнателно търсят и провокират нестабилност в държавата. Това обслужва бившите управляващи, които се надяват в хаоса да избегнат съдебна отговорност за редица свои незаконни и корупционни действия. – Президентът Георге Иванов по Конституция няма право да обвързва с условия даването на мандат за съставяне на правителство. Това е по-скоро формален акт, който той трябва да извърши в рамките на 10 дни според конституцията. Този акт фиксира завършването на един процес – готовност на дадена партия или коалиция да състави правителство. Такава готовност показаха единствено партията СДСМ и няколко албански партии. Друга партия с готовност да състави правителство няма. Но със своето решение Иванов стана практически генератор на кризата. Преекспонирането на т.нар. „тиранска платформа”, т.е. на договореността на албанските партии, които имат само 17% от местата в парламента, т.е. далеч са от всякакво „етническо” мнозинство, е също провокация към стабилността на страната. В „тиранската платформа” исканията са напълно в духа на Конституцията на страната и Охридското споразумение. Желанието на албанците да видят и себе си отразени в държавните символи, след като конституцията им дава правото да бъдат държавотворен народ, е продиктувано от убеждението им, че така по-лесно държавата ще преодолее спора с Гърция за името и ще ускори процеса на евроинтеграция и членство в НАТО. А за албанската общност това е най-важното. – В случая „третата” страна не е Турция. Интерес от дестабилизацията на Р Македония и политика на дестабилизация имат само държави, които открито не желаят тази част от Балканите да влезе в ЕС и НАТО. Ясно е кои са те. Русия не желае ново разширяване на НАТО – това тя е заявявала многократно, а Сърбия трудно би приела още една част от бивша Югославия да стане преди нея член на Европейския съюз. И също поддържа антинатовските настроения. Това са държавите, които не само имат интерес от дестабилизацията на Р Македония, но и усилено хвърлят съчки в тлеещия огън. Антиевропейската и антиамериканската пропаганда в Македония се усили особено много през последните години. А изявленията на бившия премиер и лидер на ВМРО-ДПМНЕ Никола Груевски, както и на президента Георге Иванов, все повече съвпадат с изявленията на Кремъл, така че няма място за съмнение кой дестабилизира Македония. – Намирам я за безпочвена. Разпад се получава, когато една или друга общност се изолира в свои етнически анклави. Когато обаче тази по-малка общност иска да присъства отговорно и пропорционално на своето парламентарно представителство в държавното управление, тя е фактор на стабилността, а не на разпадането. Нима не е показателен фактът, че избраният сега за председател на парламента депутат Талат Джафери е бивш министър на отбраната на Македония, при това в правителството на Никола Груевски? Защо смятаме, че на един албански политик може да се повери отговорността за отбраната на страната, а същият не може да ръководи парламентарната институция, в която той е само пръв сред равни? Както българските народни представители са представители на целия народ, така и избраните в македонския парламент без значение от какъв етнос са, са представители на всички „народи” в Македония. Моето мнение е, че албанците в Р Македония са гарант за целостта на държавата. Достатъчно е да изтъкна като аргумент факта, че в момента във временното правителство, което управлява страната, именно на тях са поверени някои от най-отговорните ресори: вицепремиер за реализиране на Охридския рамков договор, министър по европейските въпроси, министър на вътрешните работи, министър на икономиката, министър на труда и социалната политика, министър на образованието и науката, министър за местното самоуправление, министър на околната среда и градоустройството, и още четирима министри без ресор. Следователно някои от най-важните ресори на държавата – вътрешни работи, социална политика, икономика, околна среда, образование, самоуправление, и сега се управляват от представители на албанската общност. За какво тогава се протестира? И защо не се протестира срещу временно правителство с толкова много албанци в него, а се вдига ръка срещу парламента? Отдавна Македония не е на македонците, а на всички свои граждани: македонци, албанци, власи, бошняци, турци, сърби и роми. И на тези, които се самоопределят като българи. – Засега никоя институция не е обсъждала такъв въпрос. Следователно той не съществува. И у нас много неща се обещават и говорят предизборно, но след изборите, когато се състави правителство, не всичко се случва от „обещаното”. Какво точно искат албанските партии може да стане известно само ако има действащ парламент и правителство. Докато липсват тези институции, всякакви политически балони могат да се реят в пространството. Албанските партии имат само 20 народни представители в 120 местния парламент, т.е. абсолютно недостатъчно за каквито и да е промени. Отдавна е прието албанските депутати да говорят от трибуната на парламента на албански език, а македонските да слушат синхронен превод. Така е и в парламентарните комисии. Това, че сега някои се правят на изненадани от факта, че новоизбрания председател на Парламента е говорил на два езика, не им прави чест. Не е важно на какъв език говори, а какво казва председателят. Езикът е само средство за изразяване на мисълта. Няма никакво значение от какъв етнос е той. Важно е, дали е законно избран и дали е македонски гражданин. В парламента (както впрочем това е и в България, и във всяка демократична държава) влизат, говорят и гласуват граждани, а не етноси, не кръвни телца, не цветове на кожата. Опасно е, ако псевдонационализма, който често залива Македония, прерасне в расизъм, в етническа омраза. Нека не забравяме, че този „архаичен” национализъм е на първо място „антибългарски”, а едва след това – антиалбански. И неговата анбългараска същност е проявявана многократно, включително чрез репресии срещу граждани, които пазят като зеницата на окото си своето българско национално самосъзнание. – Ще повторя отново. Албанците в Р Македония не желаят никаква автономия. Нито европейската, нито американската политика, имат интерес от такава автономия. И албанците добре знаят това. Мултиетническа Македония е факт, който не се нуждае от допълнителни „проекти”. „Автономни” процеси провокира Москва чрез проруските сепаратисти в Украйна и дори се създадоха ментетата „народни републики” –Донецка и Луганска, които естествено никой не признава за „републики”. Така че „челният опит” с автономиите не идва от Брюксел и Вашингтон, а от Москва. Може да се посочи и примера с Южна Осетия. – Партията на Зоран Заев иска да се спазват конституцията и законите на страната. Ако обаче президентът продължи да не предоставя според чл.90 от Конституцията мандат за съставяне на правителство на партиите, осигуряващи парламентарно мнозинство, то не е изключено тези партии, след като избраха председател на парламента, да гласуват и правителство. Това ще е ход на ръба на правото, но може да се окаже единствено възможен при възникналите извънредни обстоятелства. Защото основна задача на парламентарната институция е да избере правителство на страната. И тя има дълг към гражданите и към Конституцията да направи това. И само ако не може, т.е. ако няма парламентарно мнозинство, то тогава се стига до нови парламентарни избори. Парадоксът на македонската ситуация е в това, че има мнозинство за правителство, но на него му се пречи, включително и с провокиране на размирици, да състави такова правителство. Но нека отново се запитаме: защо когато албанците правеха правителствени коалиции и с ВМРО-ДПМНЕ и със СДСМ в миналото, това бе нещо нормално, а сега предизвиква политическа истерия. Само след като има работещ парламент и работещо правителство, може да се търси отговор на въпроса за т.нар. „втори официален език”. Говоренето за него преди това е политическа спекулация. Никакъв език не може да стане нито първи, нито втори, нито трети, ако няма съответната конституционна или законова промяна. Така че демократичният ред в Македония трябва да бъде следният: първо парламент, ръководство и правилник на парламента, сетне избор на правителство и едва след това се внасят законопроекти – от правителството или от депутати. – Това означава, че президентът, който нарушава Конституцията и законите на страната , не се ползва с доверие от втората по численост партия в Р Македония. По същия начин постъпи и най-голямата албанска партия. Георги Иванов е вече част от проблема и е трудно да му се повярва, че може да намери добро решение за изход от кризата. – Няма значение дали е стабилен, или не. Има значение единствено фактът, че той сам напусна позицията на безпристрастен обединител и зае тясно партийна позиция. – Най-опасното е забавянето на процеса на започване на преговори на Р Македония за членство в ЕС, както и забавянето на членството в НАТО. България няма интерес в региона да има държави, които остават извън членството в ЕС и НАТО. България има интерес Р Македония да бъде нормална демократична държава, а не да плува в антични блянове, в постюгославска носталгия, във водите на своя македонизъм, който винаги е бил антибългаризъм в постоянно действие. А нормалност означава да се спазват демократичните правила, т.е. „правилникът за движение” на една държава. България няма интерес от ескалацията на кризата. България е решителен противник на провокативните призиви за федерализация. България е против възраждането на балканските национализми, защото знаем от собствената си история, че това означава да покрием отново Балканите с черни забрадки.", "date": "2017.05.06", "title": " ИЗВЪНРЕДНО И САМО В ПИК! Бившият ни посланик Александър Йорданов отсече: Русия и Сърбия разбутват Македония! Президентът Георге Иванов стана част от проблема"}
{"url": "http://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BB%D0%B8%D0%BD%D0%B8%D1%8F-%E2%84%9684-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F-%D0%BD%D0%B0-%D0%B4%D0%B2%D0%B5-news655477.html", "text": "От Столична община съобщиха за промени във връзка с движението на От в транспортното обслужване на летище \"София\" - Терминал 1 и Терминал 2. се разделя на две линии: ще се движи по действащия маршрут. с маршрут: от ул. \"Ген. Гурко\" по маршрута на автобусна линия № 84 до кръстовище бул. \"Христофор Колумб\" - ул. \"Мими Балканска\", наляво по ул. \"Мими Балканска\" и бул. \"Брюксел\" до летище София Терминал 1, обратно по бул. \"Брюксел\", ул. \"Мими Балканска\", ул. \"Продан Таракчиев\", летище София Терминал 2, обратно по маршрута до кръстовище ул. \"Продан Таракчиев\" - бул. \"Христофор Колумб\" и наляво по бул. \"Христофор Колумб\" по маршрута на автобусна линия № 84 до ул. \"Ген. Гурко\". автобусна линия 84 за транспортно обслужване на летище \"София\". 16 май до 31 декември 2017 г. се въвеждат промени Автобусна линия № 84 линия №84 и линия № 184. Линия № 84 Линия № 184", "date": "2017.05.06", "title": "Столичната автобусна линия №84 се разделя на две"}
{"url": "http://pik.bg/%D0%B3%D1%80%D0%B8%D1%88%D0%BE-%D1%81-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D0%B8%D1%81%D0%B0-news655460.html", "text": "Най-добрият български тенисист Григор Димитров изпрати съобщение до феновете чрез социалната мрежа относно състоянието му и във връзка с предстоящите му събития. \"Чувствам се все по-добре с всеки изминал ден, имах малко вирус преди старта в Монте Карло, но и това е част от играта, случва се. Починах си малко, от няколко дни пак съм на корта. През последните седмици не бях в най-добро състояние, не искам нищо да очаквам, но както винаги ще се боря тук и в предстоящите 2-3 турнира на червено, знам че мога да играя хубаво. Трябват ми добри резултати именно на тази настилка, ако искам да стигна финала в Лондон в края на годината\", написа хасковлията в профила си във Фейсбук. Димитров не пропусна и спечелената титла по време на благотворителния турнир в Мадрид \"Tie Break Tens\", организиран от \"Мутуа Чарити\" в помощ на пострадалите от домашно насилие. \"С Дани тренировките завършват в полунощ ...но определено бе хубава подготовка, някои здрави точки разиграхме. Много ми харесва трофея, вече знам че ще е на централно място у дома поставен. След първия тайбрек бях доста нервен и си казах - наслаждавай се! Просто се радвам, че съм тук. Готвя се за следващата седмица да съм на 100 процента. Правя рутинните неща, но трябва да съм внимателен с тялото си, знам как да възстановявам, как да стоя затоплен между двубоите. Но беше много забавно с колегите тази вечер, всички се предизвиквахме, показвахме си снимки, говорихме си за любими за правене неща... готино бе да сме заедно! Мисля и за публиката бе интересно да ни види така сплотени, затова и подобни събития са важни, малко извън официалния турнир хората да се забавляват\", пише още в съобщението на тенисиста.", "date": "2017.05.06", "title": "Гришо с обръщение към феновете във Фейсбук! Вижте какво написа"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%B2%D0%B5%D1%82%D0%B5%D1%86%D1%8A%D1%82-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%E2%80%93-%D0%B3%D0%BC%D0%BE-%D0%BF%D1%80%D0%BE%D0%B4-news655264.html", "text": "Позабравеният ексминистър на правосъдието, настоящ лидер на извънпарламентарна партия, съставена основно от стипендианти на \"Америка за България\", съучастникът в историческия компромис Христо Иванов тези дни блесна с една програмна статия. Уви, човекът сбърка и я пусна в посещавания от 4 души месечно сайт \"Терминал 3\", където тя можеше да бъде открита единствено от закалени изследователи като мен, които изпитват нездрава радост да разследват душевните терзания на разстроеното психодясно и неговите психологически лабиринти. В текста си, озаглавен \"За черните лебеди в държавата на главния прокурор\", като един същински юридически Матросов Христо Иванов тръгва с голи гърди и грант за 1,2 милиона да брани шефа на Върховния касационен съд Лозан Панов от атаките срещу него и срещу неговата съпруга. Тук трябва да обясним нещо, защото неизкушената от интриги публика ще загуби връзката. Фразата \"черен лебед\" е продукт на самия Иванов. Тя изплува от едни много интересни стенограми от среща на политици, журналисти, анализатори и граждански активисти от дясното, които обсъждат потенциален кандидат за президент. Хора, които обичат да говорят за задкулисието, съвсем задкулисно са се оплели в олигархичен политически разговор, защото на дискусиите присъства и фигура като Иво Прокопиев, който очевидно напоследък се изживява като политически инженер на свободна практика. Именно там Христо Иванов нарича жената на Панов \"черен лебед\" и така на практика порязва идеята Панов да бъде кандидатиран за държавен глава. Какво точно е имал предвид – трябва да обясни ексминистърът? Но самият факт, че се е впрегнал да пише дълъг текст-апология на \"непокорния\" Лозан Панов, говори, че има вина за изкупване, а, знае ли човек, може и пари за връщане... И така – статията на Христо Иванов е издържана в жанра на комикса. Имаме един безусловен супергерой в съдебната система. Това е Лозан Панов, който митологично е подложен на тормоз от \"верните Сотиру солдати от мнозинството\", които имали \"груповата психология на глутница\". И този светец трябвало да бъде пазен, защото \"следващия път подобни хора може и да нe се намерят\". Край на комикса. Донесете торбички за повръщане! Преди миризмата на агнешки главички да се разпространи като радиация, нека да кажем няколко думи за самия Лозан Панов. Още в момента в който медиите на Иво Прокопиев започнаха да му градят житие на светец, а грантовите журналисти да споделят боговдъхновено неговата общо взето патетична и странна реч с известната мисъл на Рузвелт: \"В политиката нищо не става случайно и ако нещо се е случило, значи така е било замислено\", край него се носеше аурата на политическо инженерство. Зализаната олигархия си го отглеждаше като ГМО, което да засади на мястото на очевидно далия фира Росен Плевнелиев. Във фантазията на десните олигарси именно фигури като Панов са олицетворение на оргазмичния им блян за власт. Хора, в които патосът побеждава смисъла, а написаните предварително речи заместват напълно липсата на самостоятелна мисъл. По-късно стенограмите от разговорите на \"дясната мисъл\" ясно показват, че такъв план наистина е имало, но както винаги дребните подробности напълно са прецакали пейзажа. Панов като полуфабрикат с изтекъл срок на годност бе оставен на мястото си, за да може кликата \"Капитал\" да реализира през него моралистичните си съскания без никакво покритие. Неуспелият президентски продукт тези дни се появи в сутрешния блок на една телевизия и зае отново успешно ролята на жертва, която сигурно също му е била написана на някоя среща в тъмна зала. \"Всеки, който прояви някаква критичност, изисква нещо от главния прокурор, да се свети името Му, е обект на медийни манипулации, лъжи. Във ВСС очаквам да ме тричат, линч – за това, че по някакъв начин съм въвел тази тема, касаеща главния прокурор\", обяви трагически Панов. Тази поза обаче е върховно лицемерие, защото Панов отчаяно се опитва да си измие ръцете от отговорностите за случващото. Нещо повече – той очевидно е проводник на извънпарламентарни партии и техните преки интереси в съдебната система. Което е хитър ход от тяхна страна. Понеже в периода, в който някой от членовете им редовно си е пил хапчетата, те са осъзнали, че на преки избори никога няма да могат да спечелят власт, защото народът ги мрази и в червата заради всички дивотии, които са стоварили върху гърба му. И именно тук се появяват митичните \"агнешки главички\", кадри още от управлението на Костов, бизнесмени с хищни апетити, които са засмукали идеята за съдебната власт и се опитват да я приватизират изцяло. Точно заради тази алчност и заради свръхраздутото им медийно влияние на най-бедната страна в ЕС бе внушено, че най-големият й проблем не са доходите, не е е неравенството, а величествената битка ВСС да бъде на две колегии или още някоя друга тъпотия. Това е отблясък на една битка, която се води отдавна, но напоследък става отвратително мръснишка, защото виждаме как една олигархична банда се опитва да се докопа до съдебната система, но с претенциите, че те са ангели, невинни страдалци за кауза, малки бели пухкави агънца, които блеят идилично. Нека да обясним нещо, защото от лозанпановщини или ивопрокопиевщини може да сте получили скоротечна амнезия. Реформата в съдебната система вече победи. Това стана по времето на Филип Димитров, когато орда от седесарски калинки тръгна да разчиства съдилищата от комунисти и се настани на освободените кресла. След това при Иван Костов, когато \"агнешките главички\" получиха всичко, което си пожелаха, реформата окончателно беше завършена. Костов дори си назначи личен избраник за главен прокурор – Никола Филчев. Негов пряк кадрови избор. Споменаваме това, защото, ако човек чете статии на журналисти от медиите на \"Америка за България\", като едното нищо може да остане с впечатлението, че гадните комунисти са изсипали Филчев в прокуратурата. Трудно е да се каже какво е преживял Филчев на своето място, но вероятно по някое време е решил, че тази алчна банда, която се опитва да се домогне до пълна доминация на съдебната система, трябва да бъде спряна. И тогава изведнъж се оказа, че съдебната реформа ще е като комунизма – винаги отложена за бъдещето. Олигархичният кръг на Прокопиев реши, че няма да може да съществува без паразитно присъствие в съдебната система, вечна гаранция за това, че никой няма да му разследва бизнес активностите и приватизациите. И заради това всичките му медийни бухалки бяха впрегнати в сатанизирането на всички хора, които се опитват да се съпротивляват на блеенето на агънцата, пардон, на агнешките главички, и които не искат да приемат, че някакви несамостоятелни хора ала Лозан Панов ще се опитват да узурпират моралистичния речник и да дават акъл, все едно наистина са паднали от небето, а не са продукт на родните реалности. Всъщност впиването като кърлеж в съдебната система е добър начин и за системното захвърляне на страната в политическа нестабилност, което би осигурило на поредните десни проектчета шанс да се докопат до парламентарните банки. Схемата е плоска, а интригата повече от банална. Тя никога нямаше да бъде възможна без медийната отрова на \"Америка за България\" и капиталските напъни да смучат свежа кръв от тази тема, за да могат да държат глава над водата. Именно този порочен кръг от зависимости от време на време изсипва в политиката фигури като Христо Иванов. Един адвокат със спрени права бе обявен за титаничен юрист, мащабен ръководител на реформата, дори бе инсталиран като министър на правосъдието, където той загуби повече време да заема пози, отколкото да свърши нещо. Фигура от същия порядък е и Лозан Панов. А на всичкото отгоре тези ГМО-та са лесно разпознаваеми. Щом чуете дитирамби от едни точно определени медии, трябва да сте наясно, че има голяма вероятност да сте се натъкнали на субпродукт на \"агнешките главички\", които са замислили поредния си пърформанс. И всеки, който се опитва да каже нещо критично или реалистично, веднага е заклеймен като изверг, който иска да съсипе величествената съдебна реформа и благоденствието на кръга \"Капитал\". Последните събития, опитът за пускането на медийната пералня, рециклирането на Лозан Панов и комиксовите терзания на Христо Иванов обаче са симптом, че кръжокът на \"агнешките главички\" напоследък се е превъзбудил и като едното нищо ще роди поредното си юридическо ГМО, което да раздава акъл по сутрешните блокове и да бъде обявено за новия рицар от светлина. Това е трикът им. Те разчитат вие да сте наистина овце, които да бъдат стригани отново и отново и да блеят доволни, докато пред очите им някой се опитва да забогатява с моралистични крясъци и с плетенето на съдебни паяжини.", "date": "2017.05.06", "title": "САМО В ПИК И \"РЕТРО\"! Александър Симов с ексклузивен коментар: Светецът Лозан Панов – ГМО продукт на „Агнешките главички”"}
{"url": "http://pik.bg/%D1%83%D0%B6%D0%B0%D1%81-%D0%B2%D0%BB%D0%B0%D0%BA-%D0%BF%D1%80%D0%B5%D0%B3%D0%B0%D0%B7%D0%B8-%D0%BC%D1%8A%D0%B6-%D0%BD%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news655494.html", "text": "Пътническия влак от София прегази и уби на място мъж навлизане в гара Благоевград, предаде БГНЕС. Сигналът за инцидента е подаден в 14.30 ч. Трагедията е станала на около 100 м преди прелеза за кв. „Грамада” и на 200 м от жп гара Благоевград. Машинистът не е видял човека, който е излязъл от малка пътечка, пресичаща жп линията. Сигналът е подаден от пътничка, която е видяла как влакът блъска човек. Локомотивът на композицията София-Кулата е спрял на 20 м преди прелеза. Движението на влаковете по жп линията Благоевград и Дупница е спряно, тъй като се очаква следствена група на направи оглед, който ще се проточи поне два часа. Блъснатият мъж е на видима възраст 50 години. Починал е почти веднага след пристигането на спешния екип.", "date": "2017.05.06", "title": "УЖАС! Влак прегази мъж на влизане в Благоевград"}
{"url": "http://pik.bg/%D0%B8-%D1%80%D0%BE%D0%BC%D0%B8%D1%82%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%BF%D0%B0%D0%B7%D1%8F%D1%82-%D1%81-%D0%BF%D0%BB%D0%B0%D0%B6%D0%B5%D0%BD-%D1%87%D0%B0%D0%B4%D1%8A%D1%80-%D0%BA%D1%80%D0%B0%D0%B4%D0%B5%D0%BD%D0%B8-%D0%B1%D0%B5%D0%B1%D0%B5%D1%82%D0%B0-%D0%BE%D1%82-%D0%B4%D1%8A%D0%B6%D0%B4%D0%B0-news655462.html", "text": "Роми разпънаха плажен чадър – да пази от дъжда накипрено бебе и родата, и въпреки лошото време не се отказаха да изпълнят традиционния си ритуал. На Гергьовден те празнуват Едерлез, като отиват на Марица, измиват лица с водата, и късат зелени вейки, които отнасят у дома за здраве. Същият смисъл има и краденето на бебета, които после се откупват от родителите, разказват от \"Марица\". Сунай е на 1 година и тази заран го нагласили със сако и вратовръзка за празника. Сватанакът даде две агнета, аз две бутилки уиски да го отпкупим, обясни дядо му. Родата пазарила също тъпанджия, фотограф и момче с камера да запечата паметния ден на видео, но не се нае да пресметне колко общо е излязъл масрафът. Дъжд на Гергьовден е на берекет, нарече дядото. Роднините на Берие решиха проблема, като вместо кърпа или байрак, жената, която поведе хорото, вдигна над главите на всички разтворен плажен чадър. 35-годишният Крум Асенов е роднина на семейството и по-рано „откраднал” детето. Към 10 часа той вече танцуваше пред камерите с разтворена риза, в която бяха напъхани двайсетолевки, за да върне бебето. Две овце ще взема, но това не е печалба, защото после всичко пак се споделя на обща трапеза с фамилията, обясни Крум, който е доктор по обща медицина и също има двама сина. Крал е хлапета много пъти в името на адета и за здраве на децата, а тая заран веселбата почнала още в 7 часа сутринта. За мюсюлманите Едерлез е ден на новороденото дете, което не е навършило година, добави старейшината на рода от Адшесан махала. Оттам доведоха и едва 3-месечната Гюл с корона с пера на главата и цялата потънала в розови къдрици от тюл по пелените. Майката в същия цвят рокля и сложна прическа от къдрици, завършващи с конска опашка, даде тон за танците, без да бере грижа, че след минути подгъвътг на полите се изцапа с кал. За да не попречи нищо на веселбата, роднините осигурили генератор за ток, който бумтеше край масата с лимонадки и мезета, захравнайки апарутарата на диджей с отворен пред него лаптоп и инсталирани тонколони. Агне кротко чакаше да бъде разменено срещу малката Гюл. Тъпани и кларинети огласиха целия район, откъдето коли, накичени с върби вече потеглят към етномахалите. Там жертвените животни ще бъдат заколени за почерпката, която ще продължи чак до вечерта.", "date": "2017.05.06", "title": "И ромите празнуват Гергьовден: Пазят с плажен чадър крадени бебета от дъжда "}
{"url": "http://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0%D0%B4%D1%8A%D1%85%D0%B2%D0%B0-%D0%BD%D0%B0%D0%B4-600-%D0%B4%D0%B5%D1%86%D0%B0-%D0%BE%D1%82-%D0%BA%D0%BB%D1%83%D0%B1%D0%BE%D0%B2%D0%B5-%E2%80%9E%D0%BC%D0%BB%D0%B0%D0%B4%D0%B8-%D0%B2%D1%8A%D0%B7%D1%80%D0%BE%D0%B6%D0%B4%D0%B5%D0%BD%D1%86%D0%B8%E2%80%9D-news655499.html", "text": "Нужен си ни днес, Апостоле! Това казаха над 600 деца от 150 клуба \"Млади възрожденци\" от цялата страна на третата им национална среща във Военна академия „Г. С. Раковски” в София, на която бе поканена и лидерът на БСП Корнелия Нинова. Това съобщиха от пресцентъра на БСП. Срещата беше посветена на 180-годишнината от рождението на Васил Левски. „Скъпи малки приятели, благодаря, че ме поканихте и прекарахме чудесни и вълнуващи минути заедно. Докато носите образа на Апостола на гърдите си и вярвате в най-светите му думи, ще я има България! Бъдете здрави и горди българчета! На вашите учители и родители и на инициаторите от Общобългарски комитет „Васил Левски” - поклон за родолюбивото възпитание!”, написа в профила си във фейсбук след срещата лидерът на левицата Корнелия Нинова.", "date": "2017.05.06", "title": "Корнелия Нинова надъхва над 600 деца от клубове „Млади възрожденци”"}
{"url": "http://pik.bg/%D0%B1%D0%B0%D1%82-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BC%D0%B0%D1%80%D0%BA%D0%B8%D1%82%D0%B5-%D0%BD%D0%B0-%D0%B1%D1%83%D0%BB%D0%B3%D0%B0%D1%80%D1%82%D0%B0%D0%B1%D0%B0%D0%BA-news655464.html", "text": "Бритиш Американ Табако\" (БАТ) финализира закупуването на водещи марки и активи за дистрибуция от \"Булгартабак\" на стойност над 100 млн. евро. Сделката беше окончателно одобрена от българските власти, съобщиха от компанията. Това е една от най-големите инвестиции в България. В резултат на сделката БАТ ще бъде лидер на българския пазар с дял от над 40%. \"БАТ с радост обявява финализирането на този етап от сделката, чрез която ще придобием някои от най-ключовите марки в България\", коментира Ричард Уидман, генерален мениджър на \"Бритиш Американ Табако Клъстър Централна Европа\". Част от марките, които БАТ придобива, са \"Victory\", \"Eva Slim\" и GD. БАТ България ще стане един от петте най-големи данъкоплатци в България, като незабавно ще създаде над 100 нови работни места и допълнително ще осигури още 1000 в дистрибуцията. \"С нетърпение очакваме да продължим работата си с българското правителство с цел да се справим с въпроси от общ интерес като създаване на работни места и надграждане на добрата работа на правителството в борбата с контрабандата на тютюневи изделия\", заяви Мила Маречкова, изпълнителен директор на \"Бритиш Американ Табако България\". Предложеното придобиване на дистрибуция на цигари извън България е предмет на антитръстови одобрения на други пазари и се очаква да приключи до средата на 2017 г., посочват от БАТ. БАТ е втората по големина тютюнева компания по дял на световния пазар. Брандовете й се продават на повече от 200 пазара. В нея работят над 50 000 души по целия свят, а още по-голяма бройка са наети индиректно през веригите за доставки на компанията. БАТ има над 200 марки в портфолиото си, като един на всеки осем от единия милиард пушачи по света избира цигарите на БАТ. Компанията има водеща позиция в най-малко 55 страни по света.", "date": "2017.05.06", "title": "БАТ приключи сделката за марките на \"Булгартабак\""}
{"url": "http://pik.bg/%D1%81%D0%BF%D0%B5%D1%88%D0%BD%D0%B0-%D0%B0%D0%BA%D1%86%D0%B8%D1%8F-%D0%B2-%D0%B1%D1%83%D1%80%D0%B3%D0%B0%D1%81-%D0%B4%D0%B2%D0%B5-%D0%B4%D0%B5%D1%86%D0%B0-%D1%81%D0%B5-%D0%B8%D0%B7%D0%B3%D1%83%D0%B1%D0%B8%D0%BB%D0%B8-%D0%B2-%D0%BC%D0%BE%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D1%82%D1%8A%D1%80%D1%81%D1%8F%D1%82-%D0%B3%D0%B8-news655493.html", "text": "Две момиченца на възраст около 10 години се загубиха преди минути в морската градина на Бургас, съобщават близките на децата, съобщава Флагман. Едно от момиченцата е с черна коса, а другото е със светла. Близките им са били с тях в района на ресторант „Нептун”, но момиченцата изведнъж изчезнали. В момента родителите са в шок. Акцията продължава вече близо 30 минути, няма и следа от децата.", "date": "2017.05.06", "title": "СПЕШНА АКЦИЯ В БУРГАС! Две деца се изгубили в Морската градина, търсят ги"}
{"url": "http://pik.bg/%D0%BC%D0%B2%D1%80-%D0%BE%D1%82%D1%87%D0%B5%D1%82%D0%B5-929-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D0%BE%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news655479.html", "text": "929 незаконно пребиваващи на територията на България са изведени от началото на годината. Това показва справка на МВР, цитирана от БГНЕС. Половината от върнатите мигранти са от Афганистан, а други 28% от Ирак. За периода 01 януари – 04 май 2017 г., властите са установили 516 нови мигранти. В изминалата седмица – миграционният натиск е бил изключително нисък. Установени са едва 38 мигранти. От началото на годината до 04.05.2017 г. на вход са задържани общо 362 граждани на трети страни, от които на зелена граница – 294 и на Гранични пунктове – 68 лица. Отчита се 79,3% намаление спрямо същия период на 2016 г., когато на вход са били задържани 1751 лица, сочи справка на МВР. От началото на годината до 04.05.2017 г. на изход на държавната граница са задържани 1642 лица, от които 1511 лица на зелена граница и 131 на ГКПП. Основният натиск е на сръбско-българската граница, където са установени 1477 лица. В сравнение със същия период на 2016 г., когато на изход от страната са задържани 2455 граждани на трети страни, се отчита намаление с 33,1%, става ясно още от данните на вътрешното министерство. Намаленият миграционен натиск се отразява и на намалената заетост на центровете на Държавна агенция за бежанците, чийто капацитет е запълнен на 46%, а тези на Дирекция “Миграция” на МВР на 70%", "date": "2017.05.06", "title": "МВР отчете: 929 нелегални мигранти са изведени от страната от началото на годината "}
{"url": "http://pik.bg/%D1%87%D1%83%D0%B4%D0%BE-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BF%D0%BE%D0%BC%D0%B0%D0%B3%D0%B0-%D0%BB%D0%B8%D0%BC%D0%BE%D0%BD%D1%8A%D1%82-%D0%BE%D1%81%D0%B2%D0%B5%D0%BD-%D0%B7%D0%B0-%D0%B8%D0%BC%D1%83%D0%BD%D0%B8%D1%82%D0%B5%D1%82-news655171.html", "text": "Лимоновият сок доказано способства за разграждане на камъните в бъбреците. В комбинация със зехтин и бира пък придвижва песъчинките и ги изхвърля от организма в рамките само на 6 дни. За да си забъркате целебната отвара, са ви нужни 100 милилитра прясно изцеден лимонов сок, 100 милилитра зехтин (студено пресован) и 100 милилитра бира. Първо старателно измийте и подсушете един стъклен буркан. В него изсипете бирата, зехтина и лимоновия сок. Затворете буркана и го разклатете, за да може съставките да се смесят добре. Консумирайте по 50 милилитра от лечебното средство всяка сутрин на гладно в продължение на 6 дни. На четвъртия ден ще забележите как песъчинките напускат вашите бъбреци, а на шестия ден – и самите камъни. Преди да приложите лечението, е нужно да се запознаете с размера на камъните, който не бива да надвишава 15 милиметра. За тази цел е необходимо да се консултирате с лекуващия лекар, за да прецени как да комбинирате терапията правилно.", "date": "2017.05.06", "title": "ЧУДО ЗА ЗДРАВЕТО! Ето за какво помага лимонът освен за имунитет"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0-%D1%82%D1%80%D0%B5%D1%82%D0%B8%D1%8F-%D0%B4%D0%B5%D0%BD-%D0%BD%D0%B0-%D1%82%D0%B5%D1%84%D0%B5%D1%80%D0%B8%D1%87-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D1%83%D1%87%D0%B8%D0%BD%D0%B4%D0%BE%D0%BB%D0%B5%D1%86%D1%8A%D1%82-%D1%81%D0%BB%D0%B0%D0%B2%D0%B8-%D0%B1%D0%B5%D1%81%D0%B5%D0%BD-%D0%BA%D0%B0%D1%80%D0%B0-%D1%81%D0%B5-%D0%BD%D0%B0-%D0%B6%D1%83%D1%80%D0%BD-news655482.html", "text": "Шоуменът Слави Трифонов не пожали и днешния празник на храбростта на българската армия и за трети ден се настани на столчето си пред празния парламент, за да иска от отсъстващите депутати да гледат референдума му. Учиндолецът от БиТиВи се зараче да стои под паметника на Цар Освободител, заобиколен от  свитата си сценаристи и малобройна група хора, които се събират покрай тях с различни искания, докато някой внесе в деловодството на парламента законопроектите за промяна на Изборния кодекс, предвиждащи въвеждането на мажоритарния избор на народни представители. Кой знае защо обаче шоуменът прави това все във време, когато парламентът не работи и депутатите ги няма в сградата. Нищо ново няма да се случи тук, каза Слави, който пристигна с джипа си и слезе, силно накуцвайки, след което пак седна на столчето си. Гологлавият водещ бе поздравен от деца, едно от които целуна и получи от него трикольор като подарък. Медиите му подсказаха, че Цветан Цветанов е казал днес в Златоград, че ще внесат законопроекта за мажоритарните избори. Сега да прогнозирам какво ще се случи занапред...не знам, като в тенджера под налягане се събира напрежение и нещо ще има функцията на повод и капакът ще изригне. На хората този вид парламент не им харесва, правителството не им харесва, то е базирано на лъжи, хора, които преди се наричаха \"курво\" сега са заедно и се прегръщат. Хора против НАТО сега са военни министри, хора, които преди са били в една морална ситуация, сега са в друга. Това, че те не приемат решенията на собствения си народ, е несправедливо. Хубаво е, че за трети ден сте тук, освен да изкажа уважението си към вас...вие отразявате това, което се случва, коментира Слави, обръщайки се към журналистите. Има причинно-следствени връзки, проведен е референдум, трябваше всичко да е обсъдено. Но референдумът е проведен и по смисъла на закона, народът се е изказал. 2,5 милиона са казали, че искат мажоритарна система от два тура. Сега вече няма за какво да обсъждаме това нещо. То се е случило. Няма значение това, което ние с вас си говориме. Има значение желанието на хората да влезе в сила. Това дали вие мислите друго, това вече няма значение. Това трябва да се случи, ако смятаме, че сме законова държава. Има закон и според този закон референдумът трябва да се въведе в действие. Да, не достигат 12 хиляди гласа, но това няма особено значение на фона на тези 2,5 милиона избиратели, коментира той. Трифонов се ядоса на медиите и се нахвърли на журналистите с обидни думи. Смятам, че си малуомна, ако ми задаваш три пъти един и същи въпрос, що фъфлиш и ме плюеш, нахвърли се злобно Слави върху журналистката от ПИК Ива Николова, която му зададе няколко въпроса. Има много като малоумници наоколо, изрепчи се шоуменът. Ако законът не харесва на Валери Симеонов, че има референдум и трябва да се проведе с изборите, за да не се харчат повече пари, да го промени, той е депутат, коментира Трифонов на въпрос за коментарите на съпредседателя на Обединени патриоти. Хората, които стоят отсреща, не искат референдуми, защото това им нарушава спокойствието да грабят. Те отказват да приемат волята на народа си. Мен това ме вбесява и не знам уважаемите съграждани, които не са гласували на референдума, но тези, които са гласували продължават да не се интересуват какво се случва с техния глас. Мен ме интересува и затова съм тук. Съжалавям, че се ядосах, коментира Трифонов. На въпрос, ако референдумът влезе, но не мине, как ще реагира, той коментира, че има ясно изразено мнение на 2,5 милиона души. И аз като тях съм казал да се намали субсидията от 11 лева на 1 лев, да има задължително гласуване и да има мажоритарна система. Не съм начело на политическа партия, която да има програма, която да има политическа истина. Кое не разбирате, каквото желая аз, съм го написал. Опитвам се с различни думи да обясня едно и също, избесня отново Слави. Деца наобиколиха водещия от БиТиВи и го черпиха със солети, а други си направиха селфи с него. Вярвам на факти и действия, а кой какво казва, това е друг въпрос, посочи Трифонов. ГЕРБ подкрепиха ясно като партия решенията на референдума още в миналия парламент. Когато отидоха в комисия, тя отказа да го разглежда. Там бяха Четин Казак от ДПС...срамно и нагло беше, те станаха и си тръгнаха. Вчера депутатите бяха на работа 38 минути, това е ужасно срамно. Можеха да кажат: Дайте да видим какво искат хората. Но българинът е много търпелив и после събира, събира...., коментира Слави. И допълни, че не знае как тези вътре в парламента не си научават урока. Не се срамувам, че съм българин, Любен Дилов-баща казваше и да се гордееш и да не се гордееш, пак си българин, така че по-добре да се гордееш, цитира шоуменът от Учиндол. Защо депутатите не направиха първо това даразгледат решенията на референдума, попита за пореден път той. Гледайте на живо по ПИК ТВ! Първият законопроект, който ще бъде внесен от ГЕРБ в началото на другата седмица, ще бъде законопроектът за мажоритарната система, заяви пред журналисти в Златоград председателят на парламентарната група на ГЕРБ и зам.-председател на партията Цветан Цветанов. Той подчерта, че това е поет ангажимент от ГЕРБ още в края на 43-тото Народно събрание, съобщиха от ГЕРБ.", "date": "2017.05.06", "title": "ИЗВЪНРЕДНО! На третия ден на теферич за референдума: Учиндолецът Слави бесен, кара се на журналистите! Шоуменът им вика, че са като малоумници - ГЛЕДАЙТЕ НА ЖИВО ПО ПИК TV! (ОБНОВЕНА)"}
{"url": "http://pik.bg/%D0%BA%D0%BE%D0%B1%D1%80%D0%B0%D1%82%D0%B0-%D0%BD%D0%B0%D0%B4%D1%83%D1%88%D0%B8%D0%BB-%D1%81%D0%BB%D0%B0%D0%B1%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%BD%D0%B0-%D0%B4%D0%B6%D0%BE%D1%88%D1%83%D0%B0-news655484.html", "text": "Кубрат Пулев видял слабости в представянето на Антъни Джошуа, въпреки че англичанинът впечатли боксовия свят със зрелищната си победа с нокаут в 11 рунд над Владимир Кличко в мегасблъсъка на 29 април пред 90 хиляди на \"Уембли\". \"Всички знаят, че Кубрат Пулев е официалният претендент за титлата на IBF, но засега действаме търпеливо, защото още няма нужда да започваме преговори. Основното е, че IBF ще реши какво ще се случи (дали ще има мач Джошуа - Пулев или поясът на англичанина ще бъде отнет), но в бокса винаги има начин да заобиколиш правилника. Може би Кубрат ще се изправи срещу победителя от евентуален реванш между Джошуа и Кличко. Самият Кубрат хареса как протече двубоя на \"Уембли\", защото е видял много пробойни в играта на Джошуа, от които смята, че може да се възползва\", заяви промоутърът на Кобрата Нисе Зауерланд, цитиран от специализирания сайт \"BoxingScene\".", "date": "2017.05.06", "title": "Кобрата надушил слабите места на Джошуа"}
{"url": "http://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B3%D0%B8-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B0%D1%82%D0%B0-%D0%B7%D0%B0%D0%B3%D1%83%D0%B1%D0%B8%D0%BB%D0%B8-%D1%81%D0%B5-%D0%B2-%D0%BC%D0%BE%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%B1%D1%83%D0%BF%D0%B3%D0%B0%D1%81-%D1%81%D0%B0-%D0%B2%D0%B5%D1%87%D0%B5-%D0%BF%D1%80%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-news655502.html", "text": "Двете момиченца, които по-рано днес се загубиха в района на ресторант \"Нептун\", са открити, съобщава Флагман.бг. Преди минути от радиоуредбата на провеждаща се наблизо рекламна кампания на известен бранд, са съобщили, че при тях има две малки момиченца, които отчаяно търсили родителите си. Децата са изплашени, но вече са при близките си. Изчезването им щеше да докара инфаркт на родителите, които не можеха да намерят и следа от тях близо час. На крак бе вдигната полиция и общинските власти.", "date": "2017.05.06", "title": "НАМЕРИХА ГИ! Момиченцата, загубили се в Морската градина в Бупгас, са вече при родителите си"}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2%D0%B0-%D1%80%D0%B0%D0%B7%D0%BF%D1%80%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B5-%D0%BD%D0%B0%D1%80%D1%8A%D0%B3%D0%B0%D0%BB-21-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D1%8A%D0%B6-%D0%B2%D1%8A%D0%B2-%D0%B2%D0%BB%D0%B0%D0%B4%D0%B0%D1%8F-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%8F%D1%82-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news655501.html", "text": "Тийнейджър е наръгал 21-годишния мъж във Владая, пострадалият е в болница. Както вече ПИК съобщи, инцидентът е станал минути след 19 ч. вчера в района на спирка по линията Владая-Мърчаево. Пострадалият младежът е откаран за оказване на спешна помощ, настанен е за лечение, няма опасност за живота му. Установена е самоличността му – 21-годишен от Владая. Изпратените на мястото на инцидента служители разбрали, че той е ранен след спор, възникнал между приятелите му и по-младо момче, съобщиха от полицията. Участниците в спречкването са установени. Показания в полицията е дал 15-годишен, заподозрян като извършител. По случая е образувано следствено дело. Продължава работата за изясняване на обстоятелствата около инцидента.", "date": "2017.05.06", "title": "КЪРВАВА РАЗПРА! Тийнейджър е наръгал 21-годишния мъж във Владая, пострадалият е в болница"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B4%D0%B5%D0%BD%D0%B8%D1%81-%D1%80%D0%BE%D0%B4%D0%BC%D0%B0%D0%BD-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B5-%D0%B0%D0%B1%D1%81-news655473.html", "text": "Баскетболната звезда Денис Родман от 2013 година насам шест пъти посещава Северна Корея и е станал истински приятел с новия лидер Ким Чен Ун. Пред руската програма „Нова звезда“ той разкри потресаващи факти за това кой всъщност е Ким Чен Ун и защо страната му непрекъснато се въоръжава с ядрени ракети срещу целия свят. Според Родман лидерът на Северна Корея е съвсем обикновен човек, който обича да се шегува, да спортува и обожава рока от 80-те години. Но това не е точно така... Колкото Родман е нормален, толкова и Ким Чен Ун. Самият вожд му разказал доста подробно за ядрената програма на страната. За Северна Корея, която е една доста малка държава, ядреното оръжие е единственият начин да се защити от целия свят. Откъдето постоянно получава критики за едно или друго нещо. Според Родман Северна Корея не иска да бомбардира никого, дори нямала нищо против да работи рамо до рамо и със САЩ. „Често казано Ким Чен Ун доста промени типичния комунистически вид на тази страна. Той строи хотели, съвременни домове и всичко останало. Вождът е направил в Пхенян най-големия аквапарк в света, боулинг и ски курорт“, казва Родман пред камерите. Под сурдинка спортистът казва, че Ким държи в дома си замразено и тялото на своя легендарен дядо - Ким Ир Сен", "date": "2017.05.06", "title": "ШОКИРАЩО! Денис Родман със смразяващи разкрития за лидера на Северна Корея! Ким Чен Ун е абсолютен перко - светът е в огромна опасност"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%B8-%D0%BC%D0%BE%D1%82%D0%BE%D1%80%D0%B8%D1%81%D1%82%D0%B8-%D1%82%D0%B5%D1%80%D0%BE%D1%80%D0%B8%D0%B7%D0%B8%D1%80%D0%B0%D1%82-%D1%81%D0%B5%D0%B2%D0%B5%D1%80%D0%B5%D0%BD-%D0%BB%D0%BE%D0%BD%D0%B4%D0%BE%D0%BD-%D1%81%D0%BD%D0%B8%D0%BC%D0%BA%D0%B8-news655481.html", "text": "Британците са в шок. Зловеща мотобанда, въоръжена с чукове и метални пръчки, тероризира пешеходците по улиците на Централен Лондон. Шокиращи снимки в пресата показваха как двама души стоят на по един мотор, карайки из Сохо посред бял ден, разказват от \"Новини Лондон\". Плашещият инцидент станал около 2 следобед вчера. Очевидци разказаха, че мотористите се държали заплашително и се опитвали да откраднат мобилния телефон на минувачите. Един от тях дори се качил на тротоара. Били много близко до това да ударят пешеходците пред централата на Би Би Си. Лицата им били покрити от каски, а трима от четирима били с ръкавици. Злосторниците все още се издирват.", "date": "2017.05.06", "title": "Зловещи мотористи тероризират Северен Лондон (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B2%D0%B8%D0%B4%D0%B5%D0%BE-news655445.html", "text": "Премиерът Бойко Борисов се обърна с емоционално послание към родната армия на светлия празник Гергьовден. Честит празник на всички храбри българи, на славната ни армия, на всички момчета и момичета, които пазят небето, морето и границите ни. Поклон пред техния труд, мъжество, героизъм и себеотрицание. Ще направим всичко възможно да живеят добре и да имат по-добър социален статус. Днес е и един от най-хубавите православни празници – Свети Георги. Честитя на нашата православна църква и на всички именици, които носят това славно име. Да са ни живи и здрави!", "date": "2017.05.06", "title": "ИЗВЪНРЕДНО В ПИК! Борисов с емоционално послание към Българската армия за Гергьовден (ВИДЕО)"}
{"url": "http://pik.bg/%D0%B4%D1%83%D1%85%D0%BE%D0%B2%D0%BD%D0%B8%D0%BA-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D1%81%D0%B5-%D0%BE%D1%81%D0%B2%D0%B5%D1%89%D0%B0%D0%B2%D0%B0%D1%82-%D0%B1%D0%BE%D0%B9%D0%BD%D0%B8%D1%82%D0%B5-%D0%B7%D0%BD%D0%B0%D0%BC%D0%B5%D0%BD%D0%B0-news655485.html", "text": "Западно и Средноеврпейският митрополит Антоний разкри пред БиТиВи защо се освещават бойните знамена. \"Благославяйки бойните знамена, ние измолваме армията ни, войниците ни преди всичко да е все така доблестни и непобедими христови войни, да бъдат изпълнени с християнско мъжество, да бъдат ревностни бранители на границите ни, и да вдъхват спокойствие и мир на гражданите\", каза духовникът. Тази сутрин той и патриарх Неофит осветиха бойните знамена за Гергьовден и празника на българската армия. Ритуалът датира от Средновековието – преди битката при Ахелой цар Симеон I за пръв път изисква благословение на знамената. Гергьовден е определен за празник на българската армия от княз Александър I Батенберг през 1880 г. Той е постъпил доста мъдро и това е оставило отпечатък в нашите традиции, коментира митрополитът. Той призова политиците да си повтарят, че всяка власт е дадена от Бога, и той ги следи под зоркия си поглед.", "date": "2017.05.06", "title": "Духовник разкри защо се освещават бойните знамена"}
{"url": "http://pik.bg/%D0%BE%D1%80%D0%B1%D0%B0%D0%BD-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-news655440.html", "text": "Унгарският премиер Виктор Орбан поздрави министър-председателя Бойко Борисов за третия му мандат начело на изпълнителната власт. „Изключително съм радостен да видя, че българският народ даде на Вас и Вашата партия – за пореден път – мандат да ръководите държавата“, пише Орбан в поздравителния адрес. Той отбелязва, че е отворен към сътрудничество с цел да се засилят още повече отличните унгарско-български двустранни отношения. „Готов съм да продължим нашите общи проекти, за да задълбочим нашето икономическо сътрудничество и да развием връзката между нашите нации“, добавя унгарският премиер. Виктор Орбан пожелава на министър-председателя Борисов успех в бъдещия мандат и в отговорната му работа. Изразява надежда, че ще продължи сътрудничеството по въпросите, свързани с бъдещето на Европейския съюз, особено по отношение на мигрантската криза, предвид факта, че и двете държави са положили неимоверни усилия, за да защитят Европа. „Убеден съм, че заедно, ще бъдем способни да реагираме навременно и ефективно на настоящите и бъдещи европейски и глобални предизвикателства“, отбелязва Орбан и добавя, че с нетърпение очаква да се срещне лично в близко бъдеще и да работи отново с премиера Борисов.", "date": "2017.05.06", "title": "Орбан поздрави Бойко Борисов"}
{"url": "http://pik.bg/%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-%D0%B8%D0%B7%D1%80%D0%B0%D0%B2%D0%BD%D0%B8-%D0%BF%D0%B5%D0%BD%D0%B0%D1%82%D0%B0-%D0%BF%D0%BE-%D1%82%D0%B8%D1%82%D0%BB%D0%B8-news655439.html", "text": "Лудогорец спечели шеста поредна шампионска титла на България и затвърди хегемонията си, каквато феновете са виждали само в още един период от историята на футбола у нас. От 1954 до 1962 година ЦСКА под името ЦДНА печели девет последователни трофея в първенството. Георги Дерменджиев пък триумфира за трети път със златото като наставник, с което изравни още двама специалисти – Иван Радоев и Димитър Пенев. Първият става шампион с Левски през 1946, 47 и 50 година, а Пената е първенец през 87, 89 и 90-а година, но Дерменджиев има предимство, защото титлите му са поредни. Лудогорец спечели шампионското злато пет кръга преди края, което се случва за първи път от 1994 година насам, когато го прави Левски в 23-ия от общо 28 рунда.", "date": "2017.05.06", "title": "Дерменджиев изравни Пената по титли"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D0%B1%D0%BB%D0%B5%D1%87%D0%B5-%D0%BD%D0%BE%D1%81%D0%B8%D1%8F-%D0%B8-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B8-%D1%81%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B2%D0%B0-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%B2%D0%BD%D0%B0%D1%81%D1%8F%D1%82-%D0%B3%D0%B8-%D0%B2--news655468.html", "text": "Цветан Цветанов разкри пред журналисти в Златоград кои ще са първите два законопроекта, които групата на ГЕРБ ще внесе началото на другата седмица в Народното събрание. Ето какво сподели дясната ръка на Бойко Борисов във Фейсбук: \"Първият законопроект, който ще бъде внесен от ГЕРБ в началото на другата седмица, ще бъде законопроектът за мажоритарната система.  Това е поет ангажимент от ГЕРБ още в края на 43-тото Народно събрание. Надявам се, че предложенията ни ще срещнат парламентарна подкрепа. Длъжни сме да го направим, защото това е едно от обещанията, който поехме пред избирателите си по време на предизборната кампания. Ще направим всичко възможно да изпълним обещаното. Вторият законопроект, внесен от ПГ на ГЕРБ, ще бъде за концесиите. За съжаление, след наложеното вето от президента Румен Радев, парламентът трябва да извърви отново цялата процедура по внасяне, обсъждане и гласуване, която в предишното Народно събрание продължи около година и половина – с дискусии с бизнеса, с НПО, със съответните институции. Ако този законопроект не бъде одобрен от парламента, България влиза в наказателна процедура. Още в сряда ще бъде направено необходимото и областните администрации да заработят в обичайния за ГЕРБ ритъм – на високи обороти, за да имаме високата ефективност, да показваме видимите резултати, които достигат до хората. Според Цветанов  окомплектоването на Министерски съвет ще приключи до края на следващата седмица или до 10 дни. \"Вече има съгласуване между ГЕРБ и Обединени патриоти. Имаме много добре работеща система, която даде резултат при всички седмици, в които преговаряхме както за акцентите в управленската програма, така и за коалиционното споразумение. И видяхте, че и персоналния състав беше изключително добре възприет както от обществото, така и с необходимата парламентарна подкрепа\", каза Цветанов,цитиран от \"Марица\". Цветан Цветанов пристигна в Златоград за празника на златоградското чеверме, който се провежда за четвърти път. За празника бяха завъртяни над 150 чевермета през цялата нощ, а 120 каба гайди огласиха сутринта на Гергьовден центъра на най-южния ни град. Цветанов участва и в дефилето с гайдари и чевермета даде старта на веселието. На площада празникът официално откри кметът на Златоград Мирослав Янчев, който за първи път пред публика изсвири космическата песен \"Излел е Делю хайдутин\" акомпанирайки на двама местни певци. На празника в носии се появиха освен Цветанов и кметът Янчев, и евродепутът Владимир Уручев, депутатът д-р Даниела Дариткова, областният управител Недялко Славов, който се отказа от депутатския мандат. В носия беше и археологът проф. Николай Овчаров. Стотици се облякоха в носии и опитаха чевермето в Златоград. Около 15 000 души празнуват в района на Златоград. Всички хотели и къщи за гости са пълни.", "date": "2017.05.06", "title": "ВАЖНО! Цветанов облече носия и разкри кои са първите два законопроекта на ГЕРБ! Внасят ги в парламента идната седмица (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D1%83%D1%81%D0%BA%D0%B8-%D0%BC%D0%BE%D1%80%D1%8F%D1%86%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%BD%D0%B0%D1%88-%D0%B2%D0%BE%D0%B4%D0%BE%D0%BB%D0%B0%D0%B7-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-news655443.html", "text": "Екипаж на руска шхуна спаси български водолаз край бреговете на Шотландия, предава информационната агенция TACC. Българинът е намерен в района на архипелага Оркни след 11 часа и 33 минути, прекарани във водите на Северно море. В момента 40-годишният Иван Дойчев се намира в болница в шотландският град Уик.", "date": "2017.05.06", "title": "ИЗВЪНРЕДНО! Руски моряци спасиха наш водолаз край бреговете на Шотландия"}
{"url": "http://pik.bg/%D0%B0%D0%B4-%D0%BF%D0%BE%D0%B4-%D0%BD%D0%B5%D0%B1%D0%B5%D1%82%D0%BE-%D0%BF%D0%BE%D0%B6%D0%B0%D1%80-%D0%BB%D1%83%D0%BC%D0%BD%D0%B0-%D0%B2-40-%D0%B5%D1%82%D0%B0%D0%B6%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-30-%D0%B4%D1%83%D1%88%D0%B8-news655438.html", "text": "Над 30 души пострадаха при пожар, избухнал в 40-етажна сграда на улица „Профсъюзна\" в Москва. 11 веднага са откарани в болница. Сред пострадалите има и 6 деца, съобщава ТАСС. Според огнеборци огънят е тръгнал от кабели на ниво -1 в сградата. Унищожени са 54 квадратни метра кабели.", "date": "2017.05.06", "title": "АД ПОД НЕБЕТО! Пожар лумна в 40-етажна сграда в Москва, пострадали са най-малко 30 души"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%82%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D1%81%D0%BC%D1%8A%D1%80%D1%82%D0%BD%D0%BE%D1%82%D0%BE-%D0%BD%D0%B0%D0%BA-news655423.html", "text": "Федералното правителство на Германия ще забрани на живеещите в страната турци да гласуват на референдум за връщането на смъртното наказани в Турция. Това увери говорителят на управляващите в Берлин Щефан Зайберт, съобщи \"Ди Цайт\". \"Политически немислимо е, че бихме позволили подобно гласуване в Германия - на мярка, която противоречи на нашата конституция и на европейските ценности\", категоричен бе Зайберт. Говорителят на федералното правителство припомни, че ако дадена държава иска да организира избори в посолствата или консулствата на територията на Германия, Берлин е този, който дава одобрението за провеждането на вота. След опита за преврат през миналата година турският президент Реджеп Тайип Ердоган многократно повдига въпроса за повторното въвеждане на смъртното наказание и дори за провеждането на евентуален референдум, на който гражданите на страната да изразят волята си. Кандидатът на социалдемократите за канцлерския пост в Берлин Мартин Шулц заяви по-рано, че подобно гласуване сред турците, живеещи в Германия, не може да се осъществи. \"Не може да гласуват в Германия за мярка, която е в разрез с нашите ценности и нашата конституция\", подчерта бившият председател на Европейския парламент.", "date": "2017.05.06", "title": "Правителството в Германия забранява на турците да гласуват на референдума за смъртното наказание "}
{"url": "http://pik.bg/%D1%82%D1%80%D1%8A%D0%BC%D0%BF-%D1%85%D0%B2%D0%B0%D1%89%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%B7%D0%B0-%D0%B1%D1%80%D1%8E%D0%BA%D1%81%D0%B5%D0%BB-news655420.html", "text": "Президентът на САЩ Доналд Тръмп ще се срещне с председателя на Европейския съвет Доналд Туск и този на Европейската комисия Жан-Клод Юнкер, когато посети Брюксел на 25 май, съобщиха двете институции, цитирани от Франс прес. \"Потвърдено\", обяви в Туитър говорител на Европейския съвет. Негов колега от Еврокомисията обеща на пресконференция, че по-късно ще има повече подробности. Досега се знаеше само, че Тръмп ще участва в среща на върха на НАТО на тази дата. Европейската му обиколка ще продължи със среща на Г-7 в Сицилия на 26 и 27 май. Белгия няма да е първата чуждестранна дестинация на американския президент. Преди това той ще отиде в Израел, Саудитска Арабия и Ватикана. Тръмп направи нееднозначни изказвания по отношение на ЕС, като първо предрече през януари, че и други страни ще го напуснат, следвайки примера на Великобритания. После през април, по случай визита на италианския премиер Паоло Джентилони, той увери, че за него е важно да има силна Европа. Преди да бъде избран за президент на САЩ, Тръмп сравни в телевизионно интервю Брюксел с \"миша дупка\" и обясни, че Белгия се е провалила с интеграцията на мюсюлманската общност.", "date": "2017.05.06", "title": "Тръмп хваща самолета за Брюксел"}
{"url": "http://pik.bg/%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F-%D0%B7%D0%B2%D0%B5%D1%80%D1%81%D0%BA%D0%B8-%D0%BF%D1%80%D0%B5%D0%B1%D0%B8%D1%82%D0%BE%D1%82%D0%BE-%D0%B4%D0%B5%D1%82%D0%B5%D0%BD%D1%86%D0%B5-%D0%BE%D1%82-%D1%8F%D0%BC%D0%B1%D0%BE%D0%BB---%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-news655424.html", "text": "Родните на 8-годишното детенце от Ямбол, което вчера бе намерено зверски пребито в изоставена сграда, подозират близки до семейството за гнусния акт.Те обаче не пожелаха да застанат пред камерите на БиТиВи, а само споделиха своите подозрения с екипа. Бащата Бекир настоява този, който е претрепал момчето му, да лежи  цял живот. „Аз си го намерих в едно дере. И тръгнаха да викам на жената: Намерих си лапето“. След това хем плача, но го занесох до Спешното“, признава пред камерите таткото.Майката Севда допълни,че мъжът, на който малкият отишъл да помага за дървата, го \"преотстъпил\" на друг човек да му върши работа. Според хора от града сградата, в която е намерено детето, била свърталище на наркомани и бандити. Хората от района дори си продавали къщите, само и само да се махнат от прокълнатото място.", "date": "2017.05.06", "title": "ПОДОЗРЕНИЯ! Зверски пребитото детенце от Ямбол - жертва на близки на семейството "}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BF%D0%BE%D0%BB%D0%BE%D0%B6%D0%B8-%D0%B2%D0%B5%D0%BD%D0%B5%D1%86-%D0%BF%D1%80%D0%B5%D0%B4-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%BD%D0%B5%D0%B7%D0%BD%D0%B0%D0%B9%D0%BD%D0%B8%D1%8F-%D0%B2%D0%BE%D0%B9%D0%BD-news655433.html", "text": "След тържествения водосвет на бойните знамена по повод 6 май – Деня на храбростта и празника на Българската армия, президентът Румен Радев положи венец пред Паметника на Незнайния воин на пл. „Свети Александър Невски“ в София. Заедно с държавния глава венец положиха министърът на отбраната Красимир Каракачанов, председателят на Народното събрание Димитър Главчев и началника на отбраната ген. Андрей Боцев. Точно в 10.00 часа държавният глава ще приеме почетния строй на представителните части на Българската армия на пл. „Княз Александър I“. Там президентът ще произнесе тържествено слово по случай Деня на храбростта и празника на Българската армия. В 10.30 часа ще се проведе традиционният Гергьовски парад на Въоръжените сили.", "date": "2017.05.06", "title": "Президентът положи венец пред Паметника на Незнайния войн "}
{"url": "http://pik.bg/%D0%B0%D0%BF%D0%B0%D1%88%D0%B8-%D1%80%D0%B0%D0%B7%D0%B1%D0%B8%D1%85%D0%B0-%D0%BA%D0%B0%D0%BD%D1%82%D0%BE%D1%80%D0%B0-%D0%BD%D0%B0-%D0%BD%D0%BE%D1%82%D0%B0%D1%80%D0%B8%D1%83%D1%81-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB%D0%B8%D1%82%D0%B5-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%BD%D0%B5-%D0%B3%D0%B8-%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D1%85%D0%B0-news655428.html", "text": "Крадци проникнаха в кантората на благоевградския нотариус Искра Кутева, но си тръгнаха само с 300 лв. на монети. Дръзкото посегателство е извършено в четвъртък около 22 часа. Апашите разбили външната врата на сградата и с подправен ключ се вмъкнали в нотариалната кантора. Поставили са лепенки от тиксо върху окото на датчика и започнали тараша. В тъмното успели да открият металната каса, към която имало и ключ, него обаче не намерили и я разбили с „кози крак”. Вътре имало портмоне с около 300 лв. на монети, които взели и се изнесли, разказват от \"Струма.бг\". Куриозното е, че при разбиване на външната врата СОТ-ът се задействал и на място пристигнали служители на частна охранителна фирма. Те обаче не забелязали нищо смущаващо и си заминали. Най-вероятно по същото време айдуците си действали спокойно. На сутринта, когато служителите от кантората пристигнали на работа, открили патронника на външната врата разбит, а офиса им – преобърнат. Липсвало само портмонето, няма изчезнали документи. Веднага е уведомена полицията и след като е извършен оглед на местопроизшествието, работата в кантората е подновена. В сградата има още няколко адвокатски кантори, офис на инж. Захари Донев и помещение, собственост на д-р Любомир Гаврилов, което е неизползваемо. В тях обаче не е влизано. Очевидно апашите са се надявали да намерят много пари от сделки, без да са наясно, че в нотариалната кантора не се държат големи суми, тъй като парите се превеждат по банков път. Любопитна подробност е, че в съседство има външна камера за видеонаблюдение, която е на бившата Кооперативна търговска банка. Случайно или не, точно тогава тя не е работила, тъй като компютърът бил на ремонт.", "date": "2017.05.06", "title": "Апаши разбиха кантора на нотариус, пристигналите охранители не ги забелязаха "}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BD%D0%B0%D0%B2%D1%80%D1%8A%D1%85-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B1%D1%80%D1%8A%D0%BA%D0%BD%D0%B0-%D0%B2-%D0%BA%D0%BE%D1%88%D0%B5%D1%80%D0%B0-%D1%81-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B1%D0%B8%D0%B2%D1%88%D0%B8%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B3%D0%BB-news655435.html", "text": "Навръх празника на Българската армия доскорошният президент Росен Плевнелиев реши, че го бива за военен стратег и обясни пред Би Ти Ви защо идеята за покупка на изтребители „Грипен“ е неудачна за нас. И от коя държава и защо трябва да си напазаруваме самолети. „Когато се избира изтребител1 трябва да се гледат не само техническите характеристики. Изборът на машината трябва да се съобрази и с геополитическите характеристики в света. Не трябва да взимаме самолети само, за да ни защитят националните интереси. Подобна покупка има и силно геополитическо измерение. Ако се случи нещо - от Полша до Румъния ще трябва да защитим целостта на НАТО. Но другите страни имат F-16, а не „Грипен““, каза Плевнелиев. Той допълни, че армията ни разполага с тотално остарели и неслужещи за нищо радари, руско производство. Ако се случи нещо по-сериозно, нищо не можем да направим нищо. „Затова като се говори за покупка на самолети, е добре да се говори и за радарите. Ето офертата за „Юрофайтър“ от Италия. Там се говори за силен компонент на модерни радари“, допълни Плевнелиев.", "date": "2017.05.06", "title": "ГОРЕЩА ТЕМА! Навръх празника: Плевнелиев бръкна в кошера с изтребителите! Бившият държавен глава дава съвети какви самолети да си купим"}
{"url": "http://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BD%D0%B0%D0%B4-3000-%D0%B4%D1%83%D1%88%D0%B8-%D0%B2-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%80%D0%B8%D0%B3%D0%B2%D0%B0%D1%89-%D0%B2%D1%83%D0%BB%D0%BA%D0%B0%D0%BD-news655434.html", "text": "Властите в Гватемала евакуираха над 300 души, чийто живот бе застрашен от изригването на т.нар. Вулкан де фуего („Вулканът на огъня“), намиращ се на близо 45 км югозападно от столицата, предаде Ройтерс. Според Националния институт по вулканология в страната „Фуего“ е започнал да изхвърля гореща вулканична пепел на хиляди метри в небето. През февруари 2015 г. огромно изригване на същия вулкан принуди главното летище в столицата да затвори врати.", "date": "2017.05.06", "title": "Евакуираха над 3000 души в Гватемала заради изригващ вулкан"}
{"url": "http://pik.bg/%D1%85%D0%B8%D1%82-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%B5%D1%81%D0%B0-%D0%BA%D0%BE%D0%BC%D0%BC%D0%B5%D1%80%D1%81%D0%B0%D0%BD%D1%82-%D1%81%D0%B0%D0%BC%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%BE%D1%81%D1%82%D0%B8-%D0%BD%D0%B0-%D0%B3%D0%B0%D0%B7%D0%BF%D1%80%D0%BE%D0%BC-news655414.html", "text": "Само България е готова да прости на \"Газпром\" за злоупотребите с господстващо положение на пазара в Централна и Източна Европа, пише руското издание \"Коммерсант\" по повод края на пазарния тест, на който Европейската комисия подложи предложенията на руската компания. В началото на март Брюксел съобщи, че приема ангажиментите на \"Газпром\", чрез които се надява да бъдат премахнати изкривяванията на пазара. Засегнатите страни имаха седем седмици, за да преценят дали са удовлетворени от тези предложения и да дадат становище. С приемането на предложението няма да има финансова санкция за \"Газпром\". Според \"Коммерсант\", само България е склонна да приеме ангажиментите на \"Газпром\", а Полша и Естония настояват за парични компенсации. Българската позиция, одобрена от Министерския съвет преди дни, е, че подкрепяме подхода на ЕК, макар и да имаме сериозни възражения по предложенията на \"Газпром\". Например имаме възражения по отношение на точката на достъп на руския газ до страната ни, искаме български дружества да може да продават газ в Унгария, Словакия и Полша, настояваме и за директни доставки на руското гориво по дъното на Черно море. Въпреки тези възражения България изглежда е единствената, която не настоява за допълнителни санкции, посочва \"Коммерсант\". Изданието пише, че естонското правителство е посочило, че предложението на \"Газпром\" не е пропорционално на нарушението на руския гигант, което е довело до големи икономически загуби. Източници на \"Коммерсант\" твърдят, че подобни са нагласите и в Полша и Литва. Вероятно в Брюксел могат да обмислят и промяна на подхода при това положение. Делото засяга още няколко страни, сред които Унгария и Чехия. Няма яснота какви са техните позиции по казуса.", "date": "2017.05.06", "title": "ХИТ В РУСКАТА ПРЕСА! \"Коммерсант\": Само България е готова да прости на \"Газпром\""}
{"url": "http://pik.bg/%D0%B4%D0%B2%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B8%D0%B7%D0%BF%D0%BE%D1%82%D1%80%D0%BE%D1%88%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%8F%D0%BA%D0%BE%D1%80%D1%83%D0%B4%D0%B0-news655431.html", "text": "Две деца пострадаха в катастрофа край Якоруда. Пътният инцидент стана снощи около 22.00 край якорудското село Бунцево, съобщи \"Струма.бг\". 23-годишен младеж е управлявал автомобила, изтървал е упавлението и се е пробърнал. При катастрофата са пострадали шофьорът и две момичета пътуващи в колата. 12-годишна е със счупено рамо, а 16-годишна е с комоцио. И тримата са транспортирани в разложката болница.", "date": "2017.05.06", "title": "Две момичета изпотрошени при катастрофа край Якоруда "}
{"url": "http://pik.bg/%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B8-%D0%BB%D0%B8-%D1%81%D1%82%D0%B5-%D0%B5%D1%82%D0%BE-%D0%BA%D0%B0%D0%BA-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D0%B0%D1%80%D0%BA%D0%B8%D0%BD%D1%81%D0%BE%D0%BD-%D0%BF%D0%BE-%D0%BF%D0%BE%D1%87%D0%B5%D1%80%D0%BA%D0%B0-news655179.html", "text": "Болестта на Паркинсон може да бъде диагностицирана в ранен стадий, като се сравни почеркът на хората. Професор Сара Розенблум от университета на Хайфа, Израел, твърди, че при писането се задейства не само моториката, но и когнитивните способности. Затова методът е ефективен. Проучването е показало, че самите пациенти отбелязват когнитивните изменения по-рано, отколкото настъпването на промените в моториката. Извършен е бил експеримент, по време на който участниците са били помолени да напишат имената си и да препишат адрес. В него са участвали 40 възрастни, от които 50% здрави и 50% с ранна форма на болестта на Паркинсон. Оказало се, че лицата, страдащи от болестта на Паркинсон, са използвали силно намалени като размер букви, по-малко са натискали с писалката по време на писане, а като цяло им е било необходимо повече време за изпълнение на задачите. При тях писалката по-дълго не се е допирала до хартията при изписването на всяка дума или буква. А това означава, че мозъкът е планирал повече време какво трябва да направи, което е белег за намаляване на когнитивните способности на човека. Въпросното израелско проучване е прост инструмент за диагностика в най-ранните етапи от прогресиращото заболяване, причинено от смъртта на нервните клетки. Поради това контролът на мозъка върху мускулите се нарушава драстично, а това води до загуба на равновесие и устойчивост. Болестта засяга предимно хора на възраст между 50 и 60 години. През последните години се наблюдава плавна тенденция към увеличаване квотата на „младите\" пациенти.", "date": "2017.05.06", "title": "ЗАСТРАШЕНИ ЛИ СТЕ? Ето как откриват Паркинсон по почерка"}
{"url": "http://pik.bg/%D1%82%D1%8A%D1%80%D0%BD%D0%BE%D0%B2%D1%86%D0%B8-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-news655451.html", "text": "Велико Търново почете Деня на храбростта и празник на Българската армия – 6 май. Маршова музика и изпълнения на оркестъра към Националния военен университет „Васил Левски” огласиха централната част на старопрестолния град. Войсковата рота и курсантите нагледно показаха как в Старата столица големият български и християнски празник винаги е бил честван с особена почит. Кметът Даниел Панов, представители на институции, организации и сдружения, депутати, жители и гости на старата столица положиха цветя и венци пред паметните плочи на Арката на генералите и на Дома на офицера, както и на паметника „Майка България”. Празнични слова произнесоха Даниел Панов и полк. Веселин Мадански – заместник-ректор на НВУ „Васил Левски”, съобщава \"Труд\". Кметът на Велико Търново припомни колко светъл, обичан и почитан празник е Гергьовден – ден, свързан православната християнска вяра, величието на българската държава, победите на родните войници и офицери в името на Отечеството, народните обичаи и традиции. „Родната армия, заедно с Българската православна църква винаги са били сред стълбовете на българската идентичност. Велико Търново има особено искрени и дълбоки чувства на уважение и респект към войската. Градът ни е дал на България  34 генерали и двама адмирали. От тях двама стават регенти, четирима – военни министри, трима – военни аташета, двама – началници на Генералния щаб, двама – началници на Военното училище, един – министър на вътрешните работи и народното здраве. Двамата адмирали са достигнали до командващи Флота. Паметникът „Майка България” е най-красивият и вълнуващ войнишки паметник във Велико Търново и в родината. Той е символ на смелостта, мъжеството, жертвоготовността, честта и достойнството. Дълбок поклон към най-преданите чеда на Майка България, които положиха живота си в нозете й за да бъде днес Отечеството ни свободно, обединено, независимо и европейско”, каза в словото си кметът Даниел Панов. Кметът на Велико Търново подчерта голямата роля на българската армия за държавата и обществото в съвремието. „Нека както на Гергьовден, така и всеки ден се гордеем и уважаваме честните, доблестни, храбри и достойни мъже и жени, които днес носят военната униформа, както и всички, които организационно и логистично осигуряват дейността на нашата славна армия”, завърши Панов, след което отправи поздрав и към всички именници. По случай Деня на храбростта и празник на Българската армия Община Велико Търново подарява на жителите и гостите на града прожекция на аудиовизуалния спектакъл „Царевград Търнов – звук и светлина”. Излъчването на шоуто на Царевец започва в 21,00 ч. на 6 май. Спектакълът може да бъде наблюдаван от площад „Цар Асен ”. I", "date": "2017.05.06", "title": "Търновци почетоха празника"}
{"url": "http://pik.bg/%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-%D1%80%D0%BE%D0%B3%D0%BE%D0%BD%D0%BE%D1%81%D0%B5%D1%86-%D1%85%D0%B2%D0%B0%D0%BD%D0%B0-%D0%B6%D0%B5%D0%BD%D0%B0-%D1%81%D0%B8-%D0%BD%D0%B0-%D0%BA%D0%B0%D0%BB%D1%8A%D0%BF-%D0%B8-%D1%8F-%D0%BE%D1%81%D1%82%D1%80%D0%B8%D0%B3%D0%B0-%D0%B3%D0%BE%D0%BB%D0%B0-%D0%B3%D0%BB%D0%B0%D0%B2%D0%B0-news655437.html", "text": "Любовен триъгълник като по филмите се разигра в Югозапада. Дупничанин отмъсти по особено жесток начин на жена си, след като я хвана на калъп с любовника. Снощи рогоносецът заварил прелюбодейците в кревата. Последвал страшен скандал, разказват от \"Струма.бг\". В изблик на ярост съпругът започнал да бие жена си. Невярната съпруга със сълзи на очите го умолявала да спре, а за капак той и отмъстил по особено унижителен начин, като я подстригал гола глава.", "date": "2017.05.06", "title": "ОТМЪЩЕНИЕ! Рогоносец хвана жена си на калъп и я острига гола глава "}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2-%D0%BA%D1%83%D1%80%D0%B1%D0%B0%D0%BD-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2%D0%B7%D0%B5%D1%85%D0%B0-4-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news655436.html", "text": "Четирима са загинали при станалите 21 тежки катастрофи през изминалото денонощие в страната, съобщи МВР. Ранени са 24-ма, за живота на двама от тях има опасност. В София са регистрирани четири тежки и 184 леки пътни произшествия, при които са пострадали 10 души.", "date": "2017.05.06", "title": "Кървав курбан за празника! Пътищата взеха 4 жертви на Гергьовден"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B8%D0%B7%D1%82%D0%B8%D1%87%D0%B0-news655170.html", "text": "Хората трябва да напуснат Земята през идните 100 години за да могат да оцелеят, предупреждава отново астрофизикът Стивън Хокинг. В нов документален филм, наречен „Експедиция нова Земя“, който е част от серията на БиБиСи „Утрешният свят“, Хокинг твърди, че времето за Земята изтича. Хората трябва да напуснат планетата, за да оцелеят от предстоящите климатични промени, метеоритни удари, епидемии и пренаселване. След като бе излъчвана 38 години, серията „Утрешният свят“ беше спряна от Би Би Си преди 14 години. Сега тя се възобновява и според запознати ще бъде много по-силна и интересна, пише \"МегаВселена\". „Обединихме се около една проста и доста смела амбиция – да се въоръжим със знания за да осмислим бъдещето пред нас“, казва Тони Хол, генерален директор на Би Би Си. „Дали ще е създаването на изкуствен интелект, дали изчезването на работещите антибиотици, пътуване до Марс или 3D принтери произвеждащи храни, науката променя света много бързо“, продължава Хол. Новата серия на „Утрешният свят“ не е първото място на което Хокинг говори за нуждата да бъде изоставена планетата Земя, но за първи път намалява срока за тази „евакуация“ на 100 години. През 2016 г. на дебат в университета Оксфорд, Хоукинг беше споменал, че за да се спаси, човечеството трябва да напусне Земята идните 1000 години.", "date": "2017.05.06", "title": "ЗЛОВЕЩА ПРОГНОЗА! Стивън Хокинг: Времето на Земята изтича"}
{"url": "http://pik.bg/%D1%82%D0%BE%D0%B2%D0%B0-%D0%B5-%D0%BF%D1%80%D0%B0%D0%B7%D0%BD%D0%B8%D0%BA-200-%D1%87%D0%B5%D0%B2%D0%B5%D1%80%D0%BC%D0%B5%D1%82%D0%B0-%D0%B7%D0%B0%D0%B2%D1%8A%D1%80%D1%82%D0%B0%D1%82-%D0%B2-%D0%B7%D0%BB%D0%B0%D1%82%D0%BE%D0%B3%D1%80%D0%B0%D0%B4-%D0%BD%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D1%84%D0%B5%D1%81%D1%82%D0%B8%D0%B2%D0%B0%D0%BB-news655415.html", "text": "Празник на златоградското чеверме събира днес хилядна публика и фолклорни изпълнители в родопския град. Четвъртото издание на традиционния празник в Златоград ще се открие от 11.00 часа в централния парк. Домакините очакват гостите да бъдат в автентични носии. Над 200 чевермета се приготвят в Златоград за фестивала, представящ местните традиции и родопския фолклор. Акцент в празничната програма тази година е гайдарското надсвирване, което е предвидено за 7 май. Приготвянето на деликатесното блюдо от родопската кухня - чевермето, ще бъде представено на празника като туристическа атракция. За ценителите на родопските специалитети са подготвени демонстрации по готвене на традиционни ястия от региона. Председателят на Парламентарната група на ПП ГЕРБ и заместник – председател на партията Цветан Цветанов ще бъде гост за трета поредна година на празника. Фолклорни концерти ще допълват празничната атмосфера през целия ден. От 11.30 започва концерт на ансамбъл \"Пирин\", след което на сцената ще излезе Николай Славеев с оркестър. В 20.30 часа е музикално-танцовият спектакъл на ансамбъл \"Българе\".", "date": "2017.05.06", "title": "ТОВА Е ПРАЗНИК! 200 чевермета завъртат в Златоград на специален фестивал"}
{"url": "http://pik.bg/%D0%B1%D1%83%D1%82%D0%B0%D1%82-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B7%D0%B0%D0%B2%D0%BE%D0%B4-%D0%B7%D0%B0-%D0%BF%D0%B5%D0%BA%D1%82%D0%B8%D0%BD-%D0%BA%D1%80%D0%B0%D0%B9-%D0%BF%D0%B5%D1%80%D0%BD%D0%B8%D0%BA-news655444.html", "text": "Единственият на Балканите завод за ябълков пектин на прах край Перник вече е напълно в историята. Последните му собственици събориха останалото от него, след като оборудването и машините бяха унищожени. Заводът е приватизиран през 1997 г. Той е построен през 1951 г. като наследник на национализираните след 1944 г. акционерни дружества \"Рекс\", \"Топа\" и една от първите в страната консервни фабрики \"Шипкар\". Заводът за пектин е проектиран от инж. Иван Байчев, който е учил и работил в Германия. Казват, че донесъл в паметта си технологичната схема и конструкциите на машините, но това е и един от примерите за промишлен шпионаж през годините на соца. До 1955 г. са произвеждани сладка, конфитюри, желета и компоти. След това остава производството на сух пектин, а от 1960 г. е пуснат цех за ябълкови сокове и ракия. След приватизацията заводът спира производството си.", "date": "2017.05.06", "title": "Бутат уникален завод за пектин край Перник"}
{"url": "http://pik.bg/%D0%B3%D0%B2%D0%B0%D1%80%D0%B4%D0%B5%D0%B9%D1%81%D0%BA%D0%B0%D1%82%D0%B0-%D1%83%D0%BD%D0%B8%D1%84%D0%BE%D1%80%D0%BC%D0%B0-%D0%B5-%D0%BA%D1%80%D0%B0%D1%81%D0%B8%D0%B2%D0%B0-%D0%BD%D0%BE-%D1%89%D0%B5-%D1%81%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D1%82%D0%B5-%D0%BA%D0%BE%D0%BB%D0%BA%D0%BE-%D0%BD%D0%B5%D1%89%D0%B0-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%D0%BD%D0%B5%D1%8F-%D1%81%D0%BD%D0%B8%D0%BC%D0%BA%D0%B8-news655442.html", "text": "Тя е най-красивата и най-пищната, вплела в себе си националната символика. Гвардейската униформа е своеобразна емблема на нашата държавност, защото съчетава националните ни традиции и традициите от българската военна история. Гвардейците са пред президентството и приковават погледа на софиянци и гостите на столицата. Те са на представителни и официални церемонии, на протоколни мероприятия и военни ритуали с национално и държавно значение. Те са част от утвърждаването на българската национална идентичност и държавност. Гвардейците са сред първите, които виждат официалните гости, които идват на визити у нас. Националната гвардейска част се утвърждава като един от символите на българската държавност, а униформата вплита в себе си националната символика и е и доказателство за приемственост между поколенията. От 1883 г. до днес, гвардейската униформа с малки изключения е запазена в първоначалния си вид. Първото гвардейско формирование в България се създава 1879 г. – личната гвардия на княз Александър І Батенберг. „Службата в него се счита за служба, която изисква висока духовна нагласа, висока мотивация и не само това, изисква и носенето на специална униформа, която да бъде символ не само на самата армия, но да бъде и своеобразен елемент на държавността”, разказва пред \"Дарик\" Димитър Арнаудов от Щаба на Националната гвардейска част (НГЧ). Заслуга за създаването на гвардейската униформа има първият български княз Александър І Батенберг /1879-1886/ и първият командир на гвардейското формирование поручик Александър Мосолов. Те правят първите рисунки на униформата – как ще изглежда тя, както за основа вземат униформата на най-авторитетния род войска по това време – конницата. На основата на хусарската униформа, те я обогатяват с националните елементи и с историческите традиции. Така се получава много красива, пищна униформа, която е одобрена от всички. Гвардейската униформа е зимна и лятна и се състои от калпак, мундир, тъмносин брич със сребърни кантове и черни ботуши с шпори. Зимната е с мундир от малиновочервено сукно с орнаменти върху него и сив гвардейски калпак, а лятната е бяла с червени орнаменти и бял калпак. Калпакът всъщност е най-внушителната част от униформата. Той е с орлово перо, което символизира гордия и непобедим български дух. Върху него грее “Александровската” звезда. През 1881 г. княз Александър І Батенберг учредява орден „Св. Александър”, а през 1883 г. вече звездата на този орден се поставя върху гвардейския калпак. След възстановяването на Националната гвардейска част през 2001 г., още на следващата година, отново „Александровска” звезда се поставя върху гвардейските калпаци, само че с леки изменения. Дори копчетата в униформата носят история. Те са овални, наподобяват хляб, което подчертава връзката на гвардейците със земята хранилница. „Богато са украсени мундирите с орнаменти – тук се подчертава и връзката с униформата на четниците от различните въстания, на участниците в Априлското въстание”, разказва експертът. По униформата могат да се различат офицерите от редниците в Гвардията. Тази на офицерите е по-богата. Тя има акселбант, а неизменна част към нея е гвардейската сабя и лядунка – парадна офицерска паласка за барут. Димитър Арнаудов не може да даде оценка дали униформата на нашите гвардейци е най-красивата, но посочва, че нейната красота впечатлява българи и чужденци, а майсторството вложено при изработката на отделните детайли е оценено по достойнство на Лондонското изложение през 1907 година. Полковник Васил Тенчев, който е зам.-командир по Логистичното осигуряване на Национална гвардейска част, отбелязва, че за участията си гвардейците се обличат с четири вида униформени облекла. Единият вид е именно гвардейското униформено облекло, което е зимно и лятно. Следващите са представителните на видовете въоръжени сили – Сухопътни войски, ВМС и ВВС. А девизът на Националната гвардейска част е: “За честта и славата на Родината”.", "date": "2017.05.06", "title": "Гвардейската униформа е красива, но ще се изненадате колко неща не знаете за нея (СНИМКИ)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D1%81-%D1%82%D0%B5%D0%B6%D0%BA%D0%B0-%D1%80%D0%B5%D1%87-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%BF%D0%B0%D1%80%D0%B0%D0%B4%D1%8A%D1%82-%D0%BC%D0%B8%D0%BD%D0%B0--news655432.html", "text": "Има дати, които ни изпълват с гордост, заяви в речта си за 6 май президентът Румен Радев. \"Свеждаме глави пред подвига на воините, отдали живота си за свободата на Отечеството. Почитаме паметта на загиналите в мисии зад граница. Изказваме почит към нашите ветерани и хората с пагони, които защитават честта на Родината\", заяви Радев. Държавният глава отбеляза достойнството на българската армия, нейната история, както и ролята й за победата над хитлерофашизма. Той наблегна на старото и не добре поддържано въоръжение, лошото състояние на армията в момента. После Радев подчерта, че сегашната геополитическа ситуация и изискванията на НАТО са сложили точка на тази абсурдна дилема. \"Изминалата 2016 г. беше повратна, парламентът прие проекти за модернизация на армията и гарантира тяхното финансиране. Пробемите обаче не се изчерпват само с модернизацията на техниката. Парите на българския народ трябва да бъдат превърнати в съвременни бойни способности по най-ефективен начин, а това изисква ясен принцип и визия\", добави Румен Радев. В края на обръщението си той се обърна към военните: \"Нека Свети Георги ви закриля и вдъхне сила на духа и десницата ви!\" Последваха 20 оръдейни салюта за празника на Българската армия и Деня на храбростта. На парада има много чуждестранни туристи, а група от 100 души пристигна специално от Търговище за да гледа церемонията. Дъждът се размина. Близо 1200 военнослужещи от Въоръжените сили на Република България, 3 самолета МиГ-29 и 3 вертолета – един Ми-17 и два „Кугар“, от състава на Военновъздушните сили се включиха във военния парад в София по повод 6 май - Деня на Храбростта и празника на Българската армия. Той започна в 10.00 ч. на площад „Княз Александър I“ в София. Във военния парад участват и Знаменен взвод на Националната гвардейска част; Гвардейски представителен духов оркестър; Представителен блок от Военна академия „Г.С.Раковски“ с бойното знаме на академията; Представителен блок от Националната гвардейска част с бойното знаме на частта; Представителен блок от Националния военен университет „Васил Левски“ с бойното знаме на университета; Два представителни блока от Сухопътните войски с бойните им знамена; Представителен блок от Военновъздушните сили със знамето на ВВС; Представителен блок на Военноморските сили със знамето на ВМС; Представителен блок от бригада „Специални сили“ с бойното знаме на бригадата; Представителен блок, съставен от формирования, подчинени на Съвместното командване на силите, с бойното знаме на Мобилната КИС. Във всеки блок маршируват по 64 военнослужещи, командир на рота, трима командири на взводове, знаменосец с двама асистенти. Командващ парада е командирът на Военновъздушните сили генерал-майор Цанко Стойков. В 12.00 ч. пред сградата на Администрацията на президента на Република България ще бъде извършена тържествена смяна на караула. Честването на Деня на Храбростта и празника на Българската армия в София започна от 9.00 ч. с водосвет на бойните знамена пред паметника на Незнайния воин. Националният военноисторически музей (НВИМ) ще посрещне своите посетители на празника с вход свободен от 10.00 до 18.00 ч. за постоянната хронологична и външна експозиция. Фотоизложба, посветена на историята и традициите на отбелязването на Гергьовден в армията, ще бъде представена специално за празника. От СДВР предприеха засилени мерки за сигурност и проверки на граждани по време на военния парад. Обособеното място за гражданите, които желаят да наблюдават водосвета на бойните знамена, е при Паметника на Опълченеца в градинката срещу Незнайния войн. За да стигнат до там, ще могат да минат през две места, на които да бъдат проверени – първото е през бул. „Цар Освободител“, откъдето да стигнат до кръстовището на ул. „Шипка“ и ул. „Париж“, а второто - на ул. „Раковски“ при кръстовището с ул. „Оборище“, непосредствено до мястото, на което ще бъдат настанени. В целия периметър около тази зона ще бъде разположена и тежката техника, която прегражда пътните артерии към множеството от хора, което се прави с цел да не могат злонамерени или случайно попаднали водачи да навлязат вътре. Ще има и още едно място, малко по-отдалечено за граждани – пред централния вход на храма „Св. Александър Невски“, където хората също ще бъдат проверени от двете страни на храма. От 10.00 часа започва и официалното начало на парада на пл. „Княз Александър I“. Там мястото, определено за гражданите, е бившата градина на мавзолея, сега Градината на нациите. Хората ще бъдат проверявани и там на няколко контролни пункта – на бул. „Цар Освободител“ при кръстовището с ул. „Георги Бенковски“; от задната страна на градинката пред Народния театър по двете улици „Дякон Игнатий“ и „Княз Батенберг“, както и от страната на площад „Независимост“. Пространството пред президентството ще остане празно за граждани, поради съображение за сигурност. Движението в централната градска част утре след 7.00 часа ще бъде затруднено. Хората би трябвало да избягват района на бул. „Цар Освободител“ между СУ „Св. Климент Охридски“ и бул. „Мария Луиза“, тъй като там ще се движи много военна техника, която превозва частите на армията, ще има доста полицейски автомобили и други, които са ангажирани в мероприятието. Движението по бул. „Цар Освободител“, ул. „Раковски“ и всичките преки в определен периметър е затворено за пътни превозни средства. Пешеходците, които желаят да наблюдават самите мероприятия, влизат през контролните пунктове, където са проверявани от служители на НСО и МВР съвместно. Радев добави, че през Балканските и Първата световна война Българската армия е носител на свещения идеал за национално единение. \"Подвизите на войската ни остават в народната памет като неразрушими опори на националната гордост\", добави той.", "date": "2017.05.06", "title": "ЕКСКЛУЗИВНО В ПИК TV! Президентът Радев с тежка реч за състоянието на армията! Парадът мина без дъжд (ОБНОВЕНА/СНИМКИ)"}
{"url": "http://pik.bg/%D1%87%D0%B5%D1%80%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-%D0%B1%D0%B5%D0%BB%D0%BE%D0%B3%D1%80%D0%B0%D0%B4%D1%87%D0%B8%D0%BA-%D0%BF%D0%BE%D1%82%D1%8A%D0%BD%D0%B0-%D0%B2-%D1%81%D1%8A%D0%BB%D0%B7%D0%B8-%D1%81%D1%82%D0%BE%D1%82%D0%B8%D1%86%D0%B8-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D0%B8%D0%B2%D0%B0%D0%BD%D0%B8%D0%BD%D0%B0-%D0%BA%D0%BE%D1%8F%D1%82%D0%BE-%D0%B7%D0%B0%D0%B3%D0%B8%D0%BD%D0%B0-news655454.html", "text": "Белоградчик потъна в скръб вчера. Стотици изпратиха младата жена, която загина при кървавото меле край монтанското село Смоляновци, при която турски ТИР се заби в автобус. При тежката катастрофа в сряда вечерта на място загина 21-годишната студентка Иванина Бисерова, а други 12 души от возещите се общо 20 пътници в рейса бяха ранени. Осем от пътниците продължават да са в болница, като според лекарите тревожно е само състоянието на трима от тях, разказват от \"Булнюз\". Роденото след катастрофата бебе Цветелин остава в монтанската МБАЛ \"Д-р Стамен Илиев\", под вещите грижи на местните лекари, които извършиха секцио на ранената му майка Таня Кенова от Ружинци.", "date": "2017.05.06", "title": "ЧЕРЕН ПРАЗНИК! Белоградчик потъна в сълзи! Стотици изпратиха слънчевата Иванина, която загина при зверската катастрофа край Монтана "}
{"url": "http://pik.bg/%D0%BD%D0%B0%D1%87%D0%B0%D0%BB%D0%BD%D0%B8%D0%BA%D1%8A%D1%82-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%B3%D0%B5%D0%BD-%D0%B1%D0%BE%D1%86%D0%B5%D0%B2-%D0%BF%D0%BE%D1%85%D0%B2%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%BE%D0%B8%D0%BD%D0%B8-news655450.html", "text": "Българските воини се представят много достойно, въпреки липсата на ресурси, и това е видно от отношението на партньорите на България в НАТО. Коментара направи пред Радио „Фокус“ началникът на отбраната ген. Андрей Боцев. По думите му най-големите предизвикателства пред армията днес са свързани с бързо променяща се обстановка в глобален мащаб. „Армията е винаги готова при нужда да се притече на помощ, а в края на краищата и това са ни основните конституционни задължения - да осигурим суверенитета и териториалната цялост на България. Днес е 6-ти май – Ден на храбростта и празник на Българската армия. Искам най-вече да благодаря на днешните български воини за техния професионализъм, отговорност и всеотдайност. Горд съм с това, което те показват. Българският народ също трябва да се гордее със своите мъже и жени с пагон“, каза още ген. Андрей Боцев. Началникът на отбраната подчерта, че днешните български войници са горди наследници на хилядите герои, отдали живота си в името на България.", "date": "2017.05.06", "title": "Началникът на отбраната ген. Боцев похвали българските воини"}
{"url": "http://pik.bg/%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7-%D0%BF%D1%80%D0%B0%D1%82%D0%B8-110-%D1%83%D1%87%D0%B5%D0%BD%D0%B8%D1%87%D0%BA%D0%B8-%D0%BE%D1%82-%D0%B8%D0%BD%D0%B4%D0%B8%D1%8F-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news655446.html", "text": "Най-малко 110 ученички от училище за момичета в южната част на индийската столица днес са били настанени в болница зарази изтичане на газ, съобщи БТА. Всички ученички и учителите спешно са били евакуирани от сградата. По време на учебни занятия в училището, което се намира в делхийския район Туглакабад, ученичките започнали да се оплакват, че очите им са раздразнени и много от тях се затруднявали да дишат. На местопроизшествието пристигнали пожарни екипи, които организирали евакуацията. Според предварителни данни изтичането на газ е станало от газови цистерни в близост до училището.", "date": "2017.05.06", "title": "Изтичане на газ прати 110 ученички от Индия в болница "}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BF%D0%BE%D0%B4-%D0%B4%D1%8A%D1%80%D0%B2%D0%BE-%D0%B8-%D0%BA%D0%B0%D0%BC%D1%8A%D0%BA-%D0%B8%D0%B2%D0%B5%D0%BB%D0%B8%D0%BD-%D0%BC%D0%BB%D0%B0%D0%B4%D0%B5%D0%B6%D1%8A%D1%82-%D0%BE%D1%82-%D1%80%D0%BE%D0%B4%D0%BE%D0%BF%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D1%81%D0%BC%D0%B8%D0%BB%D1%8F%D0%BD-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D1%81%D0%BB%D0%B5%D0%B4-%D1%80%D0%B0%D0%B7%D0%B3%D0%BE%D0%B2%D0%BE-news655447.html", "text": "„ Последно е говорил с баща си по телефона , след което няма и следа от него“, коментира кметът на селото Чавдар Червенков. Според него, почти цяло село се е включило в издирването на младежа , който по последни данни е вървял към строителния магазин на баща си, но от там му се губят и следите. “ Нямало е никакви индикации да изчезне, нито пък причини . По принцип той е живял дълги години в София, но след развода на родителите му се прибра в селото“, коментира още Червенков. Според него, в момента ще се преглеждат камерите от видионаблюдение в селото, за да се види дали е засечен на тях. От днес в издирването се включват части и на полицията. Всеки, който има информация за момчето, нека се свърже с полицията или с кметството в Смилян.", "date": "2017.05.06", "title": "Издирват под дърво и камък Ивелин! Младежът от родопското село Смилян изчезнал след разговор с баща си по телефона"}
{"url": "http://pik.bg/%D1%81%D1%82%D0%BE%D1%82%D0%B8%D1%86%D0%B8-%D0%B2%D0%B8%D0%B4%D1%8F%D1%85%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D0%BA%D0%B0%D1%80%D0%B0%D1%83%D0%BB%D0%B0-%D0%BF%D1%80%D0%B5%D0%B4-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%81%D1%82%D0%B2%D0%BE%D1%82%D0%BE-news655467.html", "text": "Точно в 12.00 часа пред сградата на  Президентството на Република България бе извършена тържествена смяна на караула по повод 6 май – Ден на храбростта и празник на Българската армия. Стотици столичани и гости на града наблюдаваха гвардейците пред парадния вход на „Дондуков“ 2. За първи път тържествената смяна на караула е извършена на 5 ноември 2003 г.", "date": "2017.05.06", "title": "Стотици видяха тържествената смяна на караула пред президенството"}
{"url": "http://pik.bg/%D0%B1%D0%B4%D0%B6-%D0%BF%D1%83%D1%81%D0%BA%D0%B0-%D0%BF%D1%80%D0%B0%D0%B7%D0%BD%D0%B8%D1%87%D0%B5%D0%BD-%D0%B3%D0%B5%D1%80%D0%B3%D1%8C%D0%BE%D0%B2%D1%81%D0%BA%D0%B8-%D0%B2%D0%BB%D0%B0%D0%BA-news655390.html", "text": "Празничен туристически Гергьовски влак тръгва от Горна Оряховица към Трявна в празничния 6-и май. Така БДЖ ще отбележи един от най-тачените празници у нас, а и ще честити именния ден близо четиристотинте свои служители, които носят името Георги, съобщи БГНЕС. Само 80 са машинистите и помощник машинистите в родните железници, които ще имат повод да почерпят на Гергьовден. Пътуването с парния локомотив 16.27 от Горна Оряховица до Трявна е не само туристическо преживяване, то е шоу на колела. В състава на композицията ще бъде включен и вагонът на Борис ІІІ от „Корона експрес”, който ще бъде разглеждан по време на самото пътуване като музей на колела. Возенето ще е шоу, вдъхновено от всичките 372-ма Георги в Българските държавни железници. По време на пътя певицата Хилда Казасян ще заснеме и видеоклип. А по трасето въодушевени музикални оркестри ще озвучават гарите в минутите, когато композицията е спряла. Композицията ще спре в Дряново и на спирка Бачо Киро за всички, които желаят да посетят Дряновския манастир. С пристигането на гарата в Трявна, учениците от местното училище по дървообработване ще поднесат на машиниста Алберт Иванов, който е реставрирал машината 16.27 дърворезба, изобразяваща локомотива. Хилда Казасян ще включи в клипа си моментите от посрещането, а жителите на Трявна ще разглеждат безплатно царския вагон. Пътуващите ще се включат и в шествието към града, където в продължение на три часа ще се забавляват с богатата програма по повод Гергьовден в Трявна. Парният локомотив 16.27 е произведен през 1948 г. в Австрия и днес в света се движат само два от тази серия – единият е в България, а другият е в Люксембург.", "date": "2017.05.06", "title": "БДЖ пуска празничен Гергьовски влак "}
{"url": "http://pik.bg/%D1%88%D0%BE%D0%BA-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%82%D0%BA%D1%80%D0%B8%D1%85%D0%B0-%D1%80%D0%B0%D0%B7%D0%BB%D0%BE%D0%B6%D0%B5%D0%BD%D0%B8-%D1%82%D1%80%D1%83%D0%BF%D0%BE%D0%B2%D0%B5-%D0%BD%D0%B0-%D1%81%D1%82%D0%B0%D1%80%D1%86%D0%B8-news655402.html", "text": "При огледа не са открити следи от насилие. Труп на възрастен мъж е открит в апартамент на ул. \"Кемера\" в пловдивския квартал \"Изгрев\" , съобщава \"Трафик нюз\". Съседи усетили, че от жилището на 83-годишният Дико Атанасов се носи неприятна тежка миризма и повикали полиция. Униформани от 6-о районно разбили вратата на дома и вътре открили трупа на собственика, който бил самотник. Той бил починал няколко дни по-рано. На следващия ден на ул. \"Батак\" е намерен мъртъв и 75-годишният Атанас Болгуров. Неговият труп също бил в напреднала фаза на разложение.", "date": "2017.05.06", "title": "Шок в Пловдив! Откриха разложени трупове на старци"}
{"url": "http://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%81%D0%B5-%D0%BA%D1%80%D0%B8%D0%B5-%D0%B2-news655144.html", "text": "Ако искате да поддържате перфектна връзка, най-добрият начин да я заздравите е като масажирате партньора, установиха британски учени, цитирани от в. \"Метро\". Екип от университета Нортумбрия, воден от проф.Марк Мос, подложил на тестове 38 двойки, които преминали през 3-седмичен курс за масажи. Те били задължени да се разтриват взаимно, като трябвало да попълнят въпросници за това как се чувстват физически и ментално, какво е нивото на стреса им и каква е удовлетвореността от връзката им. При разменени масажи било наблюдавано значително намаляване на стреса, разбирателството и удовлетвореността от връзката на двойките се увеличавали. Този ефект бил наблюдаван, независимо от това дали партньорът правел или получавал разтривките.", "date": "2017.05.06", "title": "НЕ Е ЗА ВЯРВАНЕ! Тайната на перфектната връзка се крие в..."}
{"url": "http://pik.bg/%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%BF%D0%BE%D1%81%D1%80%D0%B5%D1%89%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news655393.html", "text": "Росен Плевнелиев, президент в периода 2012 - 2017 г., ще посети военното гробище в Ново село, Македония, където ще присъства на тържествено честване на Деня на храбростта. Събитието се организира за 11-а поредна година от фондацията \"Българска памет\", с чиято подкрепа е възстановено военното гробище. На поклонението ще присъстват евродепутатът Андрей Ковачев, Милен Врабевски - председател на фондацията \"Българска памет\", дипломати, политици и общественици от България и от Македония.", "date": "2017.05.06", "title": "Плевнелиев посреща празника в Македония"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%BD%D0%B0-%D0%BC%D0%BE%D0%BB%D0%B4%D0%BE%D0%B2%D0%B0-%D0%B8-%D1%82%D1%83%D1%80%D1%86%D0%B8%D1%8F-%D0%B8%D0%B7%D1%80%D0%B0%D0%B7%D0%B8%D1%85%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-news655394.html", "text": "Moldpres, цитиран от \"Фокус\". Министър-председателят на Молдова Павел Филип и турският премиер Бинали Йълдъръм заявиха на съвместната пресконференция в петък, че двустранните отношения са конструктивни и изразиха готовност да продължават тяхното успешно развитие, предава Лидерите обърнаха внимание на основните насоки, които двете държави ще следват, за да може приятелските отношения да прераснат в здраво стратегическо партньорство. Бяха обсъдени и усилията, които страните полагат за съхранението на културното и езиковото богатство на гагаузкия етнос, който е един от „свързващите мостове между Турция и Молдова. „Ние високо ценим действията на турските власти, които ни оказват подкрепа за осъществяването на възможно най-активна интеграция на гагаузите в молдовското общество, особено в отношение на пълното им приобщаване към живота на страната и изграждането на нейното европейско бъдеще“, заяви Павел Филип. Турският премиер Бинали Йълдъръм е на двудневно посещение в Молдова по случай 25-ата годишнина от установяването на дипломатически отношения между Молдова и Турция.", "date": "2017.05.06", "title": "Премиерите на Молдова и Турция изразиха готовност за развитие на двустранните отношения"}
{"url": "http://pik.bg/%D0%B1%D0%B8%D0%B7%D0%BD%D0%B5%D1%81-%D0%BD%D0%B0-%D1%87%D0%B5%D1%80%D0%BD%D0%BE-%D0%B4%D0%B0%D0%B2%D0%B0%D1%88-20-%D0%BB%D0%B5%D0%B2%D0%B0-%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%88-%D0%B3%D0%BE%D1%82%D0%BE%D0%B2%D0%BE-%D0%B5%D1%81%D0%B5-%D0%B7%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0-news655404.html", "text": "Броени дни преди зрелостните изпити в сайт за онлайн търговия се върти оферта за продажба на есета за матурата по философия. Срещу 20 лв. зрелостникът може да получи една разработка и разяснения по телефона как да я използва, пише \"Монитор\". „Гарантирано получавате 90% от възможните точки на есето, може да го направите и на пищов и да го препишете или да го научите и работата ви ще е чиста и сигурна“, гласи офертата, пусната от Перник. Предлаганите „универсални есета“ са над 20 и ако зрелостникът реши да купи всичките, ще трябва да преброи над 400 лв. Възможните „клиенти“ на въпросната оферта могат да бъдат зрелостниците, които са избрали да държат втори задължителен зрелостен изпит по философия. Готовите разработки не могат да гарантират висока оценка на матурата, коментира експертът от Министерството на образованието и науката Лазар Додев. Той обясни, че въпросните есета вероятно са написани по-общо, за да пасват на всяка тема, но оценителите ще търсят личното мнение и конкретиката по зададения въпрос, които се изискват за високата оценка. Той призова зрелостниците да не си дават парите и да не прибягват до такива методи, при положение, че матурите ще протекат под видеонаблюдение и двама квестори в зала, които да следят за реда. „Под достойнството им е, а и не трябва да си рискуват дипломирането“, коментира още Лазар Додев. Офертите за търговия с матурите, обаче не приключват с въпросните есета. В една от фейсбук групите свързана на матурите момче предлага пакет за матурата по немски, като до 20 април, дори е обявил промопакет. „Системата е сигурна, гарантирам над 5,50! За целта продавам специални хендсфрита със специален хардуер, който пренебрегва заглушителите в училищата! После по време на матурата натискате малкото копче и се свързвате с мен, при което аз ще ви реша матурата!“, гласи офертата. От постовете на други две момичета пък става ясно, че си търсят да купят отговорите на матурата по география.", "date": "2017.05.06", "title": "БИЗНЕС НА ЧЕРНО! Даваш 20 лева и получаваш готово есе за матурата "}
{"url": "http://pik.bg/%D0%B3%D1%8A%D1%80%D1%86%D0%B8%D1%82%D0%B5-%D0%BF%D0%B0%D0%BA-%D0%BF%D0%BB%D0%B0%D1%88%D0%B0%D1%82-%D1%81%D1%8A%D1%81-%D1%81%D1%82%D0%B0%D1%87%D0%BA%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D0%BD%D0%B5%D0%B4%D0%B5%D0%BB%D1%8F-news655407.html", "text": "Дребните и средни търговци в Гърция са против плановете на правителството да разреши работата в 32 недели в годината. Търговците и техните служители коментират, че са в стачна готовност срещу тази мярка,съобщи \"Български новини\". В момента магазините в Гърция са отворени в 8 недели от годината. Срещу ограниченията за работа в почивните дни се обявяват големи мултинационални вериги и молове. Собствениците на по-малки магазинчета обаче са категорично против и обясняват, че целта на големите търговски компании са да придобият по-голям контрол над пазара, унищожавайки малкия бизнес. Търговците търсят подкрепата на опозицията в парламента и призоваха правителството да даде ясна информация за своите намерения в областта. Поискана е и среща с президента Прокопис Павлопулос и премиера Алексис Ципрас. За търговците в Гърция либерализирането на правилата за работа в почивните дни е мярка, която ограничава правата на работещите в сектора, влошава условията на работа и заплащането. Действията на правителството досега пък показват, че работата в неделя не допринася за икономическия ръст на Гърция, нито създава нови работни места, заявяват от сектора.", "date": "2017.05.06", "title": "Гърците пак плашат със стачка! Този път, защото не искат да работят в неделя "}
{"url": "http://pik.bg/%D0%BB%D0%B5%D0%B3%D0%B5%D0%BD%D0%B4%D0%B8-%D0%B7%D0%B0%D1%89%D0%BE-%D1%81%D0%B2%D0%B5%D1%82%D0%B8-%D0%B3%D0%B5%D0%BE%D1%80%D0%B3%D0%B8-%D1%83%D1%82%D1%80%D0%B5%D0%BF%D0%B0-%D0%BB%D0%B0%D0%BC%D1%8F%D1%82%D0%B0-%D0%BA%D1%8A%D0%B4%D0%B5-%D1%81%D0%B8-%D0%B2%D0%B8%D0%B6%D0%B4%D0%B0%D0%BB-%D0%B7%D0%BC%D0%B5%D0%B9-%D1%81-%D0%BF%D0%B5%D1%82-%D0%BF%D1%80%D1%8A%D1%81%D1%82%D0%B0-news655400.html", "text": "“Какъв е тоя змей, бе! Пръстите трябва да са три! Ти виждал ли си змей с пет пръста?” – гълчи известен търновски преподавател във факултета по изобразително изкуство. “А вие с три?”, наглее му студентът, изрисувал критикуваната икона на св. Георги. В днешно време Гергьовден предизвиква асоциации с печено агне, вино, хем ракия, юнашки песни и зелена салата, пише \"Труд\". А пък името на свети Георги неразривно се свързва с това на змея. Когато се отвори дума за легендата обаче, мнозина откриват, че са позабравили каква беше историята за змея. Защо свети Георги е убил горкото добиче, се питат днешните млади. Първо на първо, трябва да се знае, че убийството на змея през III-IV век довело до спонтанното покръстване на 25 хиляди езичници от град Вирит, днешен Бейрут. Те повярвали в Господ Бог, след като светията с Божията помощ успял да ликвидира гадината. Второ, да се отчете, че змеят бил вредител – едър и страшен човекоядец с отвратителен характер. Живеел, подобно на чудовището Неси, в едно местно езеро. Обичал да се притаи в дълбините и да изскочи изневиделица, с което докарвал жертвите си до инфаркт, преди да ги погълне на две хапки. Можел, разбира се, да ги лапне и цели. Но му доставяло удоволствие да слуша писъците им, когато ги разкъсва. Този вълшебен едър летящ гущер поставил местното население пред демографски срив, тъй като всеки ден изяждал по едно от децата им. На всичкото отгоре тероризирал гражданите на Вирит с отровния си дъх, заради който може да се каже, че за своето време е бил замърсител номер едно и първопробивател на озоновата дупка. Така че на въпроса защо свети Георги е убил горкото добиче, отговорът е: “И добре е направил!” Веднага трябва да уточним, че както няма оцелял очевидец, преброил пръстите на змея, така и липсват всякакви исторически доказателства за случилото се между свети Георги и змея. Всъщност дори самоличността на светеца е някак неясна, тъй като има подозрение, че различните летописци са смесили житията на неколцина праведни и борбени християни с това име. Най-вероятно светецът покровител на Българската армия е бил римски войник по времето на император Диоклециан. Дори се смята, че е заемал доста висок чин – трибун. Наложило се да се откаже от добрата служба, а впоследствие и от главата си, след като на 24 февруари 303 г. Диоклециан издал декрет, че всички военни, които са християни, трябва да бъдат арестувани. Останалите пък веднага да принесат жертви на римските божества. Георги, разбира се, се опълчил. Императорът не искал да загуби един от най-добрите си трибуни, син на високопоставен негов служител, и се опитал да налее ум в главата на военния, като го убеди да се откаже от вярата. “Какво искаш, бе, Георги, да умреш ли? – убеждавал го Диоклециан. – Ето, ще ти дам земя, роби, пари… Каквото искаш. Вземи колни едно агне за боговете, пък тайно си вярвай в когото си искаш.” Но трибунът публично обявил, че е християнин. Наложило се да го хвърлят в тъмница и да го измъчват, за да се откаже от вярата. Но Георги се оказал по-неизтребим от Распутин. Всеки път Бог му помагал и той се съвземал от поредното изтезание. Накрая императорът се видял в чудо и разпоредил да му отсекат главата. Преди екзекуцията Георги дарил богатството си на бедните и се приготвил да умре. Той бил обезглавен на 23 април 303 г. (по нов стил – 6 май), а тялото му било погребано в Лид. Трогнати от силната му вяра, императрицата Александра и жрецът Атанасиус също приели християнството. След което императорът набързо ги направил и тях мъченици. Разминавания в житията има, но с малки изключения повечето автори посочват турската област Кападокия като родно място на светия великомъченик Георги. За място на неговата смърт се сочи град Лид в Палестина (днес Израел). Град Лид се намира на 20 км от столицата Тел Авив в непосредствена близост до летище “Бен Гурион”. Според някои автори обаче градът е родното място на светеца, а Кападокия е мястото, където свети Георги е израснал. Образът му се изписва по иконите като възседнал бял жребец, от височината на който набучва с копието си злополучния змей. А според легендата епичната среща на човека с въображаемия звяр се случила така. Свети Георги си минавал покрай едно езеро, когато чул жалостен плач на девица. Чудно красива мома треперела по риза пред огромен и грозен змей, който плющял заплашително с опашка, тракал с ноктите на трипръстите си крака по коравата земя и въобще чудесно се забавлявал. Светецът (да уточним – по това време още не бил провъзгласен за светия въпреки множеството чудеса, които се говори, че вече бил извършил) се хвърлил в неравна битка с чудовището. Неравна за змея, понеже Георги се ползвал с Божията помощ и така успял с един мощен удар да срази гадината. Свети Георги се почита и от християнските деноминации, и от исляма. Той е патрон на Англия, България, Грузия, Гърция, Етиопия, Канада, Каталония, Литва, Португалия, Сърбия, Черна гора, а също и на градовете Бейрут, Генуа, Истанбул, Любляна, Москва и Фрайбург. В Грузия има 365 църкви, наречени на негово име.", "date": "2017.05.06", "title": "ЛЕГЕНДИ! Защо Свети Георги утрепа ламята? Къде си виждал змей с пет пръста"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2%D0%B8%D0%B6%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B5%D0%BD%D0%BD%D0%B8%D1%8F-%D0%BF%D0%B0%D1%80%D0%B0%D0%B4-%D0%B2-%D1%81%D0%BE%D1%84%D0%B8%D1%8F-news655416.html", "text": "Промени в организацията на движение в София заради предстоящи военен парад. Забрана за престой и паркиране от 07:00 до 12:30 днес на ул. „Оборище” между ул. „Г.С. Раковски” и бул.„Васил Левски” , на ул. „11-ти август” между булевард „Дондуков” и площад „Св. Ал. Невски”, на ул. „15-ти ноември” между бул. „Цар Освободител” и пл. „Св. Ал. Невски”, на ул. „Московска” между бул. „Васил Левски” и бариерата на британското посолство, на ул. „Леге\" между ул. „Съборна\" и пл. „Атанас Буров\", на ул. „Княз Александър Първи\" между ул. „Съборна\" и площад „Княз Александър Първи”, на всички паркинги на пл. „Княз Александър Първи\", на паркинга на ул. „Княз Александър Първи \" между бул. „Цар Освободител\" и ул. „Московска\". СДВР ще осигурява охраната на обществения ред, ще има постове за контрол и регулиране на движението на възловите кръстовища. Движението по пътя на парада ще бъде спирано и възстановявано поетапно.", "date": "2017.05.06", "title": "ВАЖНО! Вижте промените в движението заради военния парад в София"}
{"url": "http://pik.bg/%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-%D1%80%D0%B0%D0%B7%D0%B4%D0%B0%D0%B2%D0%B0-%D0%B0%D0%B2%D1%82%D0%BE%D0%B3%D1%80%D0%B0%D1%84%D0%B8-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news655403.html", "text": "Владо Пенев скоро ще раздава автографи в Стара Загора. Топактьорът е шефът на журито на петия фестивал за ново европейско кино \"Златната липа\", който започва на 3 юни, сподели художественият директор на елитния форум Магдалена Ралчева. Пенев от години е фаворит на театралите и кинаджиите под липите - той е гастролирал на тяхна сцена с \"Мъртвешки танц\", чийто първи превод е на Гео Милев, и \"Арт\", бил е специален гост на \"Липата\" в предишни издания. Сега Владо, който натрупа червени точки и извън границите на родината покрай своя инспектор Попов от \"Под прикритие\", ще дирижира работата на именити колеги от Европа. Четири интересни и високорейтингови фигури от международното седмо изкуство ще оценяват филмите в Стара Загора от конкурсната програма на \"Златната липа\". Даниел Фицсимонс е съгражданин на Джон Ленън и автор на нашумели продукции, за които има номинации от фестивалите в Бостън и Богота, а колегата му Анатол Витош е от големите надежди на Австрия. В журито има и двама красиви актьори - Вако Чачанидзе от Грузия и Анна Носатова от Русия, която играе в дузина филми и сериали. Според световноизвестния дизайнер Слава Зайцев тя е и от най-елегантните дами сред арт елита.", "date": "2017.05.06", "title": "Владо Пенев раздава автографи в Стара Загора"}
{"url": "http://pik.bg/%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%B4%D0%B2%D0%BE%D0%B9%D0%BA%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8-%D0%B4%D1%8A%D1%80%D0%B6%D0%B0%D0%BB%D0%B8-%D0%BF%D0%B5%D1%82-%D0%B4%D0%B5%D1%86%D0%B0-%D0%BA%D0%B0%D1%82%D0%BE-%D0%B7%D0%B0%D0%BB%D0%BE%D0%B6%D0%BD%D0%B8%D1%86%D0%B8-%D1%86%D0%B5%D0%BB%D0%B8-30-%D0%B3%D0%BE%D0%B4%D0%B8%D0%BD%D0%B8-news655401.html", "text": "Възрастна двойка заключи пет деца в мазето си, като държали невръстните си заложници за три десетелития на „тормоз и жестокост“. 73-годишната Валери Стандард държала ръцете на малко дете над запалена печка, а на друго дете сложила вестници под пижамата му, за да може мъжът й да го удря с пълна сила, без да останат следи, разказват от \"Новини Лондон\". Децата изживели голяма част от живота си си в това мазе в Stoke Newington , Северен Лондон. Те често били удряни с колани или други предмети. Най-малката жертва била едва бебе, когато било затворена и вързана за стол, защото плачело. Валери е осъдена на 9 години затвор, а Рой на 12. Валери отбелязвала колко мляко трябва да пият децата и ако те пият повече, ги биела. Зверството е продължавало между 1969 година и 1985-та.", "date": "2017.05.06", "title": "ЗВЕРСТВО! Двойка британци държали пет деца като заложници цели 30 години "}
{"url": "http://pik.bg/%D1%81%D0%B2%D0%B5%D1%82%D1%8A%D0%BB-%D0%BF%D1%80%D0%B0%D0%B7%D0%BD%D0%B8%D0%BA-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%B2%D0%B8%D0%B4%D0%B8%D1%82%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B8%D1%8F-%D0%BF%D0%B0%D1%80%D0%B0%D0%B4-news655408.html", "text": "Движението по бул. „Цар Освободител“, ул. „Раковски“ и всичките преки в определен периметър ще бъде затворено за пътни превозни средства. Пешеходците, които желаят да наблюдават самите мероприятия, ще влизат през контролните пунктове, където ще бъдат проверявани от служители на НСО и МВР съвместно. До 1200 военнослужещи от Въоръжените сили на Република България, 3 самолета МиГ-29 и 3 вертолета – един Ми-17 и два „Кугар“, от състава на Военновъздушните сили ще се включат във военния парад в София по повод 6 май - Деня на Храбростта и празника на Българската армия. Той ще започне в 10.00 ч. на площад „Княз Александър I“ в София.   5   Във военния парад ще участват и Знаменен взвод на Националната гвардейска част; Гвардейски представителен духов оркестър; Представителен блок от Военна академия „Г.С.Раковски“ с бойното знаме на академията; Представителен блок от Националната гвардейска част с бойното знаме на частта; Представителен блок от Националния военен университет „Васил Левски“ с бойното знаме на университета; Два представителни блока от Сухопътните войски с бойните им знамена; Представителен блок от Военновъздушните сили със знамето на ВВС; Представителен блок на Военноморските сили със знамето на ВМС; Представителен блок от бригада „Специални сили“ с бойното знаме на бригадата; Представителен блок, съставен от формирования, подчинени на Съвместното командване на силите, с бойното знаме на Мобилната КИС. Във всеки блок ще маршируват по 64 военнослужещи, командир на рота, трима командири на взводове, знаменосец с двама асистенти. Командващ парада е командирът на Военновъздушните сили генерал-майор Цанко Стойков. При изпълнението на Националния химн по време на парада ще бъдат изпълнени 20 артилерийски салюта. В 12.00 ч. пред сградата на Администрацията на президента на Република България ще бъде извършена тържествена смяна на караула. Честването на Деня на Храбростта и празника на Българската армия в София ще започне от 9.00 ч. с водосвет на бойните знамена пред паметника на Незнайния воин. Националният военноисторически музей (НВИМ) ще посрещне своите посетители на празника с вход свободен от 10.00 до 18.00 ч. за постоянната хронологична и външна експозиция. Фотоизложба, посветена на историята и традициите на отбелязването на Гергьовден в армията, ще бъде представена специално за празника. От СДВР предприемат засилени мерки за сигурност и проверки на граждани по време на военния парад. Обособеното място за гражданите, които желаят да наблюдават водосвета на бойните знамена, е при Паметника на Опълченеца в градинката срещу Незнайния войн. За да стигнат до там, ще могат да минат през две места, на които да бъдат проверени – първото е през бул. „Цар Освободител“, откъдето да стигнат до кръстовището на ул. „Шипка“ и ул. „Париж“, а второто - на ул. „Раковски“ при кръстовището с ул. „Оборище“, непосредствено до мястото, на което ще бъдат настанени. В целия периметър около тази зона ще бъде разположена и тежката техника, която прегражда пътните артерии към множеството от хора, което се прави с цел да не могат злонамерени или случайно попаднали водачи да навлязат вътре. Ще има и още едно място, малко по-отдалечено за граждани – пред централния вход на храма „Св. Александър Невски“, където хората също ще бъдат проверени от двете страни на храма. От 10.00 часа започва и официалното начало на парада на пл. „Княз Александър I“. Там мястото, определено за гражданите, е бившата градина на мавзолея, сега Градината на нациите. Хората ще бъдат проверявани и там на няколко контролни пункта – на бул. „Цар Освободител“ при кръстовището с ул. „Георги Бенковски“; от задната страна на градинката пред Народния театър по двете улици „Дякон Игнатий“ и „Княз Батенберг“, както и от страната на площад „Независимост“. Пространството пред президентството ще остане празно за граждани, поради съображение за сигурност. Движението в централната градска част утре след 7.00 часа ще бъде затруднено. Хората би трябвало да избягват района на бул. „Цар Освободител“ между СУ „Св. Климент Охридски“ и бул. „Мария Луиза“, тъй като там ще се движи много военна техника, която превозва частите на армията, ще има доста полицейски автомобили и други, които са ангажирани в мероприятието.", "date": "2017.05.06", "title": "СВЕТЪЛ ПРАЗНИК! Ето какво ще видите на военния парад"}
{"url": "http://pik.bg/%D0%B3%D0%BE%D0%BD%D0%B7%D0%BE-%D1%8F%D1%85%D0%B2%D0%B0-%D0%BC%D0%B5%D1%82%D0%BB%D0%B0%D1%82%D0%B0-%D0%B3%D0%BE%D1%82%D0%B2%D0%B8-%D1%87%D0%B8%D1%81%D1%82%D0%BA%D0%B0-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-news655409.html", "text": "Черно море Георги Иванов Филип Хлупик Траян Траянов Илиас Хасани Орлин Старокин Георги Божилов Треньорът на планира сериозни промени в състава през лятната пауза. Никак не е сигурно оставането в клуба на две от чуждестранните зимни попълнения - вратарят Войтех Шром и испанският халф Пируло. Много е вероятно варненци да се разделят с тях. Чехът също ще напусне \"Тича\" след края на сезона. Той тотално разочарова след идването си в клуба през зимата. До момента е изиграл само 2 мача, в които влиза като резерва. С това обаче напускащите не свършват. Треньорският щаб планира да се раздели и със защитника . Той също не влиза в сметките на Гонзо и договорът му ще бъде скъсан по заимно съгласие. 29-годишният играч е на Тича от 2015 година, като има 34 мача и 2 гола. Междувременно варненци усилено работят и по лятната селекция. Георги Иванов иска да привлече в състава си защитниците (Верея) и (Пирин). В полезрението му са и халфът Мариан Огнянов (Нефтохимик) и нападателят (Берое). Договорите и на четиримата изтичат и могат да пристигнат на \"Тича\" като свободни агенти. Акостирането им в клуба е до голяма степен договорено, тъй като варненци бързат да приключат навреме със селекцията, за да са готови, ако успеят да се класират за участие в евротурнирите. Освен това клубът ще търси още попълнения за постовете вратар, бек и централен нападател.", "date": "2017.05.06", "title": "Гонзо яхва метлата, готви чистка през лятото"}
{"url": "http://pik.bg/%D0%B1%D0%B8%D1%81%D0%B5%D1%80-%D0%B2-%D0%B5%D1%84%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%BE%D0%B2-%D0%B2%D0%BE%D0%B5%D0%BD%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%BE-%D1%81%D1%8A%D1%81-%D1%81%D1%82%D0%B0%D1%80%D0%B8-%D0%BE%D0%B1%D1%83%D0%B2%D0%BA%D0%B8-news655422.html", "text": "Нов министър - да, но със стари обувки, пошегува се Красимир Каракачанов преди военния парад в София. Новият военен министър ще бъде за първи път в това си качество на това събитие на жълтите павета. \"Проблемите са много. Първото, което трябва да направим, е да поздравим всики български военни, най-вече тези, които носят в момента службата\", заяви новият военен министър Красимир Каракачанов минути преди началото на военния парад за Гергьовден. \"Лесно е да служиш в една войска, в която всичко е уредено. 27 години армията беше малко или много пренебрегвана, но това вече няма да е така\", добави Каракачанов. Той наблегна специално, че пехотата е най-пренебрегвана и се нуждае от специално внимание. \"Трябва да постигнем онази армия, която е в душите и сърцата на българския народ\", добави лидерът на ВМРО. Новият военен министър. Каракачанов категорично заяви, че ще работи за връщане на казармата в България. „Необходимо е българската младеж да бъде подготвена и възпитана да възпитава Отечеството си“, заяви той.", "date": "2017.05.06", "title": "БИСЕР В ЕФИР! Каракачанов: Нов военен министър, но със стари обувки!"}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-%D1%82%D1%80%D1%8A%D0%BC%D0%BF-%D1%81%D0%B5-%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D1%81%D1%8A%D0%B4%D0%B5%D0%BD%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-news655413.html", "text": "Срещу американският президент Доналд Тръмп е бил заведен безпрецедентно голям брой дела във федералните съдилища, съобщи БГНЕС. Спрямо базата данни на американските съдилища срещу него са били подадени 134 иска, откакто той е встъпил в длъжност преди 100 дни, сочи проверка на американския вестник \"Бостън Глоуб\". Изданието подчертава още, че общият брой на жалбите срещу Тръмп е близо три пъти по-голям, отколкото на тримата му предшественика общо. През първата си година, например Барак Обама се е изправил пред 26 обвинения, Джордж В. Буш - пред 7, а Бил Клинтън - 15 - което предоставя поредното доказателство за последиците, произтичащи от прибързаните решения на настоящия американски глава. Както установява проучването на изданието 80% от всички дела срещу администрацията Тръмп, са свързани със затягането на имиграционните режим, условията за задържане в затворите и нарушаването на гражданските права и свободи, като 55 на сто от жалбите са подадени от Източното крайбрежие. Дела са завеждали и големи градове като Сан Франциско, Ричмънд и Сиатъл, които съдят президента за опит за задържане на финансови средства. Междувременно пък една жена от Куинси, Масачузетс е отишла в съда с твърдението, че действията на президента са я накарали да изгуби \"радостта от живота си\".", "date": "2017.05.06", "title": "Куриоз! Тръмп се оказа... най-често съденият президент в историята на Америка "}
{"url": "http://pik.bg/%D0%B8%D0%BD%D1%82%D0%B5%D1%80%D0%B5%D1%81%D0%BD%D0%BE-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%BC%D1%8A%D0%B6---%D0%B1%D0%B8%D0%BB-%D1%82%D0%B5%D1%80%D0%BE%D1%80%D0%B8%D1%81%D1%82-%D0%B7%D0%B0%D1%89%D0%BE%D1%82%D0%BE-%D1%81%D1%82%D0%BE%D1%8F%D0%BB-%D0%B4%D0%BE-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%B0%D0%B2%D1%82%D0%BE%D0%BC-news655410.html", "text": "След ареста на заподозрян в близост до военна база в Нормандия антитерористичният отдел на Парижката прокуратура поема разследването, съобщи австрийската телевизия ORF. Квалифицираният като радикализиран мъж бе арестуван в нощта на петък в района на авиобазата Еврьо в Нормандия, както бе потвърдено от съдебните среди. В един храст близо до военната база впоследствие са открити пушка и два револвера. Властите са забелязали мъжа заради подозрителен автомобил. Какво точно е правил мъжа в района, все още не е известно.", "date": "2017.05.06", "title": "ИНТЕРЕСНО! Френската полиция арестува мъж - бил терорист, защото стоял до подозрителен автомобил "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%BE%D1%81%D0%B2%D0%B5%D1%82%D0%B8%D1%85%D0%B0-%D0%B1%D0%BE%D0%B9%D0%BD%D0%B8%D1%82%D0%B5-%D0%B7%D0%BD%D0%B0%D0%BC%D0%B5%D0%BD%D0%B0-%D0%BF%D1%80%D0%B5%D0%B4-%D0%BD%D0%BE%D0%B2%D0%B0%D1%82%D0%B0-%D0%B2%D0%BB%D0%B0%D1%81%D1%82-%D1%81%D0%BD%D0%B8%D0%BC%D0%BA%D0%B8-news655399.html", "text": "От 09.30 часа в храм \"Св. вмчк Георги\" – Ротондата, ще бъде отслужена празнична Архиерейска света литургия, която ще оглави Негово Високопреосвещенство Западно и Средноевропейския митрополит Антоний. Армията ни за пръв път излиза на парад по случай празника си пред новия президент Румен Радев, встъпил в длъжност през януари, новоизбраните преди два дни премиер Бойко Борисов, третото му правителство и новия военен министър Красимир Каракачанов и новоизбрания преди три седмици председател на 44-о Народно събрание Димитър Главчев. Започва водосветът на бойните знамена пред паметника на Незнайния воин по случай 6 май - Деня на храбростта и празника на Българската армия. Президентът и върховен главнокомандващ Румен Радев и председателят на Народното събрание Димитър Главчев ще вземат участие в честванията за 6 май - Ден на храбростта и празник на Българската армия. Радев пристигна точно в 9,00 часа. В 10.00 часа на площад „Княз Александър I“ ще започне Военният парад по случай 6 май – Деня на Храбростта и празника на Българската армия. В 12.00 часа пред сградата на Администрацията на президента на Република България ще бъде извършена тържествена смяна на караула.", "date": "2017.05.06", "title": "ЕКСКЛУЗИВНО В ПИК TV! Осветиха бойните знамена пред новата власт (СНИМКИ)"}
{"url": "http://pik.bg/%D1%82%D0%B0%D0%B1%D0%B8%D0%B5%D1%82%D0%B8-%D0%B7%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B8%D0%BB%D0%B8-%D0%BA%D0%B0%D0%BA-%D0%B4%D0%B0-%D0%BE%D1%82%D0%B1%D0%B5%D0%BB%D0%B5%D0%B6%D0%B8%D0%BC-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BF%D1%80%D0%B0%D0%B2%D0%B8%D0%BB%D0%BD%D0%BE-news655406.html", "text": "Единственият правилен начин за отбелязване на Гергьовден в България е на трапеза. Има различни правила за поведение на маса за хората, които ядат месо, и тези, които са вегетарианци и вегани. Агънце, което припка право към гергьовската трапеза. Традицията повелява на този ден да се коли агне. Агнето се пече цяло и се носи в църквата да бъде осветено. Традициите не са това, което бяха, така че сигурно вече сте купили македонско или румънско агнешко от магазина. На този празник трябва да се събере цялото семейство, освен ако не сте решили да го прекарате в голяма компания с приятели. Освен печеното агне, на трапезата ви трябва да има зелена салата, свеж, пресен лук и репички. В идеалния случай се изпича обреден хляб и се поднася прясно издоено мляко, сирене и извара. Поръсвате обилно масата с купички с ядки (сурови) и опържвате картофки за приятелите вегани – да не стоят гладни, че така още повече освирепяват. Допустимо поведение по време на гергьовденска обядо-вечеря е да преядете, да препиете, да се поскарате (посбиете) с някого, после задължително да се сдобрите, да се прегърнете и да пеете революционни песни. Освен ако не сте решили да почетете светията в строго веганска компания, ще се наложи да седите на една маса с хора, които впиват зъби в мускулни влакна, с които допреди броени дни е припкало някое пухкаво палаво агънце. Не изпадайте в паника и не се опитвайте да ги вразумите тъкмо в този момент. Бездруго няма да искат да ви изслушат. Коректното поведение за хора, които по етически или здравословни съображения не консумират месо, е следното. Изправете гордо гръб на стола си пред огромна чиния със салата и пържени картофки (все пак празник е, може да се облажите). Докато забивате многозначително вилицата в салатата, не забравяйте да хвърляте мръснишки погледи към събеседниците с трупно месо в чиниите. Мълчаливо изразявайте неодобрението си, като шумно хрупате зеленчук. Когато всички се напият и не могат да говорят, вече можете да му отпуснете края и да завържете разговор от вида: “Ти мен уважаваш ли ме? От утре спираш да ядеш месо! Р’збир’ш ли?”", "date": "2017.05.06", "title": "Табиети за Гергьовден или как да отбележим празника правилно"}
{"url": "http://pik.bg/%D0%B2%D1%8F%D1%80%D0%B2%D0%B0%D1%89%D0%B8-%D0%BF%D1%80%D0%B5%D0%BD%D0%BE%D1%89%D1%83%D0%B2%D0%B0%D1%85%D0%B0-%D0%B2-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%BF%D1%80%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-news655418.html", "text": "Вярващи пренощуваха в манастира „Свети Георги Победоносец” в Хаджидимово, който е най-големият по долината на Места. Построен върху старо християнско светилище, два пъти опожаряван, днес той пази чудотворна икона на светеца. Според вярващите, който пренощува в манастира, ще намери спасение и изцеление на болките си. Затова всяка година по Гергьовден, манастирът става дом за хората, повярвали в чудото.", "date": "2017.05.06", "title": "Вярващи пренощуваха в манастир при чудотворна икона"}
{"url": "http://pik.bg/%D0%B1%D0%B5%D0%B7-%D0%BF%D0%B8%D1%86%D0%B0-%D0%BD%D0%B0-%D0%BF%D0%B0%D1%80%D1%87%D0%B5-%D0%B8-%D0%B4%D1%8E%D0%BD%D0%B5%D1%80%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D0%B8%D1%8F-news655417.html", "text": "Местните власти във Венеция забраниха появата на нови обекти за бърза храна, включително дюнерджийници в опит да опазят \"културното наследство на града\" и неговия романтичен дух. Новият закон, който влезе в сила още вчера ограничи и броя павилиони, от които може да бъде закупена пица на парче. Затова пък от управата на града обещават да бъдат създадени много райони за пикници. \"Искаме да дръпнем спирачките на всяка дейност, която не съответства с опазването и развиването на венецианското културно наследство\", заяви пред \"\"Гардиън\" Паола Мар - отговорникът за туризма в града, допълват от \"Дарик\". Тя добави още, че романтичният италиански град не възразява срещу дюнерите и бързата храна и подчерта, че няма проблем хората да ядат навън. \"Проблемът е, че туристически град като нашият е изправен през риска да загуби своята идентичност. Има местни продукти, които трябва да се опитаме да промотираме\", аргументира тя нововъведението.", "date": "2017.05.06", "title": "Без пица на парче и дюнери във Венеция"}
{"url": "http://pik.bg/%D1%87%D1%83%D0%BA%D0%BE%D0%B2%D0%B5%D1%82%D0%B5-%D1%83%D0%B1%D0%B8%D1%85%D0%B0-%D1%82%D0%BE%D1%82%D0%BD%D1%8A%D0%BC-%D1%87%D0%B5%D0%BB%D1%81%D0%B8-%D0%B4%D0%BE%D0%BA%D0%BE%D1%81%D0%B2%D0%B0-%D1%82%D0%B8%D1%82%D0%BB%D0%B0%D1%82%D0%B0-news655411.html", "text": "Тотнъм Уест Хям Мануел Лансини Шейку Кояте Хари Кейн Адриан дел Кастийо Сон Хюн-Мин Жозе Фонте Ерик Дайър Юго Лорис Тоби Алдервейрелд Челси до голяма степен загуби шанс да се пребори за титлата в Премиър лийг през този сезон, след като допусна загуба с 0:1 в лондонското дерби с от 36-ия кръг. \"Чуковете\" нанесоха много неприятно поражене на своя съперник в корав двубой на \"Лондон стейдиъм\". Единственият гол в срещата бе реализиран от в 65-ата минута, но той бе напълно достатъчен за домакините да прибавят нови три точки в актива си и да попарят мечтите на местния си враг. Уест Хям стоеше по-добре в началните минути на срещата. В 5-ата Мануел Лансини получи дълъг пас в наказателното поле, но стреля покрай вратата. След това в 13-ата минута стреля с глава отблизо, но твърде слабо, за да затрудни вратаря. Тотнъм обаче отговори с прекрасен шанс в 21-ата минута. Тогава удар на бе спасен от , след това опитът за добавка на бе блокиран от , а накрая отново Кейн отправи нов изстрел и отново стражът на домакините показа блестящ рефлекс. При последвалия корнер и тества испанския вратар, но и той не успя да го преодолее. В 27-ата минута дойде най-спорното положение в мача. Лансини изскочи зад защитата и вратарят се хвърли в краката му пред наказателното поле, но съдията не видя основания да даде фаул и да изгони френския страж. В края на полувремето Тотнъм имаше инициативата и в 29-ата минута опита удар от движение, който мина покрай вратата. В 37-ата минута пък Кристиан Ериксен стреля опасно по земя от около 25 метра и малко не му достигна да открие резултата. Гостите продължиха да търсят гола и в началото на втората част. В 59-ата минута Сон изведе Ериксен на стрелкова позиция в пеналта, но ударът на на дтачнина бе твърде анемичен и право в ръцете на вратаря. След това в 62-ата минута \"шпорите\" организираха бърза контраатака и Сон отправи удар, като отново Адриан реагира чудесно и опази вратата си. Уест Хам обаче дебнеше своя шанс и той дойде в 65-ата минута, когато се стигна до разбъркване в наказателното поле и топката стигна до Лансини, който отблизо вкара за 1:0. Това попадение видимо обърка плановете на Тотнъм и играчите в бяло не знаеха как да реагират. За сметка на това домакините можеха да стигнат и до второ попадение в 76-ата минута, когато Алдервейрелд направи груба грешка в собственото си наказателно поле и подари топката на Джонатан Калери, който отправи силен удар, но Лорис с блестяща намеса опази вратата си. В 84-ата минута и Марк Ноубъл стреля от дистанция, но неточно. В същото време Тотнъм действаше доста хаотично и така и не можеше реално да притисне своя съперник. Единствено Ериксен опита далечен удар в 86-ата минута, който мина над вратата. В последната минута пък Флетчър бе близо до нов гол за \"чуковете\", но сам срещу Лорис не успя да уцели вратата. В крайна сметка \"шпорите\" трябваше да преглътнат тази загуба и с актив от 77 точки остават на второто място, като вече шансовете им да настигнат и изпреварят лидера са доста илюзорни. Уест Хам пък е с 42 точки на 9-ото място в таблицата.", "date": "2017.05.06", "title": "\"Чуковете\" убиха Тотнъм, Челси докосва титлата"}
{"url": "http://pik.bg/%D1%85%D0%B8%D1%82-%D0%B1%D0%B0%D1%81%D1%82%D0%B5%D0%BD%D0%B0-%D0%BE%D1%82-%D1%80%D1%83%D1%81%D0%B5-%D0%B3%D0%BE%D1%82%D0%B2%D0%B8-%D0%B0%D0%B3%D0%BD%D0%B5%D1%88%D0%BA%D0%BE-%D0%B0%D0%BB%D0%B0-%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4---%D0%B2%D0%B8%D0%B6%D1%82%D0%B5-%D1%80%D0%B5%D1%86%D0%B5%D0%BF%D1%82%D0%B0%D1%82%D0%B0-news655405.html", "text": "Гергьовден не е същият, ако на масата не се сервира агнешко. Това е денят, в който стотици чевермета се въртят на бавен огън из цяла България. Няма да е по-различно и за един готвач от Русе. Бисер Николов е специален заради това, че приготвя изискани ястия за капризните ВИП-ове на стадиона на \"Манчестър Юнайтед\" - \"Олд Трафорд\". Пред \"Стандарт\" Бастена, както е известен сред приятелите си, разкри своята рецепта за агнешко. \"При агнешкото има няколко ключови момента\", започва Николов. \"Първият е маринатата. Слагаме мед, зехтин, горчица, чили, лимон, мащерка сол и черен пипер. С въпросната смес намазваме обилно месото, независимо дали говорим за цяло агне или само парче от него. След това слагаме месото в плик и вадим въздуха от него. Нещо като вакуума при готвене на sous vide (б.р. - техника за нискотемпературно готвене)\", обяснява детайлно готвача от \"Олд Трафорд\". В плика агнешкото е хубаво да престои около 24 часа, за да попие от маринатата. Последната част е пълненето на месото. Сместа приготвям от орехи, спанак и коприва. Обичам да има повече зелено. Пожелание може и ориз. Агнешкото колкото повече време го готвиш, толкова по-добре. Ако е са изпълнени правилно двете стъпки с марината и пълненето, значи се пригответе за бомба от вкусове. Препоръчително е месото да се готви в пещ около 4 часа\", допълва Бастена.", "date": "2017.05.06", "title": "Хит! Бастена от Русе готви агнешко ала \"Ман Юнайтед\" - вижте рецептата"}
{"url": "http://pik.bg/%D1%81%D0%B0%D1%89-%D0%B2%D1%8A%D0%B7%D0%BD%D0%B0%D0%BC%D0%B5%D1%80%D1%8F%D0%B2%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B4%D0%BE%D0%BB%D0%B0%D1%80%D0%B8-news655354.html", "text": "Вашингтон работи активно по подготовката на договор със Саудитска Арабия за доставка на оръжие на стойност десетки милиарди долари, информира \"Ройтерс\" в навечерието на визитата на американския президент Доналд Тръмп в арабската страна. Това съобщи БГНЕС. Според сведенията на агенцията, в сделката влиза основно поставянето на противоракетни системи THAAD, програмното обезпечаване за осъществяване на управление и комуникация на бойното поле, както и различни типове боеприпаси и бомби, включително и бойни глави с лазерно направление \"Пейвуей\". Освен тях в договора е включена и доставката на четири бойни кораба в размер на 11,5 млрд. долара.", "date": "2017.05.06", "title": "САЩ възнамерява да продаде на Саудитска Арабия оръжия за милиарди долари"}
{"url": "http://pik.bg/%D0%B0%D1%80%D0%BC%D0%B0%D0%B3%D0%B5%D0%B4%D0%BE%D0%BD-%D0%B5-%D0%BD%D0%B0-%D0%BF%D1%80%D0%B0%D0%B3%D0%B0-%D1%81%D1%83%D0%BF%D0%B5%D1%80%D0%B1%D0%B0%D0%BA%D1%82%D0%B5%D1%80%D0%B8%D1%8F-%D0%B2%D0%B7%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D1%87%D0%BE%D0%B2%D0%B5%D1%88%D0%BA%D0%B0-%D0%B6%D0%B5%D1%80%D1%82%D0%B2%D0%B0-news623978.html", "text": "Медиците в САЩ съобщиха за първи смъртен случай на човек, причинен от Klebsiella pneumoniae, супербактерия, устойчива на всички известни антибиотици, информира Би Би Си. Жертвата е 70-годишна американка, починала от септичен шок. Тя била на пътуване в Индия, но там претърпяла злополука и си счупила крака. Лекувана е в индийска болница, но бактерията инфектиралабедрото й. Когато се върнала в САЩ, тя вече е била тежко болна, имунната й система не можела да се справи с инфекцията. Преди няколко месеца жената починала от септичен шок. Медиците извършили проучване и установили, че причината за смърлтта й е Klebsiella pneumoniae, бактерия, която мирно си живее в хранопровода на всеки човек. Именно тази бактерия се оказала непобедима за всички известни антибиотици, даже за смятания за лекарство от последна инстанция колистин. Случаят с бактерията е показал на ледкарите в САЩ, че при подобни извънредни обстоятелства би трябвало да търсят нетрадиицонни пътища за лечение. Така след дълги изследвания се установило, че въпросната бактерия може да бъде ликвидирана само с фосфомицин, лекарство, предназначено за цистит без усложнения.", "date": "2017.05.06", "title": "Армагедон е на прага! Супербактерия взе първата си човешка жертва"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%BE%D0%BD%D0%B0%D1%85%D0%B8%D0%BD%D1%8F-%D1%83%D0%BF%D1%80%D0%B0%D0%B6%D0%BD%D1%8F%D0%B2%D0%B0%D0%BB%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0-news655357.html", "text": "В аржентинския град Мендоза бе арестувана японска монахиня, срещу която са повдигнати обвинения за упражняване на сексуален тормоз върху близо дузина деца, някои от които напълно глухонеми. Това съобщи АПФ. \"Невинна съм\", заяви пред юридическите лица 42-годишната Косака Кумико, след като в продължение на близо месец се укриваше от властите. Тя е заподозряна в съучастие с двама други свещеници - Никола Коради и Хорасио Корбачо, които бяха арестувани в Аржентина в края на миналата година по обвинения в сексуално малтретиране на деца с увреден или изцяло липсващ слух от училище \"Проволо\". Трима служители на училището, Хорхе Бордон, Хосе Луис Ойеда и Армандо Гомес, също ще останат в ареста във връзка с престъпленията. Според разследващите органи всички те за замесени в над 30 случая.", "date": "2017.05.06", "title": "СКАНДАЛ! Арестуваха монахиня, упражнявала сексуален тормоз срещу деца"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%80%D0%B0%D0%B7%D1%80%D1%83%D1%88%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D1%83%D0%B3%D0%BE-%D1%87%D0%B0%D0%B2%D0%B5%D1%81-news655356.html", "text": "РИА Новости Участниците в нестихващите вече над един месец антиправителствени протести във Венецуела запалиха и разрушиха паметник на бившия президент на страната Уго Чавес, предава , позовавайки се на местно издание, пише \"Фокус\". Съобщава се, че паметникът, който е бил разположен на площад в град Вия дел Росарио, е бил запален и след това се е разпаднал. В социалната мрежа „Туитър“ е качено видео от инцидента. Според изданието, все още няма коментар на случилото се от страна на властите.", "date": "2017.05.06", "title": "Протестиращите във Венецуела разрушиха паметник на Уго Чавес"}
{"url": "http://pik.bg/%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8%D1%8F%D1%82-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D1%81%D1%8A%D1%82%D1%80%D1%83%D0%B4%D0%BD%D0%B8%D0%BA-%D0%BD%D0%B0-%D0%BE%D0%BE%D0%BD-%D1%89%D0%B5-%D0%B1%D1%8A%D0%B4%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-news655358.html", "text": "Отвлеченият в Колумбия сътрудник на ООН ще бъде освободен до няколко часа, съобщава АФП, позовавайки се на изявление на колумбийския министър на отбраната Карлос Вилегас. Пред медиите той заяви днес, че военни, разположени в областта, където се предполага, че служителят е отвлечен, са успели да се договорят с похитителите му за освобождаването му. Това съобщи БГНЕС. В сряда сътрудник на Службата на ООН по наркотиците и престъпността бе отвлечен в Колумбия, в югоизточната част на на департамента Гуавияре. Той е бил заловен при изпълнението на държавната програма за замяна на насаждения от кока със законни селскостопански култури. Предполага се, че отговорните за престъплението са бунтовниците на една от фракциите на групировката \"Революционните въоръжени сили на Колумбия\" (ФАРК), която не иска да се помири с властите. Все още колумбийските власти и ООН пазят в тайна самоличността на отвлечения мъж. Единственото, което се знае за него е, че е колумбийски гражданин.", "date": "2017.05.06", "title": "Отвлеченият в Колумбия сътрудник на ООН ще бъде освободен"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F%D1%82-%D1%80%D0%B0%D0%BF%D1%8A%D1%80-%D0%BA%D0%B0%D0%BD%D0%B8%D0%B5-%D1%83%D0%B5%D1%81%D1%82-%D0%BD%D0%B0%D0%BF%D1%83%D1%81%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-news655359.html", "text": "Рапърът Кание Уест изчезна тихомълком от социалните медии след месеци на психическа лабилост. Оказа се, че той е изтрил дългогодишния си профил в „Туитър” и в „Инстаграм”, съобщи БГНЕС Съпругът на реалити звездата Ким Кардашиан, който бе многогодишен ползвател на микроблога имаше над 27 млн. последователи и постоянно използваше профила си, за да промотира себе си, продуктите си и възгледите си. През 2015 година даже той „туитна”, че дължи 53 млн. долара и се нуждае от някого, който да го спонсорира и да му помогне да разпространи „красивите си идеи”. Междувременно през 2016 Уест прекрати турнето си, след като използва сцената, за да обвини колегата си Джей Зи, че се е опитал да организира покушение срещу него. Впоследствие той бе свален с освирквания от собствените си фенове и след друг концерт, където прекъсна изявата си, за да изнесе над 20-минутна политическа агитация в подкрепа на Тръмп.", "date": "2017.05.06", "title": "Скандалният рапър Кание Уест напусна социалните мрежи"}
{"url": "http://pik.bg/%D0%B4%D1%83%D0%B1%D0%B0%D0%B9-%D0%B5-%D0%BC%D1%8F%D1%81%D1%82%D0%BE%D1%82%D0%BE-%D0%BA%D1%8A%D0%B4%D0%B5%D1%82%D0%BE-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%BD%D0%B0%D0%B9-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B8%D1%82%D0%B5-%D0%B3%D0%BB%D0%B5%D0%B4%D0%BA%D0%B8-%D0%B2-%D1%81%D0%B2%D0%B5%D1%82%D0%B0-%D0%B2%D0%B8%D0%B6%D1%82%D0%B5-%D0%B3%D0%B8-%D1%81%D0%BD%D0%B8%D0%BC%D0%BA%D0%B8-news655361.html", "text": "Дубай е най-бързо растящият град в света. От пустиня той се превръща в луксозен мегаполис, в който може да видите какво ли не. Изданието Kosip представя някои от най-впечатляващите за посетителите на Дубай гледки, които са местните не са нищо повече от ежедневие.", "date": "2017.05.06", "title": "Дубай е мястото, където се срещат най-необичайните гледки в света. Вижте ги! (СНИМКИ)"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%BB%D0%B0%D0%BD%D0%B8%D1%80%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE%D1%82%D0%BE-%D1%81%D0%BB%D0%B5%D0%B4%D0%B5%D0%BD%D0%B5-news655365.html", "text": "The Times, цитиран от \"Фокус\" Британското правителство тайно е изготвило подробен план за увеличаване на законовите правомощия в областта на електронното следене, пише . Предвидена е възможността всеки да може да бъде следен в реално време, както и забрана за пълното криптиране на информацията. Проектозаконът, изтекъл в публичното пространство благодарение на организацията „Група за отворени права“ (Open Rights Group), включва мерки, с които телефонните и другите компании в областта на комуникациите и съобщенията да осигурят достъп до съобщенията на всяко посочено от властта лице в рамките на един работен ден. Новият закон предполага възможност за едновременното следене на голям брой хора, но все пак е предвидено ограничение – един на всеки десет хиляди души, използващи услугата. Теоретично това означава, че близо 6,5 хил. лица могат да бъдат обект на електронен надзор едновременно. Прилагането на мярката ще става със заповед на министър и съдия, назначен от премиера.", "date": "2017.05.06", "title": "Британското правителство планира увеличаване на електронното следене"}
{"url": "http://pik.bg/%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%B8-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%83%D1%81%D0%B8%D0%BB%D0%B8%D1%8F%D1%82%D0%B0-%D0%B7%D0%B0-%D0%B4%D0%B5%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D1%81%D0%B8%D1%80%D0%B8%D1%8F-news655366.html", "text": "AFP Държавният секретар на САЩ Рекс Тилърсън и руският външен министър Сергей Лавров в петък обсъдиха по телефона усилията за деескалация на конфликта в Сирия, предава , позовавайки се на съобщение от Държавния департамент, пише \"Фокус\". Разговорът е проведен ден след като в резултат от преговорите в Астана Русия, Иран и Турция подписаха меморандум за създаване на четири „зони на деескалация“ в Сирия. „Държавният секретар разговоря по телефона с руския външен министър Лавров днес [петък] относно усилията за деескалация на продължаващия конфликт в Сирия“, се казва в изявление на говорителя на американския Държавен департамент Хедър Науерт. „Държавният секретар очаква следващите срещи с руския външен министър, за да бъдат обсъдени съответните роли на САЩ и Русия в процеса по деескалация на конфликта и подкрепата на преговорите в Женева с цел напредък в намирането на политическо решение“, каза още Науерт. Вашингтон приветства предпазливо сделката от Астана и изрази известни опасения относно ролята на Иран като държава гарант, но и надежда, че меморандумът може да положи основата на бъдещо споразумение.", "date": "2017.05.06", "title": "Рекс Тилърсън и Сергей Лавров обсъдиха усилията за деескалация на конфликта в Сирия"}
{"url": "http://pik.bg/%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BE%D1%87%D0%B0%D0%BA%D0%B2%D0%B0-%D1%81%D0%B5%D0%BD%D0%B0%D1%82%D1%8A%D1%82-%D0%B4%D0%B0-%D0%BD%D0%B5-%D0%B8%D0%B7%D0%BC%D0%B5%D0%BD%D1%8F-%D0%BF%D1%80%D0%B8%D0%BD%D1%86%D0%B8%D0%BF%D0%BD%D0%BE-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-news655364.html", "text": "Reuters, цитиран от \"Фокус\" Белият дом очаква Сенатът да запази „принципите“, заложени в проектозакона за здравеопазването, в случай че внася промени в него, предава . В четвъртък реформата беше одобрена от долната камара на американския Конгрес. „Очакваме да има някакви промени, но се надяваме принципите и основните стълбове в закона за здравеопазването да бъдат запазени“, заяви пред репортери говорителят на Белия дом Сара Хъкаби Сандърс. Тя посочи, че въпросните принципи включват създаването на конкурентна среда и осигуряването на по-голяма възможност отделните щати да взимат решения, свързани със здравната система.", "date": "2017.05.06", "title": "Белият дом очаква Сенатът да не изменя принципно закона за здравеопазване"}
{"url": "http://pik.bg/%D1%83%D0%B6%D0%B0%D1%81-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B0%D1%82%D0%B0-%D1%82%D0%B2-%D0%B4%D0%BE%D0%BA%D1%82%D0%BE%D1%80%D0%BA%D0%B0-%D1%83%D0%BC%D1%80%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D0%BE%D0%BA%D0%B0%D0%B8%D0%BD%D0%BE%D0%B2%D0%B0-%D0%BE%D1%80%D0%B3%D0%B8%D1%8F-%D1%81-%D0%BD%D0%B0%D1%80%D0%BA%D0%BE%D0%B1%D0%BE%D1%81-%D1%81%D0%BD%D0%B8%D0%BC%D0%BA%D0%B8-news655215.html", "text": "Една от най-красивите лекарки със собствено ТВ шоу в САЩ е издъхнала след конска доза кокаин, предават американски медии. Ослепителната 38-годишна Д-р Кирстън Червени е издъхнала от свръхдоза след див купон в апартамента на известен ТВ водещ. На суарето са присътвали страховитият нюьоркски наркобос Джеймс Холдър „Пепси“ и известният тв водещ и продуцент Марк Хенри. По непотвърдена информация тримата са се отдали на развратни действия под ефекта на дрогата. Най-ужасяващото е, че след като красивата докторка издъхва, двамата са я завили гола в чаршаф и са я изхвърлили в близък парк, пише Струма.бг. Хенри е подал анонимен сигнал към 911. И двамата са арестувани и ги чакат тежки присъди за наркотици и възпрепятстване на правосъдието. Привидно д-р Червени е имала идеалния живот – любящ съпруг и три прекрасни дечица. Звездата обаче е водела двойнствен живот изпълнен с разрат и дога, който неминуемо води до нейната гибел.", "date": "2017.05.06", "title": "УЖАС! Най-известната тв докторка умря по време на кокаинова оргия с наркобос! (СНИМКИ)"}
{"url": "http://pik.bg/%D0%BA%D1%80%D1%8A%D0%B2-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D1%81%D0%B8%D0%BD%D1%8A%D1%82-%D0%BD%D0%B0-%D0%B1%D0%B8%D0%B2%D1%88-%D0%BF%D0%BE%D0%BB%D0%B8%D1%86%D0%B0%D0%B9-%D0%BF%D1%80%D0%B5%D0%B1%D0%B8-%D0%B6%D0%B5%D0%BD%D0%B0-%D0%B2-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%BE%D1%85%D1%80%D0%B0%D0%BD%D0%B0%D1%82%D0%B0-%D1%81%D0%B5-%D1%81%D0%BA%D1%80%D0%B8-news655090.html", "text": "29-годишен благоевградчанин ще плати 1000 лв. за бой на непознато момиче в дискотека в Благоевград. Мария Ангелова отишла в популярен клуб с нейната приятелка Христина Бумбарова. Докато танцувала на дансинга, към нея се приближил някакъв мъж, който започнал нещо да й крещи. Тя обаче не му обърнала внимание, тъй като музиката била силна и нищо не чувала. В следващия момент той я ударил с юмрук в лицето. Мария изпитала силна болка и за малко да падне, но успяла да се подпре на другите танцуващи. На дансинга пристигнали двама от охранителите, на които посочила мъжа, който я ударил. Те обаче нищо не предприели, постояли няколко минути и се отдалечили, съобщава \"Струма.бг\". Тогава тя взела инициативата в свои ръце и попитала непознатия защо й е посегнал, но вместо обяснение получила втори юмрук в лицето. Тогава излязла навън, обадила се на телефон 112 и помолила да извикат полиция. На място пристигнал автопатрул и тя разказала на униформените какво се е случило. Те влезли с нея в дискотеката и тя посочила човека, който я ударил. Полицаите го извели навън и вкарали в полицейската кола. След около половин час го пуснали, а на Мария казали да си извади медицинско свидетелство и да пусне жалба за побоя, който и е нанесен. Тя ги послушала, хванала такси от Младежкия дом и тръгнала към Спешния център, като преди това научила името на нападателя си – Александър Узунов, за когото впоследствие научила, че е син на бившия полицай Тони Узунов. Лекарите я прегледали и казали да отиде на невролог. След инцидента тя не могла да заспи от силното главоболие и болката в окото. Извадила си медицинско свидетелство от д-р Яни Златин, който описал кръвонасяданията, които получила. Пострадалата жена подала частна тъжба в съда срещу Александър Узунов, като претендира за обезщетение от 5000 лв. Той не се признава за виновен, като по делото са разпитани свидетели, някои от които са в негова полза. Вчера обаче адвокатите на двамата постигнаха спогодба – да плати 1000 лв. на жената и тя да оттегли тъжбата.", "date": "2017.05.06", "title": "КРЪВ В БЛАГОЕВГРАД! Синът на бивш полицай преби жена в дискотека, охраната се скри"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D0%BE%D1%81%D1%82%D1%8E%D0%BC%D0%B8-%D0%BD%D0%B0-%D0%B1%D1%80%D0%B8%D1%82%D0%BD%D0%B8-%D1%81%D0%BF%D0%B8%D1%8A%D1%80%D1%81-%D0%B7%D0%B0-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news655367.html", "text": "Колекционерка поиска в EBay 1 млн. долара за костюм от 2001 година на поп певицата Бритни Спиърс. Е, към него вървят още 6 автентични сценични тоалета на някогашната тийн звезда, която наскоро възобнови музикалната си кариера, съобщи БГНЕС. За тях Дана Проктор гарантира, че наистина са носени от Бритни, тъй като самата тя ги е откупила от нея на търг през 2003 година. Освен това те вървят със сертификат, доказващ стойността им. Най-голям интерес обаче, за момента има към легендарния аутфит на изпълнителката от музикалните награди на MTV през 2001 година, когато тя изпълни тогавашния си хит Slave 4 U с огромен жълт питон около шията си.", "date": "2017.05.06", "title": "Продават костюми на Бритни Спиърс за 1 млн. долара"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B2-%D0%BA%D0%BE%D1%81%D0%BE%D0%B2%D0%BE-%D1%89%D0%B5-%D0%BE%D0%B1%D1%81%D1%8A%D0%B4%D0%B8-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D1%80%D1%8F%D0%B4%D0%B0-news655377.html", "text": "Gazeta Express, цитирана от \"Фокус\". Парламентът на Косово другата сряда ще проведе извънредно заседание, за да обсъди вота на недоверие срещу правителството, внесен от опозиционни партии в петък, съобщава Според конституцията на Косово, предложението за вот на недоверие може да бъде представен срещу правителството по предложение на една трета от всички депутати в Прищина. Вотът трябва да включен в дневния ред на парламента не по-късно от пет дни, нито по-рано от два дни, след датата на неговото внасяне.", "date": "2017.05.06", "title": "Парламентът в Косово ще обсъди вота на недоверие срещу правителството в сряда"}
{"url": "http://pik.bg/%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B0-%D1%81%D0%B8-%D0%B4%D0%B6%D0%B5%D1%80%D0%B5%D0%BC%D0%B8-%D0%BA%D0%BE%D1%80%D0%B1%D0%B8%D0%BD-%D0%BF%D1%80%D0%B8-%D0%B8%D0%B7%D0%B1%D0%BE%D1%80%D0%BD%D0%B0-%D0%B7%D0%B0%D0%B3%D1%83%D0%B1%D0%B0-news655379.html", "text": "The Independent, цитиран от \"Фокус\". По-голямата част от привържениците на британската Лейбъристка партия искат нейния председател Джереми Корбин да си подаде оставката в случай, че загуби предстоящите парламентарни избори през юни, сочи ексклузивно проучване за вестник Анкетата, проведена от социологическата агенция „ОРБ“ (ORB) ден след като партията на Джереми Корбин беше съкрушена на местните избори, след които загуби стотици съветници и контрола върху „общини-крепости“, успешно отстоявани от лейбъристите в продължение на десетилетия. Близките до Корбин отчаяно се опитваха да намерят обяснение за тежката загуба, която слага ужасяващо за лейбъристите начало на кампанията за парламентарните избори, които ще се състоят след малко повече от месец. Резултатите на партията, които финансовият министър в сянка Джон МакДонъл нарече „тежки“, но не и „разгромни“ отново насочват светлините на прожекторите към лидерството на Джереми Корбин. Около 59% от общо 2 006 души или почти всеки шести от десет интервюирани от „ОРБ“ смята, че Корбин трябва да напусне лидерския пост в партията, ако тя инкасира загуба на парламентарния вот. Резултатите от проучването показват още, че близо 57% от избирателите, подкрепили лейбъристите на изборите през 2015 г. също са на мнение, че лидерът трябва да си подаде оставката в случай на загуба срещу Тереза Мей на 8 юни.", "date": "2017.05.06", "title": "Лейбъристите искат оставката на лидера си Джереми Корбин при изборна загуба"}
{"url": "http://pik.bg/%D0%BB%D0%B8%D0%B4%D0%B5%D1%80-%D0%BD%D0%B0-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5-%D0%BF%D1%80%D0%B8%D0%B7%D0%BE%D0%B2%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B2-%D0%B5%D0%B3%D0%B8%D0%BF%D0%B5%D1%82-%D0%B4%D0%B0-%D1%81%D1%82%D0%BE%D1%8F%D1%82-%D0%B4%D0%B0%D0%BB%D0%B5%D1%87-%D0%BE%D1%82-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8%D1%82%D0%B5-%D0%BC%D0%B5%D1%81%D1%82%D0%B0-news655378.html", "text": "Reuters, цитиран от \"Фокус\". Водач на „Ислямска държава“ в Египет призова мюсюлманите да стоят далеч от места, където се събират християни, както и от правителствени, военни и полицейски обекти, за да не станат „съпътстващи жертви“ на терористични актове, насочени, според него, срещу „легитимни цели“, предаде „Призоваваме ви да стоите далеч от събирания на християни, както и далеч от събирания на армията и полицията и от места, където има политически институции“, заяви анонимен водач на „Ислямска държава“ по време на интервю пред медия, свързана с ислямистите. През последните месеци джихадистите в Египет все по-често се насочват срещу религиозните малцинства в страната като коптите-християни.", "date": "2017.05.06", "title": "Лидер на джихадистите призова мюсюлманите в Египет да стоят далеч от християнските места"}
{"url": "http://pik.bg/%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%B0%D0%BB%D0%B5%D0%BD-%D0%B4%D0%B5%D0%BB%D0%BE%D0%BD-%D0%BF%D1%80%D0%B5%D1%83%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D1%84%D0%B8%D0%BB%D0%BC%D0%BE%D0%B2%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0-news655373.html", "text": "81-годишната легендарна филмова звезда Ален Делон обяви, че е приел да изиграе последната си филмова роля, след която възнамерява да се оттегли окончателно от снимачната площадка, съобщи БГНЕС. На филмовия фестивал в Лиеж секс символът на френското кино повдигна завесата около финалния проект като издаде, че ролята е била написана специално за него. Той ще изиграе мъж на своята възраст, който се влюбва в жена с близо 30 години по-млада от него. Сюжет, който много напомня филма, който през 1985 г. му донесе \"Сезар\" -\"Нашата история\" на Бертран Блие. Този път в романтичната лента с нотки на трилър, режисирана от Патрис Леконт, филмова партньорка на Делон ще бъде прекрасната Жулиет Бинош. Иконата на седмото изкуство добави, че първоначално възлюбена във филма е трябвало да бъде Софи Марсо, но тя вече е била ангажирана. Въпреки това обаче той не скри афинитета си към Бинош като актриса и дори сподели, че \"наистина много я харесва\". Очаква се премиерата на последния филм на Делон да бъде тази есен. За него това е първа кино изява от 2008 година насам, когато той взе участие в приключенската комедия \"Астерикс на Олимпийските игри\".", "date": "2017.05.06", "title": "Легендарният Ален Делон преустановява филмовата си кариера"}
{"url": "http://pik.bg/%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%BD%D0%B0%D0%B4-550-%D0%BC%D0%B5%D1%81%D1%82%D0%B0-%D0%B2-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news655370.html", "text": "The Guardian, цтиран от \"Фокус\". Консервативната партия начело с премиера Тереза Мей спечели над 550 нови места в общинските съвети във Великобритания и изненадващо победи в кметските надпревари в Уест Мидландс и Тийс Вали – резултат, който ясно сочи, че партията се е устремила към осигуряването на мнозинство след парламентарните избори през юни, пише Министър-председателят Тереза Мей настоява, че не приема „нищо за даденост“, но торите се радват на голям успех на фона на по-ниските резултати на Лейбъристката партия, начело с Джереми Корбин, която загуби над 300 съветнически места. Резултатите принудиха лейбъристите да предадат контрола над серия английски съвети, включително в Дарбишър, Нотингамшър и Нортъмбърланд, а в Шотландия партията изгуби мнозинството си в Глазгоу за пръв път от 40 години. Партията за независимост на Обединеното кралство (ЮКИП) на Пол Нътъл беше разбита по всички фронтове след като нито един неин съветник не успя да запази стола си. В процентно изражение на обща база резултатите изглеждат по следния начин: 38% за Консервативната партия, 27% за Лейбъристката, 18% за Либералните демократи и 5% за ЮКИП. Въпреки че тези цифри показват по-малки разлики от смелите социологически проучвания, ако тенденцията се запази, това означава комфортна преднина за Тереза Мей на предстоящите парламентарни избори през юни. Голямата победа обаче не осигури спокойствие на премиера. Тя заяви пред репортери, че все още вярва, че лейбъристите имат шансове за победа на вота през юни. В изявление по време на посещение във фабрика в Брентфорд, Западен Лондон, Тереза Мей каза, че „въпреки очевидната воля на британския народ, има бюрократи в Европа, които поставят под въпрос нашата решителност да постигнем добро споразумение. Единствено победа за консерваторите на парламентарните избори ще ми даде необходимата сила за постигането на най-добрата сделка по Брекзит“.", "date": "2017.05.06", "title": "Консерваторите на Тереза Мей спечелиха над 550 места в местните избори"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BE%D1%84%D0%B8%D1%81-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news655374.html", "text": "РИА Новости Най-малко четирима души загинаха при на нападение срещу офис на управляващата в Мексико Институционна революционна партия (ИРП), предава , като се позовава на кубинска медия, пише \"Фокус\". Според нейните данни, въоръжени мъже са проникнали в сградата, докато местни активисти на партията, агитиращи за кандидата за губернатор на ИРП, са получавали заплащане. В резултат на нападението в Мексико, извършено в едноименния щат, са загинали най-малко четирима души, трима от които полицаи. Съобщава се, че в резултат на престрелката са били ранени още трима служители на реда. Има данни за един задържан във връзка с инцидента, но по-голямата част от престъпниците са успели да избягат с автомобил.", "date": "2017.05.06", "title": "Четирима души загинаха при нападение срещу офис на управляващата партия в Мексико"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D0%B0%D0%BA-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D1%83%D1%85%D0%BE%D0%BF%D1%8A%D1%82%D0%BD%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-news655372.html", "text": "Американският президент Доналд Тръмп увисна за втори пореден път без претендент за министър на сухопътните войски, след като днес и сенаторът на Тенеси Марк Грийн оттегли кандидатурата си,  съобщи БГНЕС. \"Моята обществена служба и християнските ми вярвания бяха приети погрешно и атакувани от няколко човека, търсещи политическа изгода от другата страна на коридора\", аргументира Грийн решението си да се откаже от поста. Пред \"Ен Би Си Нюз\" той допълни още, че желанието му да се оттегли е резултат от \"фалшиви и подвеждащи атаки срещу него\". Коментарът му всъщност бе насочен индиректно към някои от политиците, които определиха кандидатурата му за \"неподходяща\" заради грозните му изказвания в миналото, отнасящи се за членове на ЛГБТ-общността, мюсюлмани и латиноси. Номинацията на Грийн беше втората за поста, която приключи с провал, след като през февруари милиардерът Винсънт Виола също отказа да поеме длъжността. Според изданието \"Милитари таймс\", което съобщи първо новината, мотивът за решението на Виола бе, че той не бе в състояние да изпълни условията на американското министерство на отбраната, свързани с конфликти на интереси, заради семейния си бизнес. Всъщност той ръководи собствен бизнес в сферата на електронната търговия и освен това е собственик на отбора от Националната хокейна лига на САЩ \"Флорида пантърс\". Министерството на сухопътните сили е част от Пентагона. Ръководителят му отговаря за материално-техническото осигуряване на американските сухопътни сили и за техните човешки и финансови ресурси.", "date": "2017.05.06", "title": "Тръмп пак остана без кандидат за министър на сухопътните войски"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-news655381.html", "text": "Американският президент Доналд Тръмп призна днес, че състоянието на американското здравеопазване е сред най-лошите в света, но обеща да поправи това. Това написа той в социалната микроблогова мрежа \"Туитър\", съобщи БГНЕС. \"Разбира се, че здравеопазването на австралийците е по-добро, отколкото у нас. Навсякъде е по-добро. Но с \"Обамакеър вече е свършено! Скоро здравеопазването ни ще е прекрасно!\", заяви той. БГНЕС припомня, че вчера Долната камара на представителите успя да гласува отмяната на основни точки от въведената от Обама здравна реформа \"Обамакеър\". Промените на Тръмп минаха почти на косъм - само с един глас повече от необходимите 216, като 213 останаха \"против\". Оттам насетне законопроектът трябва да премине и през гласуването в Сената, но се очаква там да не срещне същата подкрепа. Една от причините проектът на републиканската администрация за здравна реформа да е остро критикуван са прогнозите, че той би довел до намаляване с 14 млн. души на броят здравноосигурени през 2018г. До 2026г. разликата с броя на осигурените по силата на здравната реформа на Обама ще достигне 24 млн. американци. От друга страна обаче текстът, целящ намаляване на федералната помощ за здравната система и премахване на универсалното задължение за сключване на здравно осигуряване, се очаква да доведе до намаляване с 337 млрд. долара на федералния бюджетен дефицит през следващото десетилетие, или с 37 млрд. годишно. През 2016г. дефицитът бе около 590 млрд. долара. Реформата в здравеопазването, станала известна като Obamacare, предвиждаше дотиране на здравното обслужване на социално слабите, а всички граждани бяха задължени да си купят медицинска застраховка. Законът беше приет през 2010 година с гласовете на демократите, които тогава имаха мнозинство в Конгреса.", "date": "2017.05.06", "title": "Тръмп обеща да подобри американското здравеопазване"}
{"url": "http://pik.bg/%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BE%D1%82%D1%81%D0%B5%D1%87%D0%B5-%D0%B2%D0%BE%D0%B9%D0%BD%D0%B8%D1%86%D0%B8-%D0%BD%D0%B0-%D0%BD%D0%B0%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-news655315.html", "text": "РИА Новости, цитирана от \"Фокус\". Генералният секретар на НАТО, Йенс Столтенберг, в интервю за германския вестник Spiegel заяви, че войници на Алианса няма да участват в гражданската война в Сирия, предава агенция Германското издание отбелязва, че на срещата на представителите от НАТО в сряда Съединените американски щати ясно са дали да се разбере, че очакват съюзниците официално да се присъединят към международната коалиция за борба срещу терористичната групировка „Ислямска държава“. „Участие на войници на НАТО в гражданската война в Сирия никой не очаква и това не подлежи на обсъждане“, коментира Столтенберг.", "date": "2017.05.06", "title": "Столтенберг отсече: Войници на НАТО няма да участват във войната в Сирия"}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D1%85%D0%B0-%D1%81%D0%B8-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%B8-%D0%BE%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D1%82%D1%80%D0%B5%D0%BB%D1%8F%D1%82-%D1%81-%D1%80%D1%83%D1%81%D0%BA%D0%B8-%D0%BC%D0%B5%D1%80%D0%BD%D0%B8%D1%86%D0%B8-news655136.html", "text": "Снайперисти на \"Ислямска държава\" използват мерници и прибори за нощно виждане, направени в Русия, съобщи московският вестник \"Комерсант.\".Изданието се позовава на свой източник, който е участвал в боеве срещу джихадистите в Сирия. \"Аз нямам представа как произведените в нашата страна уреди са попаднали у терористите. Вероятно, мерниците и приборите са били трофей на ИД, взет след боеве срещу силите под командването на президента в Дамаск - Башар Асад\", предположи събеседникът на вестника. Източникът на \"Комерсант\" посочи, че бойците на ИДИЛ най-често използват леко стрелково оръжие, произведено в Западна Европа и САЩ. \"Част от автоматите, пушките и пистолетите са били предоставени на подразделенията на т.нар. умерена опозиция\", каза още мъжът.", "date": "2017.05.06", "title": "ПРИЗНАХА СИ! Снайперисти от \"Ислямска държава\" стрелят с руски мерници "}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BA%D0%BE%D0%BB%D0%B0-%D0%BE%D1%82%D0%BD%D0%B5%D1%81%D0%B5-%D0%BA%D1%80%D0%B0%D0%B9%D0%BF%D1%8A%D1%82%D0%BD%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%B8-%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BD%D0%B0-%D0%BE%D1%82%D1%81%D1%82%D1%80%D0%B5%D1%89%D0%BD%D0%B8%D1%8F-%D1%82%D1%80-news655323.html", "text": "Поредната зрелищна катастрофа в Пловдив стана преди минути, съобщи Трафикнюз. И отново \"героят\" на пътя е помляно BMW! Ударът, при който автомобилът буквално е отнесъл мантинелата, е станал на бул. \"Васил Априлов\", пред \"гръцкия дюнер\". \"Цяла мантинела я няма. Явно от насрещното е идвал, задното му е изиграло лоша шега, въртял се е\", разказа нашият читател. От снимките, които ни изпрати той, се вижда, че мантинелата е хвърчала чак до отсрещния тротоар. За щастие, на шофьора - на видима възраст около 20 - 25 години, и неговата спътница им няма нищо На мястото на произшествието веднага наизлязоха работещите на \"дюнера\", които обаче нямаше с какво да помогнат. Все още полиция няма. Движението, което в този час на денонощието е доста рехаво, не е затруднено. Утре под тепетата ще има събор на BMW-та.", "date": "2017.05.06", "title": "Жестока катастрофа в Пловдив! Кола отнесе крайпътна мантинела и я отхвърли на отстрещния тротоар (СНИМКИ)"}
{"url": "http://pik.bg/%D1%87%D0%B5%D1%82%D0%B8%D1%80%D0%B8-%D1%81%D1%82%D1%80%D0%B0%D0%BD%D0%B8-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8%D1%85%D0%B0-%D0%BA%D1%8A%D0%BC-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D1%81-%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-news655316.html", "text": "РИА Новости, цитирана от \"Фокус\". Четири държави се присъединиха към решението на Европейския съюз (ЕС) да удължи с още шест месеца индивидуалните санкции срещу граждани на Русия, се казва в изявление на Върховния представител на Европейския съюз по въпросите на външните работи и политиката на сигурност Федерика Могерини, предава „Държавите кандидати (за членство в ЕС) Черна гора и Албания, както и Норвегия и Украйна се присъединяват към решението на Съвета на ЕС. Европейският съюз приема за сведение това решение и го приветства“, се казва в документа. По-рано Съветът на ЕС взе решение за удължаване на санкциите срещу граждани на Русия до 15 септември. В „черния списък“ фигурират 150 физически лица.", "date": "2017.05.06", "title": "Четири страни се присъединиха към решението на ЕС а санкции срещу Русия"}
{"url": "http://pik.bg/%D1%83%D0%BD%D0%B3%D0%B0%D1%80%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-news655293.html", "text": "Унгарският министър на външните работи Петер Сийярто поиска оставката на първия зам-председател на Еврокомисията Франс Тимерманс, който бе обвинил унгарския премиер Виктор Орбан в антисемитизъм заради конфликта на Будапеща с милиардера Джордж Сорос, информира ТАСС, цитирана от  БГНЕС. Според Сийярто Унгария е „направила повече от всеки друг в Европа за борбата срещу антисемитизма“,поради което обвиненията срещу премиера са оскърбление за цялата страна. Той припомни законодателните инициативи за защита на унгарските евреи, въвеждането на национален Ден в памет на жертвите от Холокоста и възстановяване на съответните мемориали от страна на властите. „Ако един чиновник от ЕС сериозно оскърбява страна-членка, не му остава нищо друго, освен да си подаде оставката“, посочи министърът, чието изявление разпространи прес-службата на ръководеното от него ведомство. Той обвини също в страхливост Тимерманс, който „изказал своите сериозни и необосновани обвинения“ в интервю за немския вестник \"Цайт\", а не в личен разговор с Орбан. В интервюто от 3 май Тимерманс се съгласи с мнението на журналиста за „антисемитския характер“ в изказванията на унгарския премиер, който на 26 април от трибуната на Европарламента нарече Сорос \"американски финансов спекулант\". \"Антисемитизмът все още присъства в Европа, това е ужасно!\", каза Тимерманс. Сийярто подчерта, че макар между унгарските власти и Джордж Сорос да има сериозни разногласия, „това по никакъв начин не е свързано с произхода или религията“ на милиардера. Според властите Сорос определено иска да падне действащото правителство, посочи унгарският министър.", "date": "2017.05.06", "title": "Унгария поиска оставката на един от ръководителите на Еврокомисията"}
{"url": "http://pik.bg/%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%BE%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D1%82%D0%B8%D0%B3%D0%BD%D0%B0%D1%85%D0%B0-37-%D0%B4%D1%83%D1%88%D0%B8-news655320.html", "text": "От началото на април досега 37 човека са загинали в резултат на масовите улични акции във Венецуела срещу президента Мадуро. Това съобщи днес лидерът на опозицията Енрике Каприлес. Информацията бе потвърдена и от Главната прокуратура, която добави още, че до 4 май включително ранените в антиправителствените манифестации в страната са били 717 души. Най-голяма част от загиналите (18) е регистрирана в столицата Каракас, където напрежението между полиция и протестиращи продължава да расте, съобщи БГНЕС. Акциите, продължаващи вече цял месец, участниците в протестните шествия изразяват недоволството си към опитите на венецуелския президент Николас Мадуро да консолидира властта си. Техните искания включват възстановяване на конституционния ред, оставка на членовете на Върховния съд и нови избори. Очаква се те да продължат с протестните си действия, докато Мадуро не подаде оставката си. Причините за масовите демонстрации из цялата страна са последните решения, които обостриха и без това тежката политическа и икономическа криза в страната. Сред тях са опитът на Върховния съд да изземе законодателните функции на водения от опозицията Конгрес - единствената институция в страната, която не бе под контрола на президента Николас Мадуро и приближените му. Освен това миналата седмица венецуелските власти наложиха забрана на опозиционния лидер Енрике Каприлес, с която те го лишиха от 15-годишна обществена служба и го възпрепятстваха да участва в общите изборите следващата година. Последната искра, запалила бунтовете през последната седмица бе желанието на държавния глава да създаде нова конституция, която обаче да бъде написана от орган на \"народа\", заобикалящ водения от опозицията Конгрес.", "date": "2017.05.06", "title": "Загиналите от протестите срещу президента на Венецуела стигнаха 37 души"}
{"url": "http://pik.bg/%D1%83%D0%B6%D0%B0%D1%81-%D0%B2-%D0%B0%D1%82%D0%B8%D0%BD%D0%B0-%D1%81%D0%BB%D1%8F%D0%BF-%D0%B4%D1%80%D0%BE%D0%B3%D0%B8%D1%80%D0%B0-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0---%D0%B8%D0%B7%D0%BB%D1%8A%D1%87%D0%B8-%D0%B3%D0%B0%D0%B2%D1%80%D0%B0%D1%82%D0%B0-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-news655156.html", "text": "22-годишна бе дрогирана и изнасилена от 52-годишен мъж с 95% слепота в атинския квартал Дафни. Новината шокира обществеността. Девойката е работила по социален план на общината, където 52-годишния е интегриран в „Помощ в дома“ по програмата, разказват от \"Български новини\". Историята започва да се разплита вчера в следобедните часове, когато по сигнал на родителите на девойката полицията разби вратата на подземието, където живее 52-годишния. Момичето е намерено вързано в една стая по начин, наподобяващ сцена на ужас и перверзия. Според полицията девойката вероятно е в това положение най-малко 24 часа. Девойката е от провиция и е студентка в Атина, като заработвала по програмата допълнително, за да си помага финансово. Родителите на момичето, които не я откривали по телефона, притеснени пристигнали в Атина и съобщили в полицията за нейното изчезване. Проведеното разследване ги отвело до дома на 52-годишния, който според информация очевидно бил дрогирал и изнасилил девойката, като по време на ужасяващия акт е използвал и секс играчки. Момичето е намерено вързано в дома му с пластмасово фолио с вързани ръце и крака на стол. В стаята са открити и поставени камери, които записвали страданията на студентката, като извършителят бил поставил камера и над главата на момичето, за да записва какво се случва и да се излъчва на живо във Фейсбук", "date": "2017.05.06", "title": "УЖАС В АТИНА! Сляп дрогира и изнасили млада жена - излъчи гаврата във Фейсбук  "}
{"url": "http://pik.bg/%D1%81%D0%B5%D1%80%D0%B8%D1%8F-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D1%80%D0%B0%D0%B7%D0%BB%D1%8E%D0%BB%D1%8F%D1%85%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%BC%D0%B5%D0%B6%D0%B4%D1%83-%D1%82%D0%B0%D0%B4%D0%B6%D0%B8%D0%BA%D0%B8%D1%81%D1%82%D0%B0%D0%BD-%D0%B8-%D0%BA%D0%B8%D1%80%D0%B3%D0%B8%D0%B7%D1%81%D1%82%D0%B0%D0%BD-news655317.html", "text": "Румяна Главчева, експерт-сеизмолог от БАН, цитирана от \"Фокус\" Повече от две денонощия в граничен район между Таджикистан и Киргизстан не престават да се усещат земетресения, алармира . Първите най-силни сътресения са усетени в сряда в 10:47 (време в епицентъра) от земетресение с магнитуд 5.9. В селата Карамик, Кара-Тейит и Шибе на Ошската област в Южен Киргизстан интензивността на труса достига VI степен. Епицентралният район е разположен в долина на реката Къзълсу, оградена от Алайски и Заалайски (Задалайски) хребети. В окръжния град Ош (160 км североизточно от епицентъра, 219 хил.ж.) трусът е усетен с интензивност от IV и V степен; в столицата Бишкек (460 км север-североизток; над 6 млн.ж.) трусът е бил слаб – от II и III степен. Грубо, картината в Таджикистан е следната: в столицата Душанбе (250 км на запад-югозапад; близо 800 хил.ж.) – IV и V степен, в Канибадам (130 км северозападно; 50 400 ж.) – интензивност от IV/IV-V степен. Земетресението е усетено освен в Киргизстан и Таджикистан, още в Казахстан, Узбекистан, Китай. На север от епицентъра на разстояния до 350 км са отбелязани чувствителни въздействия в Шимкент /Чимкент/ (350 км северозападно; около 900 хил. ж.) IV степен – “разлюляване на висящи предмети за повече от 20 секунди”. Информация за въздействия в Южен Казахстан идва още от Тараз (380 км северно; над 350 хил. ж.) – III-IV и Алматъ (610 км североизточно; 1700 хил. ж.) – II степен. Чувствително е земетресението и в Узбекистан: в столицата Ташкент (280 км северозападно; 2370 хил.ж.) – IV степен, Фергана (105 км на север-северозапад; около 165 хил.ж.) – IV и V степен, Андижан (160 км североизточно; около 320 хил.ж.) – IV-V степен, Самарканд (390 км западно; около 600 хил.ж.) – интензивност от IV степен. От рядконаселената територия на Северозападен Китай, Синян-Уйгур автономен район, сведенията сочат: в Каши /Кашгар/ (около 390 км източно; 3140 хил.ж.) – интензивност от IV-V степен и слаб трус в Шахе /Яркант/ (510 км изток-югоизток; 650 хил.ж.). След около час същото огнище генерира вторичен трус с магнитуд 4.8, усетен значително по-слабо и в ограничена област. В четвъртък в същия граничен район следват два силни афтершока – с магнитуди 5.1 и 5.2. Днес, 23 минути след полунощ бишкекско време, съответно един час по-малко в Таджикистан и Узбекистан, е регистриран вторичен трус с магнитуд 4.7. По-късно вчера, в интервал от 90 минути, същото сеизмично огнище генерира 4 усещаеми труса. Първият от тях се случва в 10:09 локално време в Киргизстан, съоътветно 11:09 в Таджикистан, и излъчената при него енергия се различава твърде слабо от енергията на труса, сложил начало на земетръсния рой в сряда. Максималният магнитуд е 5.8 според Европейския сеизмологичен център – с цел сравнимост на оценките навсякъде е използвана една и съща база данни, тази на Европейския център. Максималната интензивност на въздействие се оценява на VII степен. Резултатите от огледа на обстановката в епицентралната област, извършен след първото силно земетресение по инициатива на Гражданска защита на Южен Киргизстан, се резюмират в следното: от обследвани 281 жилищни сгради, 66 са доведени до аварийно състояние, а 215 са получили малки пукнатини. От огледаните 6 социални обекта – училища, болнични заведения и др. – 4 са в аварийно състояние. 717 жители на най-силно засегнатите селища от Чон-Алайския район са преселени в палатки и юрти пред домовете си. Вчерашното силно земетресение и последвалите го трусове с магнитуди между 4.7 и 4.9 неминуемо са нанесли още щети в епицентралния район. Тъй като домовете на жителите на небогатите планински села са изградени от подръчен материал (камъни, често обли речни) и без спазване на каквито и да е противоземетръсни нормативи, навярно ще се наложи или преселване на населението за постоянно или изграждане на нови жилища и обществени сгради. Действително, след новата активност през днешния ден Гражданска защита съобщава за 285 къщи, нуждаещи се от сериозен ремонт, и обявява други 322 за необитаеми. Епицентралният район е податлив и на свлачища, за активиране на които пише местната преса още от 26 април.", "date": "2017.05.06", "title": "Серия от земетресения разлюляха граничната зона между Таджикистан и Киргизстан"}
{"url": "http://pik.bg/%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%B8%D0%B2%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B1%D0%B5%D0%BB%D0%B5%D0%B6%D0%B8-%D1%83%D1%81%D0%BF%D0%B5%D1%85-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D0%BA%D0%BB%D1%8E%D1%87%D0%BE%D0%B2%D0%B8%D1%8F-%D0%B2-news655319.html", "text": "AFP, цитирана от \"Фокус\". Управляващата във Великобритания Консервативна партия записа впечатляващ резултат на местните избори, проведени в четвъртък, което се тълкува като ръст но подкрепата преди парламентарния вот на 8 юни, който ще бъде под знака на предстоящите преговори за Брекзит, предава Окончателните резултати от изборите показват ръст в доверието към Консервативната партия в цялата страна, докато при лейбъристите има спад. Евроскептичната ЮКИП отбелязва истински разгром и ще има само един общински съветник. Резултатите на двете най-големи политически сили са следните: Консервативната партия печели 558 нови места в общинските съвети, с което общият им брой нараства до 1 900. Лейбъристката партия има 320 по-малко в сравнение с предишните избори – общо 1 151.", "date": "2017.05.06", "title": "Консервативната партия бележи успех на местните избори във Великобритания преди ключовия вот през юни"}
{"url": "http://pik.bg/%D0%BD%D0%BE%D0%B2%D0%B0%D1%82%D0%B0-%D0%B0%D0%BD%D1%82%D0%B8%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82-%D0%BE%D1%82-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-news655348.html", "text": "Reuters, цитиран от \"Фокус\". В проекта на новата антитерористична стратегия на президентската администрация в САЩ съюзниците на Вашингтон се призовават да поемат по-голям ангажимент в борбата с ислямистките групировки, макар че се признава, че проблемът не може да бъде напълно елиминиран, предава В документа от 11 страници, видян от агенцията в петък, се казва, че САЩ трябва да избягват скъпоструващи военни операции „с отворен край“. „Необходимо е да засилим операциите срещу глобалните джихадистки групи, като в същото време намалим американските жертви и финансови разходи в хода на преследването на целите на антитероризма“, гласи документа, който се очаква да бъде публикуван в близките месеци. „Ще се опитваме да избягваме скъпоструващи, широкомащабни военни интервенции…и все повече ще призоваваме нашите партньори да споделят отговорността в борбата с терористичните групировки“, се казва още в документа. Добавя се, че тероризмът „не може да бъде победен окончателно“. Когато документът бъде официално публикуван, той ще бъде първата стратегия, очертаваща подхода за борба с тероризма от страна на САЩ от шест години насам.", "date": "2017.05.06", "title": "Новата антитерористична стратегия на САЩ предвижда по-голям ангажимент от съюзниците"}
{"url": "http://pik.bg/%D0%B2%D0%BE%D0%B5%D0%BD%D0%BD%D0%BE%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BC%D1%83%D0%B7%D0%B5%D0%B9-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8%D1%82%D0%B5-%D1%81%D0%B8-%D0%B4%D0%BD%D0%B5%D1%81-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-news655385.html", "text": "Националният военноисторически музей (НВИМ) ще посрещне своите посетители на празника на Българската армия и Ден на храбростта - 6 май, с вход свободен от 10.00 до 18.00 часа за постоянната хронологична и външна експозиция. Фотоизложба, посветена на историята и традициите на отбелязването на Гергьовден в армията, ще бъде представена специално за празника. В традиционната атракция „Експонатите оживяват“ тази година посетителите ще имат възможност да разгледат отвътре пилотските кабини на изтребител-прихващач МиГ-21 бис, транспортен хеликоптер МИ-8 и отделенията за управление на самоходна минохвъргачка „Тунджа“, подвижен радиовисотомер ПРВ-11 „Вершина“ и ракетен комплекс 2К 52 Фрог „Луна-М“. За да се потопят във воинския бит и традиции в 12.00 часа посетителите ще могат да опитат боб чорба, приготвена от истински военен готвач в полеви условия. С Ден на отворени врати празникът ще бъде отбелязан и във филиалите на НВИМ –Военноморския музей и Парк-музея на бойната дружба – 1444 г. във Варна и Музея на авиацията в Крумово, където със свободен достъп за посетителите ще бъдат самолетите Су-22 и Ан-14.", "date": "2017.05.06", "title": "Военноисторическият музей отваря вратите си днес за празника безплатно"}
{"url": "http://pik.bg/%D0%B3%D1%83%D1%82%D0%B5%D1%80%D0%B8%D1%88-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B0%D0%BD%D0%B3%D0%BB%D0%B8%D1%8F-%D0%BA%D0%B8%D1%82%D0%B0%D0%B9-%D0%B8-%D1%84%D1%80%D0%B0%D0%BD%D1%86%D0%B8%D1%8F-news655351.html", "text": "Първата визита на Гутериш ще се проведе идната сряда, на 10 май в Уестминстър, Лондон, където той ще застане пред двухилядна аудитория в рамките на двудневен семинар. На срещата ще присъстват членове на британското правителство, представители на неправителствени организации и компании от частния сектор, журналисти и преподаватели. Ден по-късно, заедно с министър-председателя на Великобритания Тереза Мей, генералният секретар ще открие лондонска конференция за Сомалия и ще даде съвместна пресконференция с президента на африканската страна Махомад Фармаджо и британския министър на външните работи Борис Джонсън. След това ръководителят на ООН ще се отправи към Китай, където на 14 и 15 май ще вземе участие в международния форум \"Един пояс, един път\", който ще се проведе в Пекин. Както отбеляза Дюжарик - по време на визитата си в китайската столица Гутериш ще проведе \"серия от двустранни срещи с ръководителите на държавата и правителството\". От пресцентъра на ООН обаче не уточниха дали се очаква събеседване и с руския президент Владимир Пути, който също планира да присъства на събитието. Последна спирка на Гутериш преди завръщането му в Ню Йорк ще бъде Европейският парламент в Страсбург, където на 17 май той ще се срещне с новият му председател - италианецът Антонио Таяни.", "date": "2017.05.06", "title": "Гутериш ще посети за първи път Англия, Китай и Франция"}
{"url": "http://pik.bg/%D0%B3%D1%8A%D1%80%D1%86%D0%B8%D1%8F-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D1%86%D0%B5%D0%BD%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D0%B4%D0%B0-%D0%BF%D1%80%D0%B8%D0%B2%D0%BB%D0%B8%D1%87%D0%B0-%D1%82%D1%83%D1%80%D0%B8%D1%81%D1%82%D0%B8-news655386.html", "text": "Ekathimerini Гърция е една от най-евтините почивни дестинации за по-голямата част от европейците, тъй като цените на хотелските нощувки са по-ниски отколкото в техните държави, пише , позовавайки се на данни от туристическия портал „Триваго“, пише \"Фокус\". Гръцките хотелиери поддържат относително ниски цени през настоящата година в опит да увеличат броя на направените резервации. Статистиката на „Триваго“ показва, че средната цена на нощувката в двойна хотелска стая в Гърция е 91 евро за настоящия месец, като преди една година по същото време тя е била 90 евро. Гърция се нарежда на осмо място сред 24 европейски дестинации за почивка, точно след Кипър, където средната цена за същата услуга е 88 евро на нощ. Междувременно официалните данни сочат, че броят на чуждестранните туристи, пристигнали на международното летище в Атина през първите четири месеца на годината бележи ръст от 7,3% в сравнение със същия период през 2016 г.", "date": "2017.05.06", "title": "Гърция поддържа най-евтините цени в Европа, за да привлича туристи"}
{"url": "http://pik.bg/%D0%BC%D0%B0%D1%81%D0%BE%D0%B2%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%80%D0%B8%D0%B3%D0%B2%D0%B0%D1%89-%D0%B2%D1%83%D0%BB%D0%BA%D0%B0%D0%BD-%D0%B2-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-news655382.html", "text": "Властите в Гватемала евакуираха над 300 души, чийто живот бе застрашен от изригването на т.нар. Вулкан де фуего (\"Вулкана на огъня\"), намиращ се на близо 45 км югозападно от столицата. Според Националният институт по вулканология в страната, \"Фуего\" е започнал да изхвърля гореща вулканична пепел на хиляди метри в небето, информира БГНЕС. През февруари 2015 година, огромно изригване на същия вулкан принуди главното летище в столицата да затвори врати.", "date": "2017.05.06", "title": "Масова евакуация заради изригващ вулкан в Гватемала"}
{"url": "http://pik.bg/%D1%82%D0%B5%D0%B9%D0%BB%D1%8A%D1%80-%D1%81%D1%83%D0%B8%D1%84%D1%82-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D1%8F%D1%82%D0%B0-%D0%BE%D1%82%D0%B4%D0%B0%D0%B4%D0%B5-%D1%81%D0%B5-%D1%81%D0%B0%D0%BC%D0%BE-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B2%D1%8A%D1%80%D1%85%D1%83-%D0%BD%D0%BE%D0%B2-%D0%B0%D0%BB%D0%B1%D1%83%D0%BC-news655352.html", "text": "Поп певицата Тейлър Суифт е прекарала последните няколко месеца в работа по предстоящия си албум и се очаква скоро да обяви датата за излизането му на пазара, предаде E!News, позовавайки се на източник, близък до блондинката. \"Тя е много развълнувана относно новата си музика и очаква с нетърпение да я сподели с феновете си. Напоследък тя беше фокусирана само и единствено върху това. Беше 100 процента отдадена да прави музика - това е. Самата тя едва дочаква да приключи със записите, за да може да отдели отново малко време за приятелите си\", споделя източникът. Новината идва малко, след като Ед Шийрън, който е много добър приятел със звездата, намекна, че до края на годината красавицата ще е готова с нови парчета. \"Тейлър надали ще издава нещо преди края на годината.... Коледа е най-доброто време за това, тъй като точно тогава всички купуват албуми\", изтъкна той.", "date": "2017.05.06", "title": "Тейлър Суифт изостави забавленията, отдаде се само на работа върху нов албум"}
{"url": "http://pik.bg/%D0%BD%D0%B5-%D1%81%D0%B5-%D0%BF%D1%80%D0%B5%D0%B4%D0%B0%D0%B2%D0%B0-%D1%84%D1%83%D1%80%D0%B3%D0%BE%D0%BD%D1%8A%D1%82-%D0%BD%D0%B0-9-%D0%B8%D1%8F-%D0%B5%D1%82%D0%B0%D0%B6-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%86%D0%B5%D0%BB%D1%8F-%D0%B2-%D1%81%D1%8A%D0%B4%D0%B0-news655211.html", "text": "Фургонът, който кацна на деветия етаж в блок 16 в квартал „Тракия” още през 2012 г., оцеля в съда. С него е разширен с още едно помещение с размери 5,36 м на 2,77 метра апартамент № 28 в жилищната сграда. На 17 ноември м. г. кметът на района Костадин Димитров издава заповед за премахването на незаконното допълнително застрояване, съобщава Марица. Собствениците обжалват и на 27 април т. г. Административният съд се произнася в тяхна полза с мотива, че става дума за строителство трета категория, което е в компетенциите на ДНСК. В заповедта строежът е определен като четвърта категория, която според Закона за устройство на територията е в правомощията на съответните общини. „ДНСК ни дадоха указания ние да издадем заповедта за събарянето, сега ще трябва да им пишем и да им обясним, че те ще трябва да се заемат със случая”, коментира Костадин Димитров. Фургонът е поставен над метална скара на терасата на долния етаж. Той е залепен към спалнята на 28-и апартамент и между двете помещения е избита врата. Сградата на блока е стъпаловидна и така допълнителното помещение е изградено на място, на което преди не е имало нищо. Авторите на иновативната идея за разширяване на жилищното пространство са представили съгласуван с предишната администрация на „Тракия” проект за ремонт на покривна тераса, граничещ с апартамента им. Тъй като случилото се далеч надхвърля идеята за ремонт на тераса, спор дали става дума за незаконно строителство няма. От тук нататък на ход е ДНСК.", "date": "2017.05.06", "title": "НЕ СЕ ПРЕДАВА! Фургонът на 9-ия етаж в Пловдив оцеля в съда"}
{"url": "http://pik.bg/%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D1%81%D0%B8%D1%80%D0%B8%D1%8F-%D0%BC%D0%B0%D0%BB%D0%BA%D0%BE-%D1%81%D0%BB%D0%B5%D0%B4-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%BE%D0%BD%D0%B8%D1%82%D0%B5-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news655387.html", "text": "Reuters Сблъсъци между сирийски правителствени сили и бунтовнически части избухнаха в северозападната провинция Хама малко след като влезе в сила споразумението за създаването на зони за деескалация (зони за сигурност) в страната, предава , позовавайки се на информация от базираната във Великобритания „Сирийска обсерватория за човешки права“ (СОЧП) и от бунтовниците, пише \"Фокус\". Изтребители са обстреляли контролираното от бунтовници село Ал Залакият и неговите околности в провинция Хама, където двете страни си размениха и артилерийски залпове, заявиха от СОЧП. Говорител на една от бунтовническите групировки в Хама потвърди, че инцидентът се е случил около полунощ. Все още няма официален коментар от правителствената армия.", "date": "2017.05.06", "title": "Сблъсъци в Сирия малко след въвеждането на зоните за сигурност в страната"}
{"url": "http://pik.bg/%D0%BF%D1%80%D0%BE%D0%B1%D0%B8%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%BA%D0%BB%D1%8C%D0%BE%D1%89%D0%B0%D0%B2%D0%B8%D1%82%D0%B5-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8-%D0%BD%D0%B0-%D0%BC%D0%BE%D0%B4%D0%BD%D0%B8%D1%8F-%D0%BF%D0%BE%D0%B4%D0%B8%D1%83%D0%BC-news655389.html", "text": "Във Франция влезе в сила закон, който ще забранява наемането на болезнено слаби модели. Сега манекенките ще трябва да предоставят на своите работодатели медицинска бележка, която да потвърждава физическото им здраве, като тя трябва задължително да включва BMI-данните им (Индексът на телесната маса е показател, който използва съотношението между височината и теглото на човек, за да изчисли съдържанието на мазнини в организма - бел. авт). Освен това от 1 октомври тази година тушираните с \"Фотошоп\" снимки в списанията ще бъдат отбелязвани като такива. В случай, че решат да нарушат наредбата, на дизайнерите и агентите ще им бъде налагана солена глоба на стойност 75 хил. евро. В някои случаи наемащите нездравословно кльощави модели дори могат да бъдат осъждани на до 6 месеца затвор. Френското министерство на здравеопазването изрази надежда, че строгите мерки ще спомогнат значително за борбата с хранителните разстройства и абсолютно недостижимите идеали за красота, атестирани от модните списания. \"Излагането на млади хора на нормативни и нереалистични снимки на тела води до усещане за недостатъчност и влошава самочувствието , което може да рефлектира върху поведението, свързано със здравето\", заяви френският министър на социалните въпроси и здравеопазването Марисол Турейн в изявление в петък.", "date": "2017.05.06", "title": "ПРОБИВ! Франция забрани кльощавите манекенки на модния подиум"}
{"url": "http://pik.bg/%D0%BD%D0%BE%D0%B2%D0%B8-%D0%B0%D0%BD%D0%BE%D0%BC%D0%B0%D0%BB%D0%B8%D0%B8-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D1%81%D1%82%D1%83%D0%B4-%D0%B4%D1%8A%D0%B6%D0%B4-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%8F-%D0%B4%D0%B5%D0%BD-news655388.html", "text": "Студ и дъжд ни очакват на днешния празничен ден. Още през нощта от запад на изток премина студен атмосферен фронт и на много места се образува купесто-дъждовна облачност. На места в Западна и Централна България, а в сутрешните часове на места и в Източна, валежите ще са значителни по количество. Ще има и градушки. В западната половина от страната вятърът ще се ориентира от северозапад и ще е умерен, а в останалата част ще е слаб предимно от изток. Минималните температури ще са между 8° и 13°, за София – около 9°. Атмосферното налягане е близко до средното за месеца и ще е без съществена промяна. Такава е прогнозата на Националния институт по метеорология и хидрология към БАН. През деня над Западна и Централна България отново ще се развива купеста облачност и ще има превалявания с гръмотевици. Преди обяд в източните райони валежите ще продължат, като след обяд постепенно ще отслабват и спират. Ще духа умерен, временно силен северозападен, а в Източна България - северен вятър. Максималните температури ще са от 17° до 22°, за София – около 17°. По Черноморието облачността ще е значителна и на много места ще има валежи от дъжд. Вятърът ще се ориентира от север-североизток и ще е до умерен. Максималните температури ще са 12°-15°. Температурата на морската вода е 14-16°. Вълнението на морето ще бъде 1-2 бала. Над планините ще е предимно облачно с превалявания от дъжд и гръмотевици. Ще духа силен северозападен вятър. Максималната температура на височина 1200 метра ще бъде около 11°, на 2000 метра – около 5°. През следващите дни времето ще е доста динамично, с чести и интензивни превалявания, придружени с гръмотевични бури. В неделя, след временно спиране на валежите, още преди обяд от запад отново ще започнат превалявания с гръмотевици, които до вечерта ще обхванат по-голямата част от страната. Вятърът в Източна България, където преди обяд ще е предимно слънчево, ще се ориентира от юг и ще бъде малко по-топло. В началото на следващата седмица облачността ще се задържи значителна, след обяд - купесто-дъждовна, с валежи и гръмотевици на много места в страната. Остават условията за локални интензивни и значителни по количество валежи, възможни са градушки. Дневните температури ще се понижават. В понеделник вятърът от запад-северозапад временно ще се усили, а във вторник за кратко ще бъде от изток-североизток.", "date": "2017.05.06", "title": "НОВИ АНОМАЛИИ ВЪВ ВРЕМЕТО! Студ, дъжд и градушки ни очакват на празничния ден"}
{"url": "http://pik.bg/%D1%80%D0%B5%D0%B6%D0%B8%D0%BC-%D0%B7%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%B3%D1%8A%D0%BD%D1%8F-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0-%D0%B2-%D0%B7%D0%BE%D0%BD%D0%B8%D1%82%D0%B5-%D0%BD%D0%B0-%D0%B4%D0%B5%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%B2-%D1%81%D0%B8%D1%80%D0%B8%D1%8F-news655347.html", "text": "Интерфакс, цитиран от \"Фокус\". Режимът на прекратяване на огъня в четирите договорени зони на деескалация в Сирия влезе в сила в събота, 6 май, съгласно договорения между страните гаранти на примирието (Русия, Турция и Иран) меморандум от Астана, предава Най-голямата зона на деескалация (или зони за сигурност – б. пр.) е в северната част на Сирия. Тя включва провинция Идлиб, както и част от Латакия, Алепо и Хама. По оценки на Министерството на отбраната на Русия тази територия е контролирана от въоръжени формирования с обща численост 14,5 хил. души, заяви началникът на Главното оперативно управление на Генералния щаб на въоръжените сили на Русия генерал-полковник Сергей Рудской. Другите такива зони са образувани в провинциите Хомс, Източна Хута и в Южна Сирия край границата с Йордания. По дължината на зоните за сигурност се планира създаването на безопасни ивици, включващи контролно-пропускателни пунктове, контролирани от страните гаранти. Рудской отбеляза, че влизането в сила на меморандума не означава прекратяване на борбата с джихадистите от „Ислямска държава“ и „Джабхат ан-Нусра“ на територията на Сирия. Освободените в резултат на създадените зони за сигурност правителствени войски ще бъдат използвани за продължаване на офанзивата срещу терористичните формирования в Източна Сирия и за освобождаването на районите по поречието на Ефрат с подкрепата на руската авиация.", "date": "2017.05.06", "title": "Режим за прекратяване на огъня влезе в сила в  зоните на деескалация в Сирия "}
{"url": "http://pik.bg/%D0%BA%D1%80%D1%8A%D0%B2-%D0%B2%D1%8A%D0%B2-%D0%B2%D0%BB%D0%B0%D0%B4%D0%B0%D1%8F-%D1%81%D0%BF%D0%BE%D1%80-%D0%B2-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%BD%D0%B0%D1%80%D1%8A%D0%B3%D0%B0%D0%BD-news655425.html", "text": "Криминален инцидент в столичния квартал Владая. Късно снощи  в автобус на градския транспорт спор между млад мъж и момче завърши с прободни рани за 22-годишния мъж, съобщи \"Нова телевизия\". Момчето, което е извадило нож, е на 15 години. След свадата то е избягало от автобуса.", "date": "2017.05.06", "title": "КРЪВ ВЪВ ВЛАДАЯ! Спор в автобус на градския транспорт завърши с наръган"}
{"url": "http://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B5---%D0%B4%D0%B5%D0%BD-%D0%BD%D0%B0-%D1%85%D1%80%D0%B0%D0%B1%D1%80%D0%BE%D1%81%D1%82%D1%82%D0%B0-%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-news655292.html", "text": "Днес се чества паметта на Св. Великомъченик Георги Победоносец, който е сред най-почитаните у нас светци още от покръстването на българите преди 11 века. Св. Георги е от малкото светци, почитан и славен както от християни, така и от мюсюлмани. Празникът се чества като Ден на храбростта и като празник на Българската армия. Християнският Великомъченик Св. Георги Победоносец е живял в малоазийската провинция Кападокия по времето на римския император Диоклетиан (284-305 г.). Бъдещият светец постъпва съвсем млад във войската и проявява завидни военни способности. На 20-годишна възраст получава чин на военен трибун. Страстен привърженик и защитник на Христовата вяра, Георги е хвърлен в тъмница, подложен е на жестоки изтезания и е обезглавен през 288 г. Според житието недалеч от гроба му се появявал змей, който опустошавал околността. Светецът успял да порази с копието си чудовището. Оттогава се ползва със славата на един от най-изявените змееборци (драконоборци) и конници в християнството, поради което е избран за светец покровител на войната и войската. В християнската иконография Св. Великомъченик Георги се изобразява възседнал бял кон, а дългото му копие е забито в устата на страшен змей. В памет на Св. Георги (от гръцки „земеделец\") Гергьовден се почита от народа и като празник на земята, на земеделието и животновъдството. Светията е покровител на овчарите и стадата. В народните песни и легенди той е надарен с мощ и юначество, представен е като пръв змееборец, побеждаващ ламята. Народът почита паметта на Св. Георги с различни ритуали, сред които най-известни са освещаването на гергьовското агне и на обредните хлябове. За българите Гергьовден е един от най-големите и тържествени народни празници, който поставя началото на лятото и на новата стопанска година. На този ден се прави курбан в чест на Св. Георги, пече се агне и цялото семейство се събира на празничната трапеза. Имен ден празнуват Георги, Гергана, Гинка, Галя, Ганка, Ганчо. 1200 военни ще маршируват на парада. Ще участват три вертолета и три изтребителя, по информация на МО. Парадът ще се открие традиционно от Ми-17 с националния флаг на Република България ескортиран от два вертолета AS 532 Cougar. Машините ще са от състава на 24-та авиобаза и за участието си ще бъдат базирани на летище София. Закриването на парада ще стане с тройка изтребители МиГ-29, които ще преминат във формация „клин”. Бойните самолети ще са базирани в домашната си авиобаза Граф Игнатиево. Честито на именниците и на военните! Пред Паметника на Незнайния воин в столицата от 9.00 часа ще се извърши празничен водосвет на бойните знамена и на знамената - светини на Българската армия. Военният парад за празника ще се състои на площад \"Княз Александър I\" от 10.00 часа. В честването ще участва президентът и върховен главнокомандващ на Въоръжените сили Румен Радев. В 12.00 часа пред сградата на Администрацията на президента ще бъде извършена тържествена смяна на караула.", "date": "2017.05.06", "title": "ГОЛЯМ ПРАЗНИК! Гергьовден е - Ден на храбростта и българската армия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B8-%D0%B2%D0%B5%D1%80%D1%82%D0%BE%D0%BB%D0%B5%D1%82%D0%B8-%D0%BF%D1%80%D0%B5%D0%BB%D0%B8%D1%82%D0%B0%D1%82-%D0%BD%D0%B0-%D0%BC%D0%B0%D0%BB%D0%BA%D0%B0-%D0%B2%D0%B8%D1%81%D0%BE%D1%87%D0%B8%D0%BD%D0%B0-%D0%BD%D0%B0%D0%B4-%D1%81%D0%BE%D1%84%D0%B8%D1%8F-news655426.html", "text": "Във връзка с провеждането на въздушната част от военния парад по случай честването на Деня на Храбростта и празника на Българската армия – 6 май, самолети и вертолети на Военновъздушните сили на Република България ще изпълняват полети на малка височина над град София. Това съобщиха от пресцентъра на Министерство на отбраната. С оглед осигуряване на безаварийното провеждане на парада, както и безопасността на гражданите, ВВС предупреждава да не се използват никакви дистанционно управляеми летателни апарати (дронове) в рамките на населените места София, Григорево, Вакарел, Долни Пасарел, Брезник, Мировяне, Казичене, Божурище, Нови Искър и гара Яна от 9.30 до 11.30 часа.", "date": "2017.05.06", "title": "ИЗВЪНРЕДНО В ПИК TV! Самолети и вертолети прелитат на малка височина над София "}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%B5%D1%84%D0%B8%D1%80-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BE%D1%82%D0%BF%D0%B8%D1%81%D0%B0-%D0%B1%D1%81%D0%BF---%D0%B5%D1%82%D0%BE-%D1%82%D0%B5%D0%B6%D0%BA%D0%B8%D1%82%D0%B5-%D0%B4%D1%83%D0%BC%D0%B8-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%B5%D0%BD-%D1%81%D1%8A%D0%B4%D0%B8%D1%8F-news655427.html", "text": "Георги Марков удари жестоко по имиджа на БСП. \"Нямат шансове за властта с това поведение\", отсече бившият конституционен съдия пред Нова телевизия. Той призна, че Бойко Борисов е направил грешка като е подценил президентските избори, но след това се е реванширал с победа на парламентарните. \"БСП има много ретро поведение. Държат се като новородена партия. Те не могат да спечелят така изборите в големите градове\", заяви Марков. Той обясни, че познава лично двама от лидерите на Обединените патриоти - Волен Сидеров и Краси Каракачанов. \"С Волен се знаем от времето на СДС, с Краси си говоря редовно. Не познавам само Валери Симеонов, онзи ден го видях за първи път и му честитих\", сподели Марков. \"Уважавам госпожа Корнелия Нинова. Бойко я покани за председател на парламента, тя отказа. Сега няма как да я покани да се бори с демографската криза, защо тогава да не поеме този ресор Валери Симеонов\", коментира още гостът в студиото. Той подходи малко с насмешка с намеренията на БСП да станем 9 млн. в България. \"Със сигурност правителството ще изкара мандата до 2019 година. Тогава отиваме на евроизбори и след това на местни. Ако тогава ГЕРБ загуби катастрофално, в което се съмнявам, може би Борисов ще сметне, че това е вот на недоворие. Но съм сигурен, че ще спечели и така ще му се отвори вратата да изкара мандата до края\", прогнозира Марков. \"Манталитетът на Борисов е такъв - вслушва се в гласа на хората\", уточни депутатът.", "date": "2017.05.06", "title": "БОМБА В ЕФИР! Георги Марков отписа БСП - ето тежките думи на бившия конституционен съдия"}
{"url": "http://pik.bg/6-%D0%BB%D0%B5%D1%81%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BA%D0%BE%D0%B8%D1%82%D0%BE-%D1%89%D0%B5-%D0%B2%D0%B8-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D1%81%D0%BB%D0%B0%D0%B4%D0%BA%D0%B8%D1%88%D0%B8%D1%82%D0%B5-news655180.html", "text": "Толкова много е писано за вредата от захарта, че почти на всеки му хрумва понякога да се откаже от сладките изкушения. Което, нека си признаем, не е никак лесно. Но имаме добри новини: организмът ни има нужда само от 10 дни, за да се адаптира и да се освободи от пристрастяването към захарта. Ето какво е нужно да направим през тези 10 дни. Всяка кутийка сок или бутилка безалкохолно съдържат безсрамно количество захар. Представете си, че изсипвате захарницата право в устата си. Не звучи приятно. Освен това не дава на тялото ви нищо друго, освен остро покачване на нивата на кръвната захар и теглото. Заменете с минерална вода – прочиства, утолява жаждата, не вреди. Протеините не покачват нивата на кръвната захар, но снабдяват организма с енергия и продължително чувство за ситост. Яйца, риба и пилешко са добри източници на протеини. За вегетарианците това са бобовите храни, соята и ядките. Други храни, които помагат за регулиране на кръвната захар, са зеленчуците (с изключение на картофите) Всичко останало е позволено: зеле, тиквички, краставици, домати и т.н. Не забравяйте  и свежите зелени салати. Зеленчуците и бобовите растения дават нужните въглехидрати, които не покачват рязко кръвната захар и се преработват в енергия, а не в мазнини. Хората, които искат да се хранят здравословно, често напълно се оказват от продуктите, които съдържат мазнини. А това не е препоръчително. Здравословните мазнини потушават апетита, балансират нивата на кръвната захар и като носят много други ползи за здравето. Просто трябва да ги избираме правилно. Стремете се към ненаситени мазнини от растителен произход: зехтин, ядки, авокадо. Всеки е посягал към вредни храни, когато няма време да се нахрани нормално. В подобни случаи грабваме първото, което ни попадне – хамбургери, бисквити, тестени закуски. През тези 10 дни целта е да имате подръка здравословни продукти за подобни ситуации: пригответе си малка кутия и носете в нея ядки, сушени плодове, хрупкави сухари. Накратко, всичко което не се разваля дълго време и в необходимия момент засища и дава енергия. Гладът е желанието бързо да погълнем нещо сладко често е признак за стрес. Дихателните упражнения помагат за регулиране на стресовия хормон кортизол. Правете по пет вдишвания преди всяко хранене. Ще се изненадате, но това наистина работи. Некачественият сън води до липса на енергия. В подобни случаи чувстваме неустоимата нужда да грабнем нещо сладко, защото е най-бързият начин да си доставим енергия. Опитвайте се да спите по 8 часа на денонощие. Тялото ви ще ви благодари, а гладът за сладко ще намалее. Ако следвате тези правила в продължение на 10 последователни дни, сладкарските витрини ще спрат да ви изкушават, съветват от \"Обекти\". Дори и най-любимите ви бонбони на масата няма да ви отклонят от правия път.", "date": "2017.05.06", "title": "6 лесни стъпки, които ще ви откажат от сладкишите"}
{"url": "http://pik.bg/%D0%BA%D0%BE%D0%B9-%D1%89%D0%B5-%D1%83%D0%B2%D0%BE%D0%BB%D0%BD%D0%B8-%D1%81%D1%82%D0%B8%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%B1%D0%B8-%D1%82%D0%B8-%D0%B2%D0%B8-%D0%B8-%D0%B4%D0%B0-%D1%81%D0%BF%D1%80%D0%B5-%D0%BC%D0%BE%D0%B4%D0%BD%D0%B0%D1%82%D0%B0-%D0%B3%D0%B0%D0%B2%D1%80%D0%B0-%D1%81-%D0%B2%D0%B5%D0%BA%D0%B8%D0%BB%D1%81%D0%BA%D0%B0-news655419.html", "text": "Мариана Векилска явно е доста добър човек, след като продължава да търпи модните недоразумения на стилистите в Би Ти Ви. Преди минути тя се появи в ефир с блуза тип „камбана“ и актуалните в момента скъсани дънки. Е, нищо лошо срещу скъсаните дънки, но някой май не беше догледал, че елегантна блуза с ужасно широки ръкави и бунтарските панталони не само, че не се съчетават, а и правят приятната иначе водеща да изглежда нелепо.", "date": "2017.05.06", "title": "Кой ще уволни стилистите на Би Ти Ви? И да спре модната гавра с Векилска"}
{"url": "http://pik.bg/%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B4%D0%B8%D1%81%D0%BA%D0%BE%D1%82%D0%BE-%D1%81%D0%B0%D0%BD%D0%B4%D1%80%D0%B0-%D0%BE%D0%BF%D0%BB%D1%8E-%D1%80%D0%B8%D0%B0%D0%BB%D0%B8%D1%82%D0%B8-%D1%84%D0%BE%D1%80%D0%BC%D0%B0%D1%82%D0%B8%D1%82%D0%B5-news655429.html", "text": "“Скептична съм към риалити шоута, които произвеждат звезди за един ден”, каза пред БиТиВи Сандра, една от кралиците на диското от близкото минало. “Не разбирам как хора, които излизат на сцена 4 месеца и са изпели няколко песни, биват причислявани към суперзвездите. За да израснеш като музикант, трябва да започнеш от самото начало – да положиш много усилия и да натрупаш дългогодишен опит. Иначе не е честно. Но тези, които стават звезди за една нощ, много бързо биват забравяни – само след няколко години. А реално истинските звезди на нашето време не са повече на брой от звездите през 80-те”, заяви тя. Пред медията Сандра разказа за живота си - за музиката, радостта, която й носят порасналите й близнаци и за отношенията си с вече бившия й съпруг - световноизвестния румънец Михай Крецу, или, както е известен Майкъл Крету. Той е музикант, изпълнител, композитор, текстописец, продуцент и създател на \"Енигма\". „Срещнах съпруга си в Япония, той беше мой кийбордист, влюбихме се, заживяхме заедно и няколко години по-късно решихме той да ме продуцира. Смятах, че няма как да стане да сме заедно и в любовта, и в работата, но се получи перфектно. Всичко беше едно цяло – животът ни, любовта ни, бизнесът ни, просто съвършено. Отношенията ни са чудесни до днес, имаме деца и продължаваме да не губим връзка”, обясни тя. Близнаците им скоро стават на 22 години и по думите на майка им слушат музиката, която пускат в нощните клубове. Никита е в Италия и учи управление на международния бизнес, а Себастиян учи същото, но в Барселона. Самата Сандра живее в Ибиса, но безкрайните партита там не я вълнуват особено. „Живея в другата част на острова, сред природата, далеч от дискотеките и туристите. Мястото е живописно и много спокойно, дори нямам съседи, точно както ми харесва”, споделя Сандра", "date": "2017.05.06", "title": "Кралицата на диското Сандра оплю риалити форматите"}
{"url": "http://pik.bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%8F%D1%82-%D1%89%D0%B0%D0%B1-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D1%81%D0%B8%D0%B3%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D1%87%D0%B5-%D0%B5-%D0%B1%D0%B8%D0%BB-%D0%BF%D0%BE%D0%B4%D0%BB%D0%BE%D0%B6%D0%B5%D0%BD-%D0%BD%D0%B0-%D0%BC%D0%B0%D1%81%D0%B8%D1%80%D0%B0%D0%BD%D0%B0-%D1%85%D0%B0%D0%BA%D0%B5%D1%80%D1%81%D0%BA%D0%B0-%D0%B0%D1%82%D0%B0%D0%BA%D0%B0-news655350.html", "text": "AFP, цитирана от \"Фокус\". Предизборният щаб на кандидата за президент на Франция Еманюел Макрон обяви, че е бил подложен на „масирана и координирана хакерска атака“, след като в мрежата изтекоха редица вътрешни документи, включително имейли и счетоводни книжа, предава „Циркулиращите файлове изтекоха преди няколко седмици поради атакуването на личните и служебните пощи на няколко партийни лица“, съобщиха от политическото движение на Емюниел Макрон „Напред!“. Изявлението е направено малко след като кампанията за предстоящия в неделя втори тур на президентските избори във Франция официално приключи.", "date": "2017.05.06", "title": "Предизборният щаб на Макрон сигнализира, че е бил подложен на \"масирана хакерска атака\""}
{"url": "http://pik.bg/%D1%82%D1%8A%D0%B3%D0%B0-%D1%81%D0%BB%D0%B5%D0%B4-%D0%B4%D1%8A%D0%BB%D0%B3%D0%BE-%D0%B1%D0%BE%D0%BB%D0%B5%D0%B4%D1%83%D0%B2%D0%B0%D0%BD%D0%B5-%D0%BF%D0%BE%D1%87%D0%B8%D0%BD%D0%B0-%D0%B0%D0%BA%D1%82%D1%8C%D0%BE%D1%80%D1%8A%D1%82-%D1%8F%D0%BD%D0%B8-%D0%B9%D0%BE%D0%B7%D0%BE%D0%B2-news655505.html", "text": "След дълго и тежко боледуване актьорът Яни Йозов почина днес. Това съобщиха с прискърбие от Театрално-музикалния център в Разград. Яни Йозов е роден на 17 август 1969 г. в Разград. Завършил е НАТФИЗ в класа на проф. Стефан Данаилов. След дипломирането си работи в Младежкия театър „Николай Бинев“, където участва в спектаклите: „Паника в хотела“, Сусо в „Януари“, Доко в „Оркестър Титаник“ – реж. Пламен Панев; Гаргантюа в „Гаргантюа“ по Франсоа Рабле, реж. Илиян Симеонов; „Уестсайдска история“, „Бременските музиканти“ и др. Играе и в спектаклите „Есенна градина“, „Дон Кихот“, „Емигранти“ на Народен театър „Иван Вазов“ . Има участие във филмите „Козият рог“ – реж. Н. Волев, „Хъшове“, „Хълмът на боровинките“, „Хайка за вълци“ и др. Снима в реклами и детски телевизионни предавания. Последните театрални роли на Яни Йозов са в Драматичен театър „Антон Страшимиров“: Стоян Глаушев в „Железният светилник“ от Димитър Талев, реж. Мария Петрова-Енева; Златил в „Боряна“ от Йордан Йовков, реж. Мария Петрова-Енева; Кралят в „Шивачите на краля“ по Ханс Кристиян Андерсен, реж. Съби Събев; „Вариете „Краят на света“ от Любомир Пеевски, реж. Димо Дешев; „Вампир“ от Ант. Страшимиров“, реж. Мария Петрова-Енева и др. Погребението на Яни Йозов ще е в неделя, поклонението ще е от 10,00 до 11,00 ч. във фоайето на театъра в Разград.", "date": "2017.05.06", "title": "ТЪГА! След дълго боледуване почина актьорът Яни Йозов"}
{"url": "http://pik.bg/%D1%87%D0%B5%D1%81%D1%82%D0%B2%D0%B0%D0%BC%D0%B5-9-%D0%BC%D0%B0%D0%B9-%D1%81-3d-%D0%BC%D0%B0%D0%BF%D0%B8%D0%BD%D0%B3-%D1%88%D0%BE%D1%83-news655470.html", "text": "Представителството на Европейската комисия и Информационното бюро на Европейския парламент в България организират 3D мапинг шоу и посещение на ученици от цялата страна по случай Деня на Европа и 10 години от членството на България в Европейския съюз. 3D мапинг спектакълът ще бъде прожектиран на 9 май от 21:30 часа върху фасадата на Националната художествена галерия на площад \"Княз Александър I\" и ще бъде излъчен 3 пъти - в 21:30, 21:50 и 22:15 ч. Шоуто ще може да бъде гледано и в интернет на адрес https://ec.europa.eu/bulgaria/ и във Facebook. Специалното събитие е разработено съвместно с българското студио mp-studio.eu, носител на множество европейски награди за осветяване на знакови сгради в Европа и по света. Филмът е с продължителност от 13 минути, за да могат всички желаещи да станат част от празника.", "date": "2017.05.06", "title": "Честваме 9 май с 3D мапинг шоу"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D1%82%D0%BE%D0%BF%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D0%B3%D0%BB%D0%B5%D0%B6%D0%B4%D0%B0-%D1%89%D0%B5%D1%82%D0%B8%D1%82%D0%B5-%D0%B2-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%BE%D1%82%D0%BE-%D1%81%D0%B5%D0%BB%D0%BE-%D0%BB%D0%B8%D0%BB%D1%8F%D1%87%D0%B5-news655487.html", "text": "Със заповед на кмета на община Враца е сформирана общинска комисия от експерти, която извършва оценка на щетите в Лиляче, причинени от обилните дъждове, съобщават от пресцентъра на общината. Екип от Община Враца направи оглед на 20-те засегнати сгради, в това число – приземни етажи, дворове и селскостопански постройки в селото. Щетите са описани, а огледите ще продължават и през следващите дни. Екип от Районна служба „Пожарна безопасност и защита на населението (РСПБЗН) повторно извършва отводняване на приземните етажи на къщите, засегнати от дъждовете, вследствие на повишеното ниво на подпочвени води. Община Враца е ангажирала техника на БКС, с която да се почистят наносните почви от пътната инфраструктура и отводнителния канал в Лиляче.", "date": "2017.05.06", "title": "След потопа във Врачанско! Комисия оглежда щетите в наводненото село Лиляче"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%81%D0%B5%D0%BA%D1%81%D0%B8-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D0%BE%D1%82-%D1%80%D0%B8%D0%BE-%D0%B4%D0%B5-%D0%B6%D0%B0%D0%BD%D0%B5%D0%B9%D1%80%D0%BE-e-%D0%BD%D0%BE%D0%B2%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%B2-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D0%BC%D0%B0%D1%87%D0%BE%D0%B2%D1%86%D0%B8-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82-%D1%8F-news655448.html", "text": "Сексапилна полицайка, която работи в Рио де Жанейро, е новата звезда  в социалната мрежа Инстаграм. Момичето е пуснало доста кадри от работното си място, както и от плажа.Страницата й вече има 13 000 последователи. Доста мъже от цял свят пишат на красавицата с молба да ги арестува.", "date": "2017.05.06", "title": "ГОРЕЩО! Секси полицайка от Рио де Жанейро e новата звезда в Инстаграм! Мачовци от цял свят я молят да ги арестува (СНИМКИ)"}
{"url": "http://pik.bg/%D0%B3%D0%B5%D0%BD-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%BF%D0%BE%D0%BF%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B5-%D0%B5-%D0%BD%D0%B5%D1%83%D0%B3%D0%B0%D1%81%D0%B2%D0%B0%D1%89%D0%BE%D1%82%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-news655491.html", "text": "Фокус Българският офицер, сержант и войник имат едно много силно изразено качество и това е любовта към родината, която не е угасвала през годините. Това каза пред ген. Константин Попов, бивш началник на отбраната и депутат от ПГ на ГЕРБ в 44-тото Народно събрание. „Българският офицер, сержант и войник имат едно много силно изразено качество и това е любовта към родината, която не е угасвала през годините и това носи най-голямата сила, води към победи, както през миналото, така и сега. Хората правят армията, а ние имаме прекрасни българи със самосъзнание на победители и такива, които могат да жертват себе си в името на родината, така, както са го правели нашите предци“, коментира ген. Константин Попов. Той добави, че най-неотложните проблеми за решаване, стоящи пред Българската армия, са грижата за личния състав, модернизацията и интеграцията.", "date": "2017.05.06", "title": "Ген. Константин Попов разкри кое е неугасващото качество на българските военни"}
{"url": "http://pik.bg/%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%BF%D0%B8%D0%BA-%D0%B8%D0%B2%D0%B0%D0%B9%D0%BB%D0%BE-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BD%D0%BE%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F--news655520.html", "text": "Възобновява се процедурата по отдаване на концесия на летище София. Това каза министърът на транспорта Ивайло Московски, цитиран от пресцентъра на министерството. Процедурата бе прекратена от служебния кабинет преди месец с мотив, че тя е порочна и не е изгодна за държавата. „Концесията е нужна“, убеден е обаче новият ¬стар министър на транспорта. С парите от концесията ще се финансират дълговете на БДЖ, които възлизат на близо 440 милиона лева. Ивайло Московски: \"Там трябваше да бъдат постигнати две основни цели. Летището да бъде управлявано от професионален оператор, и на второ място приходът от авансовото плащане за тази концесия да бъде използван за решаването на проблемите на дълговете в Железницата. Нито един от тези проблеми не е решен, така че няма алтернатива на концесията. Т.е. да разбираме, че ще има рестарт на концесията? То го пише и в програмата на ГЕРБ. Доста дълго време се манипулираше тезата, че то се подарява или нещо друго се случва с летище София. Само да обясня, и че по закона за концесиите собствеността за целия период остава публично¬държавна собственост и не се променя. Единствено само управлението на тази инфраструктура се предоставя на професионални оператори\". Рокади има и в ръководството на Летище София, съобщи Московски. , Владимир Рапонджиев застава начело на аеропорта. Той е бивш директор по сигурността, уволнен от досегашния директор Пламен Станчев, който беше назначение на служебния кабинет. Мотивът за рокадата Московски обясни с пробива в сигурността на летището. Припомняме, че в началото на месеца започна разследване за достъп до цялата информационна система на аеропорта, предоставен неправомерно на частна фирма. В тази система според запознати се съдържа пълна информация за пътниците, минали през летището в последните десетина години. Ивайло Московски: \"Рапонджиев повече от 10 години отговаряше за сигурността на летището. Запознат е с абсолютно всички дейности на самото летище. Смятам, че няма проблем да се справи с управлението на това дружество. Вие знаете, че бяха допуснати пробиви в сигурността на летището през последните седмици. Запознати сте с информацията, която се проверява от ДАНС и Прокуратурата, за източване на информационния масив на летището, така че аз не бих гласувал доверие на това ръководство, което заварих. Нямам причини да продължавам да работя с тях.\" Московски е скептичен и по отношение на новината, която обяви вече бившият служебен министър Христо Алексиев, че китайски инвеститори проявяват интерес към БДЖ. Ивайло Московски: \"Не съм видял нито един документ, черно на ¬бяло записано. Това, което се анонсира в публичното пространство, не ми изглежда сериозно. Нали не си представяте, че е възможно без законова процедура, да бъдат доставени.\" В началото на новата седмица ще са ясни заместник-¬министрите на транспорта.", "date": "2017.05.06", "title": "СИЛАТА НА ПИК! Ивайло Московски потвърди новината на медията ни за промени на Летище София! Процедурата за концесия на аеропорта продължава"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%80%D1%83%D1%81%D0%B8%D1%8F-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%82%D0%B5%D0%BA%D1%81%D1%82%D0%B0-%D0%BD%D0%B0-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC%D0%B0-%D0%B7%D0%B0-%D0%B7%D0%BE%D0%BD%D0%B8%D1%82%D0%B5-%D0%B7%D0%B0-%D0%B4%D0%B5%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%B8-%D1%81%D0%B8%D0%B3%D1%83%D1%80%D0%BD%D0%BE-news655500.html", "text": "Министерството на външните работи на Русия публикува текст от подписан на 4 май меморандум за създаване на зона за деескалация в Сирия. Документът е публикуван на о. Зоните за деескалация ще бъдат създадени в провинция Идлиб и някои части на съседните провинции (Алеппо, Латакия и Хама), някои от районите на север от провинция Хомс, близката до Дамаск Източна Гута и определени райони на юг в Сирия - в провинциите Дераа и Ел-Кунейтра. На граниите на районите за сваляне на напряжение ще се организират зони за сигурност, където ще се поставят КПП за пропускане на граждански лица и хуманитарни помощи, както и пунктове за мониторинг за режима на прекратяване на огъня. Както се отбелязва в съобщението на министерството, страните-гаранти , подписали споразумението, имат намерение да приключат с подготовката на картата на зоната за деескалация и полосата за сигурност до 4 юни т.г., а също така да предприемат стъпки за отцепване на въоръжената опозиция от терористичните групировки. Меморандумът е подписан от Русия, Турция и Иран в рамките на срещата за Сирия в Астана на 4 май. Документът е влязъл в сила от деня на подписването. От 6 май в зоните за деескалация за страните на конфликта се въвежда забрана за военна активност, включително полети на авиацията. Русия, Иран и Турция са се договорили да приемат всички необходии мерки за борба с тероризма както на техните територии, така и зад границите им. Гаранти за примирието 10 дни след подписване на меморандума формират Съвместна работна група по деескалацията, която ще се занимава с определяне на границите на зоната на деескалация и зоната на сигурност. Към 27 май картите на районите ще бъдат подготвени. Меморандумът е разчетен за половин година с възможност за автоматично удължаване за аналогичен период. Документът може да стане и безсрочен.", "date": "2017.05.06", "title": "ЕКСКЛУЗИВНО В ПИК! Русия публикува текста на меморандума за зоните за деескалация и сигурност в Сирия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%8F%D0%BD%D0%B8%D1%81-%D0%B2%D0%B0%D1%80%D1%83%D1%84%D0%B0%D0%BA%D0%B8%D1%81-%D1%81%D1%80%D0%B8%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%82%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%B9-%D0%B7%D0%B0-%E2%80%9E%D0%B1%D1%80%D0%B5%D0%BA%D0%B7%D0%B8%D1%82%E2%80%9C-%D0%B5-%D1%82%D0%BE%D1%82%D0%B0%D0%BB%D0%BD%D0%BE-%D0%BF%D0%BE%D0%B3%D1%80%D0%B5%D1%88%D0%BD%D0%B0-news655514.html", "text": "Бившият министър на финансите на Гърция Янис Варуфакис описа тактиката на британския министър-председател Тереза Мей относно воденето на преговорите за Брекзит като „изцяло погрешна“. Политикът предупреди, че председателят на Европейската комисия Жан-Клод Юнкер ще се опита да направи „пример“ от Великобритания и посочи, че Тереза Мей, колкото и да се бори за добро споразумение за страната си, ЕС няма да допусне подобно, съобщава Индипендънт, цитиран от Фокус. „Тереза Мей греши изцяло. Великобритания ще бъде пример, че всяко правителство, отстъпило от консенсуса на ЕС, ще бъде смазано. Тя се изправя срещу комбинация от брюкселската бюрокрация и политици, които чувстват леда под краката си крехък, като Ангела Меркел“, заяви Варуфакис по време на интервю. „Последното нещо, което може да стане е да се задейства чл. 50 от договора за ЕС и всичко да се изпълни по желание на Лондон“, добави той. Бившият министър посочи, че няма начин Европа да допусне споразумение, след което Великобритания да бъде „на по-добро място“. „Няма да има преговори, не правете грешка“, заключи той.", "date": "2017.05.06", "title": "ИЗВЪНРЕДНО! Янис Варуфакис срина Тереза Мей: Тактиката й за „Брекзит“ е тотално погрешна"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%BE%D1%82%D0%BD%D0%BE%D0%B2%D0%BE-%D1%81%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%B7%D0%B0-%D1%81%D0%B8%D1%80%D0%B8%D1%8F-news655513.html", "text": "Началникът на руския генерален щаб Валерий Герасимов и председателят на американския комитет на началник щабовете Джоузеф Дънфорд по време на телефонен разговор в събота са потвърдили готовност да възобновят напълно задълженията в рамките на Меморандума за сигурност на полетите над Сирия и да работят над допълнителни мерки за предотвратяване на конфликтни ситуации, съобщава ТАСС. „В центъра на вниманието бе ситуацията в Сирия в контекста на договореностите, постигнати на 4 май в Астана за създаването на зони на деескалация на конфликта в отделни региони на Сирия. Потвърдена бе готовността да се възобнови в пълен обем изпълняването от страните на задълженията според руско-американския Меморандум за сигурността и предотвратяване на инциденти във въздушното пространство на Сирия, а също така да се продължи работата над допълнителните мерки за предотвратяване на конфликти ситуации при водене на операции срещу „Ислямска държава“ и „Джебхат ан Нусра“, пише в официално заявление на руското министерство на отбраната.", "date": "2017.05.06", "title": "ВАЖНО! Русия и САЩ отново си говорят за Сирия"}
{"url": "http://pik.bg/%D0%BD%D0%B0%D1%80%D0%BE%D0%B4%D0%BD%D0%BE-%D0%BF%D0%BE%D0%B2%D0%B5%D1%80%D0%B8%D0%B5-%D0%B4%D0%BD%D0%B5%D1%81-%D0%B5-%D0%BC%D0%BD%D0%BE%D0%B3%D0%BE-%D0%B2%D0%B0%D0%B6%D0%B5%D0%BD-%D0%B4%D0%B5%D0%BD-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BD%D0%B0--news655495.html", "text": "Фокус Навремето, ако младото момиче не си е избрало бъдещ съпруг до Лазаровден, то можело да го направи на Гергьовден. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН)  пред за народните вярвания на Гергьовден, гергьовските люлки и предхристиянските елементи в образа на светеца. „Всяка мома прави рано сутринта своята росна китка. По обяд тя занасяла тази китка на реката, където се събирали всички нейни приятелки и връстнички. Малко момиченце в бяла риза, заставало по средата на насъбралото се девическо множество, държейки в ръце голям меден котел с прясна вода. Главата му покривали с плътна кърпа, така че да не може да вижда. След това всяко момиче оставяло своята китка в котела, като си пожелавало нещо тайно. Като се изредели всички, откривали очите на детето и то започвало да вади една след друга китките от водата. На всяка китка то наричало по нещо, свързано с бъдеща женитба - богат жених, пъстроок годеник, търговец, грижлив овчар, земеделец или занаятчия“, каза доц. Банкова. Тя поясни, че след това момичето пускало китките по течението на реката. По думите й на известно разстояние от тази група, но без да ги виждат, чакали младежите от селото. „Всеки от тях, който хванел китка, можел да се надява на благосклоността на нейната притежателка“, посочи етнологът. Тя допълни, че на същия ден насред селото се правело голямо Гергьовденско хоро, като в него участвали всички хора от околността. „Това бил и един от редките случай, в които традицията разрешавала на девойка да се хване на хорото до неженен младеж. Едва сега младите успявали под звука на музикалните инструменти и песните да си прошепнат тайната на китките. А ако се случело така, че избраният младеж да е попаднал на китката на своята любима - вярвало се, че не може да има пречки за тяхната любов. Можело да се стигне дори и до уговаряне на годеж. Ето как св. Георги през образа на покровител, защитник, чудодеец, става и инициатор на онова, което е свързано с живота, с бъдещето на общността“, разказа още доц. Банкова. Тя поясни, че магията на жертвоприношението на Гергьовден е скрита дори в кокалчето на предното дясно краче на агнето. По думите й то се е запазвало, за да може с негова помощ бабата да лекува децата от уроки и други болести. Доц. Банкова допълни, че светецът се проявява като закрилник на стадата и пастирите, но често пъти се забравя, че във фолклорните сюжети той защитава и орачи, и копачи, и лозарите, т.е. хората, които си изкарват прехраната с труд от земята. „По традиция, останала и до днес, се приема, че това е българският празник на овчарите и стадата. Във всяка къща се коли курбан в чест на Св. Георги, като се избира първородно агне. По стара традиция, спазвана и днес, агнето трябва да бъде осветено в черква, след това се заколва с нов нож насред двора, като кръвта му се събира в съд и излива в реката с пожелание: „Така както тече реката, така да тече и берекетът в къщата!\" Най-възрастният мъж в семейството чертае с тази кръв кръстче по челото и бузките на всяко дете - за здраве“, обясни доц. Банкова.", "date": "2017.05.06", "title": "НАРОДНО ПОВЕРИЕ! Днес е много важен ден за младите момичета! Ето какво могат да направят на Гергьовден"}
{"url": "http://pik.bg/31-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%B5%D1%81%D0%BA%D0%B8-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D1%82%D0%B0%D0%BD%D0%B7%D0%B0%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news655498.html", "text": "РИА Новости. Най-малко 31 души са загинали при падане на училищен автобус в дере в Танзания, предаде Управникът на района Карату Терезиа Махонго съобщи, че инцидентът се е случил в събота сутринта недалеч от град Аруш в северната част на страната. Според нея в автобуса са се намирали 35 души, най-вече ученици и учители. Автобусът се е отправял от Аруш към село Карату, където учениците е трябвало да отидат на изпит. Причините за инцидента се изясняват.", "date": "2017.05.06", "title": "31 души загинаха при падане на ученически автобус в Танзания (СНИМКА)"}
{"url": "http://pik.bg/%D1%83%D0%B1%D0%B8%D1%85%D0%B0-%D0%BA%D0%BC%D0%B5%D1%82-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D0%B3%D1%80%D0%B0%D0%B4-news655517.html", "text": "„Алсат М“. Кметът на македонския град Боговине е убит след спор между него и бивш общински служител с инициали К.А., предаде македонската медия Очевидци информират, че извършителят и жертвата са седели на една маса в заведение до сградата на общината. Извършителят първо е произвел шест изстрела в тялото на Идризи, а след това го е прострелял в главата. Кметът е почина по-късно в болницата.", "date": "2017.05.06", "title": "Убиха кмет на македонски град"}
{"url": "http://pik.bg/%D0%B2%D1%80%D0%B0%D1%82%D0%B0%D1%80%D1%8F%D1%82-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B8%D0%BC%D0%B0%D0%BB-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D1%85%D0%B0%D0%B7%D0%B0%D1%80%D1%82%D0%B0-news655412.html", "text": "Лудогорец Владислав Стоянов Вратарят на е имал проблем с хазарта по време на престоя си в състава на Черноморец (Бургас). През 2009 година в клуба парите направо текат като река и перничанинът се възползва грубо от този факт. На Стоянов е открита херния и през март той трябва да се оперира в Германия. За целта собственикът на клуба Митко Събев му дава на ръка 4600 евро. Интервенцията пък се урежда лично от тогавашният спортен директор на \"акулите\" Фреди Бобич. \"Тази операция е 5 пъти по-скъпа, отколкото в България\", уточнява треньорът на Черноморец Красимир Балъков. При пристигането си в Германия обаче вратарят заявява, че не носи въпросната сума. По-късно става ясно, че Стоянов е профукал парите на ротативки. Разследване на ръководството показва, че футболистът има сериозен проблем с комара. В Бургас пък се говори, че заради дълговете си той е бил сплашван и бит от местни бабаити. Въпросната случка коства титулярното място на Стоянов за сметка та Паскал Борел, а на следващата година Владо е продаден на молдовския Шериф (Тираспол), откъдето обаче кариерата му се изстрелва нагоре, за да стигне до титулярно място в националния отбор.", "date": "2017.05.06", "title": "Вратарят на \"Лудогорец\" имал проблеми с хазарта"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B1%D0%B0%D0%B2%D0%B0%D1%87%D0%BA%D0%B0-%D0%BD%D0%B0-%D1%81%D0%B8%D0%BD%D0%B0-%D1%81%D0%B8---%D0%BB%D0%B8%D0%B4%D0%B5%D1%80%D1%8A%D1%82-%D0%BE%D1%82-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%BD%D0%B0%D1%81%D0%BB%D0%B5%D0%B4-news655195.html", "text": "Граждани и гости на столицата бяха изненадани приятно от появата на Волен Сидеров в деня на труда 1 май в начарлото на седмицата. Вместо дежурните скандали атакистът седял кротко на препълнената улица и бавил своя син. Очевидци разказаха, че изморен от тежките преговори за бъдещата управленска коалиция с ГЕРБ лидерът на Атака акостирал към 12 часа на обяд в кафене на пешеходната зона точно срещу Фонтана на Фандъкова. Така столичани наричат съоръжението, което след ремонта на булеварда вместо във водна атракция се превърна в игрална площадка за деца. В помощ на Сидеров била една роднина по линия на майката Деница Гаджева. „Честно да ви кажа, приятно впечатление ни направи. Политик да си дундурка детенцето на публично място, а не да се крие от хората в бронирани джипове. Само адмирации“, разказаха наши гастербайтери в Холандия, където премиерът ходи на работа с колело. Те щракнали националиста за спомен и ни пратиха няколко снимки на редакционната поща. Други очевидци докладваха, че Волен имал доста измъчен вид вероятно покрай проточилите се пазарлъци за министерски кресла между Патриотите и Бойко Борисов. След като се ободрил с билковия чай обаче политикът си поръчал един кроасан и започнал да подсвирква на своя току що проходил син Волен-младши. По този начин Сидеров вероятно искал да го стимулира да ходи повече, за да укрепнат двигателните му навици. След малко смяната на детегледачка поела русокосата дама. Тя следвала неотлъчно наследника на Сидеров, който ту щъкал към фонтана при другите дечурлига, ту изкушен от сладоледите наблизо, гледал да килне към сладкарницата на ъгъла на \"Витошка\" и „Петър Парчевич“. След като хлапето се поизморило, Волен бащински го турил на коляно и го презаредил с бистра вода. Този жест умилил околните, които взели да се спират и да щракат националиста за спомен. Всеобщото мнение било, че момчето, което е на година и седем месеца, е одрало кожата на баща си. Руса дама влезе в ролята на детегледачка Междувременно хора от кухнята на преговорите за ново правителство разказаха, че коалицията между патриоти и гербери вече е опечена и параметрите ѝ ще бъдат обявени. Според информациите, които циркулират в Народното събрание, от тримата лидери на патриотите най-твърд в позицията си бил именно Сидеров. Докато другите двама Валери Симеонов и Красимир Каракачанов били по-склонни на компромиси при разпределението на постовете, младият татко твърдо отстоявал властовите си амбиции и програмата на своята партия.", "date": "2017.05.06", "title": "САМО В ПИК И \"РЕТРО\"! Волен Сидеров бавачка на сина си - лидерът от патриотите разходи наследника си по бул. „Витоша“ (ПАПАРАШКИ СНИМКИ)"}
{"url": "http://pik.bg/%D1%81%D0%B0%D0%BD%D0%BA%D1%86%D0%B8%D1%8F-%D0%B1%D0%B5%D1%80%D0%BB%D0%B8%D0%BD-%D0%B8%D1%81%D0%BA%D0%B0-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%E2%80%9E%D0%B4%D0%B0%D0%BD%D1%8A%D0%BA%E2%80%9C-%D0%B1%D1%80%D0%B5%D0%BA%D0%B7%D0%B8%D1%82-%D0%B8-%D1%81%D0%BB%D0%B5%D0%B4-2019-%D0%B0-news655526.html", "text": "Германия вероятно ще поиска ЕС да събира \"данъци\" от Великобритания и след раздялата. По-конкретно става въпрос за такса, която Лондон да плаща, ако иска да получи достъп до единния европейски пазар след Брекзит, съобщава айнюз. Досега нееднократно от различни места в Европа се чуха предложения Великобритания да \"плати сметката\" за напускането на ЕС. Сега обаче се появява и искане Лондон да продължи да плаща и след 2019 г., когато Брекзит се очаква да влезе в сила. Според публикация в германското списание Focus между представители на правителството в Берлин вече тече обсъждане на идеята. Която е на Великобритания да бъде наложена ежегодна такса, срещу която тя да получава достъп до единния пазар в ЕС, на който в Лондон държат, ако се съди по изказванията на властите покрай процедурата по Брекзит. В същото време обаче говорител на германското финансово министерство отказват да коментират новината. Но пък и не я опровергават. Причината Германия да поиска въвеждането на новата такса за Великобритания е, че Брекзит ще струва пари и на Берлин. От Focus твърдят, че в доклад на Министерството на финансите се казва също, че при раздялата на Обединеното кралство с ЕС съществува риск от сериозни последици върху стабилността и икономиката на Германия, най-вече в реалната. Според изчисления на експерти от финансовото ведомство всичко това ще доведе до разходи за германския бюджет в размер на около 4.5 млн. евро всяка година. Поради тази причина се предлага на Великобритания да бъде наложена въпросната такса след като се отдели от Евросъюза.", "date": "2017.05.06", "title": "САНКЦИЯ! Берлин иска от Лондон „данък“ Брекзит и след 2019-а"}
{"url": "http://pik.bg/%D0%BA%D0%B8%D0%B1%D0%B5%D1%80%D0%B2%D0%BE%D0%B9%D0%BD%D0%B0-%D1%85%D0%B0%D0%BA%D0%B5%D1%80%D0%B8-%D0%BE%D1%82-%D1%80%D1%83%D1%81%D0%B8%D1%8F-%D1%81%D1%82%D1%80%D0%B5%D1%81%D0%BD%D0%B0%D1%85%D0%B0-%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-news655525.html", "text": "Генералният секретар на Социалдемократическата партия на Германия (SPD) Катарина Бърли смята, че хакерската атака срещу предизборния щаб на френския кандидат за президент Еманюел Макрон е предупредителен сигнал и за германските политици. В интервю за „Функе“ тя посочи, че съществува опасност от онлайн нападения покрай насрочените за септември избори за Бундестаг, както и от редица други престъпления за демокрацията. Бърли заяви, че SPD се опитва да се придържа към най-новите стандарти за гарантиране на защитата на своята цифрова инфраструктура. \"В същото време работим в тясно сътрудничество с компетентните органи. Разбира се, ние също така разбираме, че не може да има абсолютна сигурност\", допълни лидерът на социалдемократите. От предизборния щаб на френския кандидат-президент Еманюел Макрон съобщиха, че техни имейли и счетоводни документи са изтекли в интернет в резултат на \"масивна и планирана хакерска атака\". Те са били публикувани на уебстраницата на \"Уикилийкс\" и са с обем от близо 9GB общо. \"Циркулиращите (в интернет пространството) файлове са били публикувани преди седмици, вследствие на хакерска атака срещу професионалните и личните електронни пощи на няколко представители на партията\", заявиха те. Екипът на Макрон подчерта още, че документите са \"законни\".", "date": "2017.05.06", "title": "КИБЕРВОЙНА! Хакери от Русия стреснаха и Германия преди изборите"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B7%D0%B0%D0%BB%D1%8F%D1%85%D0%B0-%D0%B2%D0%B0%D1%80%D1%88%D0%B0%D0%B2%D0%B0-20-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-news655527.html", "text": "Варшава. Между 15 и 20 хил. души протестираха днес във Варшава срещу управляващата в Полша консервативна и евроскептична партия „Право и справедливост“, съобщава Ройтерс, цитиран от Фокус. „Ние сме за демократична Полша, за европейска Полша, за Полша, която е горда, която търси приятели и партньори, а не врагове в Европа, както е днес“, заяви водачът на опозиционната центристка партия „Гражданска платформа“ Гжегож Схетина пред протестиращите. „Днес имаме свободата и участвайки в марша и твърдейки, че днес свободата е застрашена, всъщност вие марширувате в името на обратното“, от своя страна коментира председателят на „Право и справедливост“ Ярослав Качински. Двете партии се борят за подкрепата на гласоподавателите преди местните избори в страната, които ще се проведат през 2018 година.", "date": "2017.05.06", "title": "Протести заляха Варшава! 20 хиляди души на бунт срещу управляващите"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B4%D0%B0%D0%BB%D0%B8-%D0%B4%D0%B0-%D1%80%D0%B8%D1%81%D0%BA%D1%83%D0%B2%D0%B0-%D1%81-%D0%BB%D1%8C%D0%BE-%D0%BF%D0%B5%D0%BD-%D0%B8%D0%BB%D0%B8-%D0%B4%D0%B0-%D1%81%D0%B5-%D0%BF%D1%80%D0%B8%D0%BC%D0%B8%D1%80%D0%B8-%D1%81-%D0%BC%D0%B0%D0%BA%D1%80%D0%BE%D0%BD-news655524.html", "text": "След предизборна кампания, като никоя друга, Франция ще има президент, като никой друг. Това ще бъде или Марин льо Пен , крайнодясна популистка, която може да промени установения след Втората световна война ред в Европа и да стане първата жена начело на Франция, или Еманюел Макрон, интелигентен мъж, бързо издигнал се в политиката , който призовава французите да заложат на нова политическа структура. Изходът от балотажа на президентските избори в неделя зависи от милионите гласоподаватели, отблъснати и от двамата, които трябва да направят избор - или да осигурят очаквана победа на Макрон, или да си останат по домовете с риск така да помогнат на Льо Пен да постигне изненадваща победа. Този избор ще доведе до последици, които ще преминат като вълна през отворените граници в Европа, през световните финансови пазари, през бойните полета в Сирия и Украйна и в кулоарите на световната дипломация в ООН. Френската версия на двупартийния модел републиканци-демократи вече е в историята. Двете партии ръководиха следвоенна Франция, но не успяха да се адаптират към реалностите на 21 век. Републиканците и социалистите бяха изритани от гласоподавателите на първия тур на президентските избори миналата седмица като символи на изхабена ляво-дясна система, дискредитирана в свят, където мултинационалната търговия и екстремисткото насилие като че ли надделяват над всяка политическа идеология. Това, което остава, са две коренно противоположни възможности: прогресивен европеец или антиимигрантски настроена националистка. Спретнат бивш банкер или умела адвокатка, която знае как да говори пред борещата се за оцеляване работническа класа. Мъж, който иска да обедини французите и европейските им колеги, или жена, която възприема този вот като \"цивилизационен избор\" между Франция и исляма и от чието близко обкръжение струи расизъм.", "date": "2017.05.06", "title": "Франция избира в неделя дали да рискува с Льо Пен, или да се примири с Макрон"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D1%88%D0%B0%D1%85%D1%82%D0%B0-%D0%B7%D0%B5%D0%B9%D0%BD%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%BF%D0%BE-%D1%82%D1%8A%D0%BC%D0%BD%D0%BE-%D0%BD%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-news655529.html", "text": "Голяма шахта зейна в близост до спирка \"Почивка\" във Варна, съобщава петел. Капакът й го няма, а до нея има и камъни от пътната настилка. Тя се намира по пътя към квартал \"Бриз\" на отбивката от бул. \"Княз Борис I\" по маршрута на автобусни линии 14 и 148. Шофьорите да карат с повишено внимание, особено когато стане тъмно.", "date": "2017.05.06", "title": "ГОЛЯМА ОПАСНОСТ! Шахта зейна във Варна, по тъмно не се вижда"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82-%D1%84%D0%B5%D1%80%D0%B8%D0%B1%D0%BE%D1%82%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%B3%D0%BE%D1%82%D0%B2%D1%8F%D1%82-48-%D1%87%D0%B0%D1%81%D0%BE%D0%B2%D0%B0-%D1%81%D1%82%D0%B0%D1%87%D0%BA%D0%B0-news655530.html", "text": "Фериботите в Гърция ще останат в пристанищата във вторник и сряда, след като профсъюзът на моряците в страната обяви 48-часова стачка, съобщава Екатимерини, цитиран от Фокус. Моряците протестират срещу реформите в социалната система и срещу измененията в регулациите в пазара на труда, които правителството на Гърция обеща на кредиторите си. В официално свое заявление профсъюзът ПНО съобщи, че моряците „обединяват глас с този на другите работници в страната да се отменят предложените мерки“.", "date": "2017.05.06", "title": "ПРОТЕСТ! Фериботите в Гърция готвят 48-часова стачка"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D1%82%D0%B2%D1%8A%D1%80%D0%B4%D0%B5-%D1%81%D0%BB%D0%B0%D0%B1%D0%B8%D1%82%D0%B5-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8-news655531.html", "text": "Франция забрани нездравословно слабите модели За да могат да излязат на подиума, манекенките ще трябва да представят лекарски сертификат за цялостното им здравословно състояние, в който се удостоверява, че техният индекс на телесна маса (ИТМ) е в рамките на здравословното. Нормите ще бъдат съобразени с изискванията на Световната здравна организация. В същото време обаче, след протести на модните агенции, няма определен минимален ИТМ. Френският министър на социалните въпроси и здравеопазването Марисол Турейн заяви, че документите ще важат 2 години. „Показването на нереалистични модели води до лоша самооценка и ниско самочувствие при младите хора. Това може да повлияе на тяхната грижа за здравето им\", добави тя. Освен това от 1 октомври тази година тушираните с \"Фотошоп\" снимки в списанията ще бъдат отбелязвани като такива. . Toва е част от нов закон, насочен срещу нереалистичните форми на тялото и хранителните разстройства.", "date": "2017.05.06", "title": "Франция забрани твърде слабите манекенки "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D0%B2%D0%B0-%D1%82%D1%80%D1%83%D1%81%D0%B0-%D0%B2%D1%8A%D0%B2-%D0%B2%D1%80%D0%B0%D0%BD%D1%87%D0%B0-%D0%B7%D0%B0-%D1%87%D0%B0%D1%81-news655548.html", "text": "Две земетресения разлюляха Вранча в рамките на час и половина. Първият трус е с магнитуд 3.9 по скалата на Рихтер. По данни от Европейския сеизмологичен център епицентърът на земетресението е на 122 км северно от столицата на Румъния - Букурещ. Трусът е с дълбочина 132 км. Вторият трус е на 150 км от Букурещ, на 163 км дълбочина. Няма данни за жертви и разрушения.", "date": "2017.05.06", "title": "ИЗВЪНРЕДНО! Два труса във Вранча за час"}
{"url": "http://pik.bg/%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%BE-%D1%82%D0%B0%D0%B7%D0%B8-%D1%81%D0%B2%D0%B0%D1%82%D0%B1%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-news655533.html", "text": "Един сватбен фотограф успя да направи именно това. Той улови момент, който трогна милиони потребители в интернет. Името му е Джеймс Дийн, а на снимката са Ейдриън и Рослин по време на сватбата им в Австралия. „Правех им снимки. Светлината беше станала прекрасна. В този момент реших да зарежа всичко, което знам. Отидох при тях и им казах: „Хора, спрете да позирате. Просто се насладете на залеза заедно – като съпруг и съпруга”, пише Дийн в Twitter. Той задал на младоженеца въпроса защо от милиарди хора на планетата е избрал да прекара живота си точно с тази жена. Ейдриън прошепнал отговора в лицето на Рослин, а сълзите потекли по лицето й. Снимка: James Day, Facebook", "date": "2017.05.06", "title": "ТРОГАТЕЛНО: Тази сватбена снимка разплака милиони в интернет "}
{"url": "http://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%BD%D0%B0%D1%81%D0%B0-%D0%BE%D1%82%D0%BA%D1%80%D0%B8-%D0%BE%D0%BF%D0%B0%D1%81%D0%BD%D0%B8-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%BE-news655421.html", "text": "Учените от НАСА с помощта на телескопа „Хабъл“ са открили няколко галактики, които могат да са опасни за нашата планета. За това се съобщава на сайта на космическата обсерватория, цитиран от тв канала \"Звезда\". Изследователите са открили,че заплахата се намира в центъра на гравитационното поле, което свърза няколко галактики. Нивото на гравитация там може да привлича някои доста габаритни обекти. В момента се анализира нивото на опасност, следи се и за промяна в цветовия фон на галактиките, създадени след Големия взрив. Преди време учените, работещи с телескопа на Европейката космическа служба, показаха видео за това какви изменения ще претърпи нашата галактика в близките пет милиона години.", "date": "2017.05.06", "title": "ТРЕВОЖНА НОВИНА! НАСА откри опасни галактики! Бъдещето на Земята е застрашено"}
{"url": "http://pik.bg/%D0%BC%D1%8A%D1%87%D0%B8-%D0%B2%D0%B8-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D0%B5-%D0%B5%D1%82%D0%BE-%D0%BF%D1%80%D0%B8-%D0%BA%D0%BE%D0%B9-%D0%BB%D0%B5%D0%BA%D0%B0%D1%80-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D0%B8%D0%B4%D0%B5%D1%82%D0%B5-%D0%B2%D0%B5%D0%B4%D0%BD%D0%B0%D0%B3%D0%B0-news655466.html", "text": "Главоболието при млади хора и деца, което липсва по време на отпуска или ваканция, обикновено се дължи на проблеми с очите като астигматизъм. Трябва да се знае обаче, че ако този дефект лесно може да бъде коригиран с помощта на очила, то заболявания като глаукомата, открити на по-късен етап, не се лекуват, а прогресират. Това разказа пред \"Дарик\" един от най-добрите офталмолози в България проф. Ива Петкова, която управлява Клиниката по офталмология в столичната Александровска болница. Тя добави, че пациентите в клиниката идват не с оплаквания за болка, а с оплаквания от намалено зрение. Ако то обаче се дължи на глаукома, обикновено бива открито късно. Затова офталмолозите у нас се борят за инициирането на профилактични прегледи, при които очното заболяване да бъде открито в ранен стадий, за да се вземат мерки във връзка с неговата прогресия. \"Това, което е много важно, е превенцията на глаукомата, на слепотата от глаукома. Това е за което ние се борим, да се правят профилактични прегледи, които обхващат ранния стадии на заболяването и след това пациентите да бъдат така проследявани, че пациентите да не стигат до прогресия на глаукомата, което води до една дефинитивна слепота\", обясни проф. Ива Петкова. \"Това, което искаме, е пациентите, които са диспансеризирани с глаукома, да могат да бъдат по-често проследявани. Това вече се случи\", съобщи още тя.", "date": "2017.05.06", "title": "Мъчи ви главоболие! Ето при кой лекар трябва да отидете веднага "}
{"url": "http://pik.bg/%D0%B7%D0%B0%D0%BF%D0%BB%D0%B0%D1%85%D0%B0-%D1%82%D1%83%D1%80%D1%81%D0%BA%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B2%D0%BE%D0%B9%D0%BA%D0%B0-%D0%B8%D0%B7%D1%87%D0%B5%D0%B7%D0%BD%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news655534.html", "text": "В Гърция е изчезнала двойка турски дипломати, които са заподозрени в членство във Фетхуллахистката терористична организация (ФЕТО), съобщава Анадолската агенция. От няколко дни турските власти нямат контакт с двойката - Мухамед Т. и Джейда Т., които работят в генерално консулство в Солун. Двамата през последните 18 месеца като заместник-консули. Смята се, че двойката, чиито паспорти са анулирани, е напуснала Гърция, а местонахождението им е неизвестно.", "date": "2017.05.06", "title": "ЗАПЛАХА! Турска дипломатическа двойка изчезна в Гърция"}
{"url": "http://pik.bg/%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BD%D0%B5-%D1%81%D0%B5-%D0%BF%D1%80%D0%B0%D0%B4%D0%B0%D0%B2%D0%B0-%D0%B1%D1%80%D0%B0%D0%BD%D0%B8-%D1%81%D1%8A%D1%81-%D0%B7%D1%8A%D0%B1%D0%B8-%D0%B8-%D0%BD%D0%BE%D0%BA%D1%82%D0%B8-%D1%82%D0%B8%D1%82%D0%BB%D0%B0%D1%82%D0%B0-%D1%81%D0%B8-%D1%81%D0%BD%D0%B8%D0%BC%D0%BA%D0%B8-news655549.html", "text": "Барселона Виляреал Лионел Меси Неймар Седрик Бакамбю Луис Суарес Камп Ноу Реал Мадрид Луис Енрике Люка Дин Жорди Алба Андрес Иниеста Фран Ескриба Роберто Солдадо Двата тима започнаха мача с проучвателни действия. \"Жълтите\" добре покриваха празните пространства пред вратаря Андрес Фернандес и държаха испанския шампион далеч от наказателното поле. Първата по-опасна ситуация се получи пред вратата на Марк-Андре тер Стеген. В 15-ата минута Дин загуби топката в опасна близост, Жонатан дос Сантос напредна отдясно, центрира към Марио Гаспар в наказателното поле, който продължи успоредно на голлинията, но не намери съотборник. В 19-ата минута домакините получиха чудесна възможност за пряк свободен удар от 18 метра след игра с ръка на Алваро Гонсалес. Меси прехвърли стената, ала ударът беше прекално слаб. В 21-ата \"лос кулес\" откриха резултата след скоростна акция. Суарес напредна отдясно и обърна фланга с пас в наказателното поле към Меси. Аржентинецът овладя и асистира към Неймар на ръба на засадата. Бразилецът отбеляза с лекота отблизо, а видеоповторенията не казаха категорично дали има засада. Последваха минути, в които напрежението беше пред и в наказателното поле на Барса. В 29-ата Меси получи топката в близост до вратата и реши да стреля от малък ъгъл - топката излезе с около метър в аут. В 32-ата Бакамбю беше изведен на ръба на засадата малко зад центъра, използва бързината си, надбяга Жерард Пике и сам срещу вратаря отбеляза с нисък изстрел в близкия ъгъл - 1:1. Повторенията показаха, че Сержи Роберто покрива засадата. В 39-ата Меси проби отдясно и центрира към включилия се Пике, който отблизо стреля над вратата при труден плонж. Минута по-късно Солдадо направи подобен пропуск с глава, след като от десет метра насочи много близо до гредата. В 41-ата Суарес изведе Неймар отляво, той напредна и стреля ниско по диагонала - встрани. В 68-ата домакините реализираха успокоителен трети гол. \"Лос блаугранас\" хванаха своя противник на контра, Сержи Роберто напредна на скорост и подаде към Луис Суарес, който излъга защитник и стреля ниско по диагонала - 3:1. Вратарят игра с топката, но не можа да спаси. В 76-ата Неймар получи хубав извеждащ пас и се опита прекалено технично да преодолее вратаря и сгреши. Минута по-късно Бакамбю получи зад гърба на отбраната, Тер Стеген излезе рисковано, а след това и Пике си поигра с огъня. В 81-ата Неймар вдигна на крака публиката след поредното си бляскаво изпълнение на аутлинията. Бразилецът технично надигра бранител с топка над главата и центрира, кълбото стигна до Луис Суарес, който стреля в протегнатата ръка на Хауме Коста - дузпа. Лео отбеляза по ювелирен начин, копвайки топката в средата на вратата - 4:1. Така Барса отново постави под напрежение Реал Мадрид, който гостува по-късно тази вечер на Гранада. Каталунците са задължени да спечелят и последните си два мача в Примера и да чакат загуба на \"белите\". Шампионът на Испания продължава със зъби и нокти да брани титлата си след убедителна домакинска победа с 4:1 над . Мачът се превърна в спектакъл на и , които вкараха три от четирите гола за домакините и белязаха срещата с изящните си изпълнения. Бразилецът откри резултата в 21-ата минута, а изравни (32). Лионел Меси (45 и 82 - дузпа) и (68) зарадваха публиката на \" \". \"Синьо-червените\" ще останат лидери и след 36-ия кръг на испанския шампионат, макар и с мач повече от . разчиташе на традиционния си титулярен състав, като изключение направи присъствието на вместо . Лионел Меси, Луис Суарес и Неймар поведоха каталунското нападение, а възстановеният зае място в средата на терена. подреди 4-4-2 с и Седрик Бакамбю в атака. Тимът на Луис Енрике все пак се оттегли на почивка с голова преднина. В 45-ата минута Неймар премина покрай няколко футболисти отляво и впоследствие си върна притежанието. Кълбото стигна до Лео Меси пред дъгата на наказателното поле, Ла Пулга замахна на два пъти, преодолявайки съперник след съперник и с прекрасен диагонален удар реализира за 2:1. Вратарят Андрес Фернандес не помръдна, заблуден и от лекия рикошет, а топката влетя в долния му ляв ъгъл. Още преди да е изтекла и минута от второто полувреме Неймар стигна до аутлинията и центрира в малкото наказателно поле, където вратарят беше заел добра позиция и го спря. Бразилецът не спираше да демонстрира брилянтната си техника и да развинтва с финтове защитниците. В 57-ата Ней Джуниър намери Меси, който стреля фронтално, но вратарят беше заел добра позиция и изби над гредата. Две минути по-късно номер 11 на каталунския тим отново замахна лъжливо в наказателното поле и си осигури пространство. Бразилецът върна назад, но намери крак на съперник.", "date": "2017.05.06", "title": "Барселона не се прадава, брани със зъби и нокти титлата си (СНИМКИ)"}
{"url": "http://pik.bg/%D1%81%D1%8A%D0%B2%D0%B5%D1%82%D0%BD%D0%B8%D0%BA%D1%8A%D1%82-%D0%BF%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%B5-%D0%B5-%D1%81%D1%80%D0%B5%D1%89%D0%BD%D0%B0%D0%BB-%D1%81-%D0%BE%D1%81%D0%BD%D0%BE%D0%B2%D0%B5%D0%BD-%D0%BA%D1%80%D0%B8%D1%82%D0%B8%D0%BA-news655551.html", "text": "Reuters, цитирана от Фокус. Съветникът по национална сигурност на американския президент Доналд Тръмп в петък се е срещнал с основен критик на венецуелския държавен глава, заяви в събота от Белия дом, предава Хърбърт Макмастър, съветникът по национална сигурност на Тръмп, е обсъдил с председателя на парламента в Каракас, Хулио Борхес „нужната правителството да се придържа към конституцията на Венецуела, да освободи политическите затворници, да уважава Народното събрание и да проведе свободни и демократични избори“.", "date": "2017.05.06", "title": "Съветникът по национална сигурност на американския президент се е срещнал с основен критик на венецуелския държавен глава"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8-%D0%B7%D0%B0%D0%BF%D0%B0%D0%B7%D0%B2%D0%B0%D1%82-%D1%81%D0%B8%D0%BB%D0%BD%D0%B0-%D0%BF%D1%80%D0%B5%D0%B4%D0%BD%D0%B8%D0%BD%D0%B0-%D0%BC%D0%B5%D1%81%D0%B5%D1%86-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news655538.html", "text": "Reuters. Според социологическо проучване на компанията „Опиниум“ управляващата Британска консервативна партия има 16% преднина пред основната опозиционна Лейбъристка партия месец преди парламентарните избори на 8 юни, предаде Консерваторите получават 46% подкрепа в интернет-проучване, обхванало 2005 пълнолетни, докато лейбъристите отбелязват 30%. Либералдемократите получават 9%, докато антиевропейската „Партия на независимостта на Великобритания“ – 7%. Според Адъм Дръмънд, представител на „Опиниум“ голяма част от тази консерватори, които са гласували за оставането в ЕС по време на референдума от миналата година, днес не са убедени от посланието на министър-председателя Тереза Мей. „Но консерваторите могат да си позволят загубата на някои гласували за оставането, защото, както показват местните избори, те поглъщат по-голямата част от вота на „Партията на независимостта“, добави той.", "date": "2017.05.06", "title": "Британските консерватори запазват силна преднина месец преди изборите в страната"}
{"url": "http://pik.bg/%D0%B8%D0%B2%D0%BE-%D0%B0%D0%BD%D0%B3%D0%B5%D0%BB%D0%BE%D0%B2-%D0%B4%D0%BE%D0%BD%D0%B5%D1%81%D0%B5-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BC%D0%B5%D0%B4%D0%B0%D0%BB-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D0%B5%D0%BF-news655554.html", "text": "Иво Ангелов спечели сребърен медал за България от Европейското първенство по борба в Нови Сад. В категория до 59 килограма класически стил перничанинът загуби с 1:3 финала от представителя на домакините Кристиан Фрис. В първата част сърбинът поведе с 3:0 след сваляне на земята на Ангелов и точка за пасивност срещу нашия състезател. След почивката и Фрис получи наказание за липса на активност, но Иво не успя да реализира атака, с която да стигне до титлата. Така България вече има четири медала от шампионата на Стария континент, предава Спортал. Титла на Биляна Дудова и сребра на Тайбе Юсеин, Борислав Новачков и днес от Ангелов.", "date": "2017.05.06", "title": "Иво Ангелов донесе четвърти медал за България от ЕП"}
{"url": "http://pik.bg/%D1%81%D1%82%D0%BE%D1%82%D0%B8%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%BE%D1%82%D0%B8%D0%B2-%D1%80%D0%B5%D0%BF%D1%80%D0%B5%D1%81%D0%B8%D0%B8%D1%82%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-news655542.html", "text": "На петата годишнина от масовите протести на опозицията в руската столица стотици хора излязоха днес по улиците на Москва да настояват за прекратяване на правителствените репресии и деспотизма, съобщава ДПА. Вътрешното министерство съобщи, че 100 души са участвали в похода, а независими наблюдатели са преброили 3 хиляди участници. Правозащитната организация ОВД-инфо съобщи, че най-малко 7 души са арестувани на площад \"Болотная\", където властите са забранили да се демонстрира. Масови протести на същото място на 6 май 2012 г. -деня преди Владимир Путин да положи клетва за трети президентски мандат, бяха разгонени със сила от полицията и се стигна до 400 ареста. Някои от арестуваните получиха дълги присъди затвор. През последните седмици десетки хиляди хора протестираха в няколко руски града срещу корупцията, като само в Москва бяха задържани 1000.", "date": "2017.05.06", "title": "Стотици протестираха в Москва против репресиите на държавата"}
{"url": "http://pik.bg/%D0%B0%D1%82%D0%B0%D0%BA%D0%B0-%D0%B4%D0%B2%D0%B0-%D0%B2%D0%B7%D1%80%D0%B8%D0%B2%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8%D1%85%D0%B0-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-news655544.html", "text": "Най-малко двама души са загинали при двойна експлозия във филипинската столица Манила, предадоха световните информационни агенции. Съобщава се и за четирима ранени. Първият взрив е отекнал в 17:50 часа местно време, а вторият - в 20:30 часа. Никой не е поел отговорност за атаката. Тече разследване и все още полицията не разпространява повече информация по случая. Миналия петък 14 души бяха ранени при взрив в същия район на града.", "date": "2017.05.06", "title": "АТАКА! Два взрива разтърсиха Филипините, има жертви"}
{"url": "http://pik.bg/%D0%B2-%D0%BD%D0%B8%D0%B3%D0%B5%D1%80%D0%B8%D1%8F-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B0%D1%82%D0%B0-%E2%80%9E%D0%B1%D0%BE%D0%BA%D0%BE-%D1%85%D0%B0%D1%80%D0%B0%D0%BC%E2%80%9C-%D0%BE%D1%81%D0%B2%D0%BE%D0%B1%D0%BE%D0%B4%D0%B8-82-%D1%83%D1%87%D0%B5%D0%BD%D0%B8%D1%87%D0%BA%D0%B8-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8-%D0%BF%D1%80%D0%B5%D0%B7-2014-%D0%B3-news655555.html", "text": "Reuters Нигерийската екстремистка групировка „Боко Харам“ освободи 82 ученички, съобщава агенция . Освободените момичета са част от по-голяма група от 200 ученички, отвлечени през април 2014 г. от град в северната част на страната. Освобождаването е станало вследствие на преговори между нигерийското правителството и групировката.", "date": "2017.05.06", "title": "В Нигерия групировката „Боко Харам“ освободи 82 ученички, отвлечени през 2014 г."}
{"url": "http://pik.bg/%D1%81%D1%82%D1%80%D0%BE%D0%B3%D0%BE-%D0%BF%D0%B0%D0%B7%D0%B5%D0%BD%D0%B0-%D1%82%D0%B0%D0%B9%D0%BD%D0%B0-%D0%B3%D0%BE%D1%82%D0%B2%D0%B0%D1%87-%D0%B2-%D1%85%D0%BE%D1%82%D0%B5%D0%BB-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D1%80%D0%B8%D0%B3%D0%BE%D1%82%D0%B2%D1%8F%D0%BD-news655543.html", "text": "Когато се замисляме как най-добре да прекараме отпуската си, неволно влизаме в сайтовете на туристическите агенции. Всичките са изпъстрени с обяви за ексклузивни предложения с евтини полети и 5-звездни хотели, готови да отворят врати за всеки търсач на приключения. Често пъти, когато търсим почивка, ние се спираме на системата \"ол инклузив\", която не е толкова съвършена, колкото я изкарват представителите на агенциите. Ето няколко уловки, които използват хотелите, предлагащи такава система, за да правят икономии. Информацията подава един от готвачите на голям хотел, пожелал анонимност: Пуйката изглежда страхотно дори и след претопляне. Маринованото пуешко месо, поднесено със сос, не може да бъде разграничено от говеждото. Месото от акула изваряваме в сол, за да премахнем характерния му вкус. Сервираме го като пъстърва. Това месо  се измива старателно от стария сос - утре то ще бъде приготвено отново и ще се поднесе като прясно. Сервитьорите ще ви убеждават, че в храната няма нито грам консерванти. Но за съхранението на вносните продукти ние допълнително ги накисваме в бира. В кухнята всеки ден поне трима души се занимават с чистене на картофи. Стараем се да ги добавяме където е възможно или просто да ги комбинираме с други храни. За котлети ние слагаме почти всичко, което ти не би искал да ядеш. Така че избирай само цели парчета месо... Отчитайки количеството на гостите в хотела, ние приготвяме минимум 20 кг турски кюфтета. За това отива много време. За да оптимизираме процеса на готвене, ние забъркваме каймата в огромен леген. За целта помощниците на готвача нахлузват гумени ботуши и тъпчат с крака в легена. Резултатът никак не е лош. Гостите харесват кюфтетата, докато не разберат как се приготвят те. Когато приготвяме обяд за много посетители, е невъзможно да съблюдаваме всички санитарно-хигиенни норми. Винаги нещо се разваля.  Не е нужно да рискувате здравето си, избирайки ястия с майонеза, която винаги е идеално място за струпване на бактерии. Тортите и другите сладкиши внимателно се събират от витрината и с лека ръка се поднасят на другия ден. Всички тези сладкарски изделия живеят втори живот, след като малко лустросаме вида им. Заливаме някои от тях с шоколадова глазура, украсяваме с пралин, плодове, разбита сметана. Яжте, скъпи гости. Всички грозни елементи от нашия обяд ние крием зад външния вид на храните. Нашите дизайнери се стараят за това. Масите се огъват под изобилие от дини и тикви, които ти изглеждат прекрасно изрязани под формата на цветя и лебеди, благодарение на карвинг-майсторите.  Насищайки погледа на гостите, ние овладяваме и стомаха ти. Препоръчваме настоятелно да избереш само храни, които готвачите приготвят пред очите ти, ако е въдзможно. Ще ти се наложи дълго да стоиш на опашка, но тези храни, освен че са най-вкусни, са и най-хигиенични. И никога не яж малки тортички. Не мога да кажа защо, иначе ще остана без работа.... Източник: \"Офигенно\"", "date": "2017.05.06", "title": "СТРОГО ПАЗЕНА ТАЙНА! Готвач в хотел \"ол инклузив\" разкри потресаващи подробности за приготвянето на храната в кухнята"}
