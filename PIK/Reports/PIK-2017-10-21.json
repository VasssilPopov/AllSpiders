{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%BB%D0%B0%D0%BA-%D1%83%D0%B1%D0%B8-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B4%D0%B0%D0%BC%D0%B0%D1%82%D0%B0-%D1%81%D0%B5-%D1%81%D0%BF%D1%8A%D0%BD%D0%B0%D0%BB%D0%B0-%D0%BD%D0%B0-%D1%80%D0%B5%D0%BB%D1%81%D0%B8%D1%82%D0%B5-%D1%81%D1%8A%D0%BF%D1%80%D1%83%D0%B3%D1%8A%D1%82-%D1%82%D1%80%D1%8A%D0%B3%D0%BD%D0%B0%D0%BB-%D0%B4%D0%B0-%D0%B9-%D0%BF%D0%BE%D0%BC%D0%B0%D0%B3%D0%B0-news699175.html", "text": "Влакът по направление Перник-София блъсна и уби на място възрастни мъж и жена. Инцидентът е станал около 14:50 ч. в района на Захарна фабрика в София, съобщава Дир.бг, като се позова на свои източници в БДЖ. Мъжът и жената са пресичали железопътната линия на нерегламентирано място. По първоначални данни възрастната жена се е спънала, а мъжът се опитал да й помогне да се изправи, но в този момент влакът ги е ударил. Двамата са загинали на място. Движението на влаковете по линия Перник-София е спряно. На място са екипи на полицията, които извършават оглед.", "date": "2017.10.21", "title": "ТРАГЕДИЯ! Влак уби мъж и жена, дамата се спънала на релсите, съпругът тръгнал да й помага    "}
{"url": "http://pik.bg/%D0%B1%D0%B8%D0%B7%D0%BD%D0%B5%D1%81-%D0%BD%D1%8E%D1%85-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%B1%D0%BE%D1%80%D0%B4%D0%B5%D0%B9-%D1%81%D0%B0%D0%BC%D0%BE-%D1%81%D1%8A%D1%81-%D1%81%D0%B5%D0%BA%D1%81-%D0%BA%D1%83%D0%BA%D0%BB%D0%B8-news699127.html", "text": "Бордей само със секс кукли привлича разнообразна клиентела в германския град Дортмунд. Върти го 29-годишната Евелин Шварц. Собственичката е нарекла бардака „Бордол“ (Bordoll), което е съчетание от английските думи за “бордей” (bordello) и кукла (doll). Шварц твърди, че мястото се радва на популярност, като „подчинените“ й са заети по 12 пъти на ден при цена от 80 евро на час. Тя споделя, че в бордея се отбиват различни мъже – от безработни, получаващи помощи, до съдии. Две трети от тях се връщат, като Шварц смята, че това се дължи преди всичко на любопитство. Труженичките в бордея са 11 кукли за любов, на които собственичката е дала имена. Всяка от тяхтежи около 30 килограма, но се различават по ръст, цвят на косата и размер на гръдната обиколка, а една от тях е „одрала кожата“ на японска аниме героиня. Шварц внесла куклите от Азия на цена около 2000 евро едната. И въпреки че бордеят е отворил наскоро собственичката вече признава и за първия инцидент – страстен клиент счупил своята партньорка. И трябвало да я заменят с нова, казва Евелин, цитирана от британския „Мирър“. Междувременно по-рано тази година стана ясно, че секс кукла с името Фани е по-предпочитана от истинските проститутки във вертеп във Виена. След като бе изложена пред публика в търговски център пък, силиконовата красавица Саманта се счупи поради прекомерно любопитство от страна на посетителите.", "date": "2017.10.21", "title": "БИЗНЕС НЮХ! Отвориха бордей само със секс кукли"}
{"url": "http://pik.bg/%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D1%87%D0%B5-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C-%D1%81%D0%B5-%D1%81%D1%8A%D1%85%D1%80%D0%B0%D0%BD%D1%8F%D0%B2%D0%B0-%D1%81%D0%BF%D0%BE%D1%80%D0%B5%D0%B4-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B0-news699134.html", "text": "Към момента половината оборудване за проекта АЕЦ „Белене“ е доставено и то се съхранява при спазване на всички изисквания на руските производители. Това каза министър Теменужка Петкова пред медии по време на инспекция на площадката, съобщиха от пресцентъра на Министерство на енергетиката. В проверката участваха изпълнителните директори на „Български енергиен холдинг“ ЕАД г-н Петьо Иванов и на „Национална електрическа компания“ ЕАД г-н Петър Илиев. Преди да започнат доставките има изготвени схеми за разположение на пристигащото оборудване в съответствие с изискванията на заводите производители за консервация, транспортиране и съхранение. Спазват се всички разпоредби съгласно техническите паспорти на елементите от оборудването. „Всяка част е разположена точно там, където са преценили производителите. Лично министър-председателят Бойко Борисов се ангажира с казуса по съхранение на оборудването“, каза министър Петкова. По думите ѝ шахтата, чиято опаковка бе нарушена при транспортиране, е преопакована. В склада на закрито са поставени тези части, които производители са определили да са там. Съгласно подписано споразумение между „Национална електрическа компания“ ЕАД и Атомстройекспорт се предвижда останалата част от оборудването, предназначено за проекта „Белене“ да бъде доставено у нас до края на годината. Министър Петкова бе категорична, че решение за бъдещето на оборудването следва да се вземе при широк консенсус.", "date": "2017.10.21", "title": "Теменужка Петкова разкри, че оборудването за АЕЦ „Белене“ се съхранява според стандарта"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BA%D0%B0%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%85%D1%80%D0%B0%D0%BD%D1%8F%D1%82-%D0%B6%D0%B5%D0%BD%D0%B8%D1%82%D0%B5-%D1%81%D0%BF%D0%BE%D1%80%D0%B5%D0%B4-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D1%81%D0%B8-news699129.html", "text": "Балансираното хранене гарантира не само добро самочувствие, но също така пряко влияе върху здравето, външния вид и работоспособността. Поради физиологичните особености на двата пола техните режими на хранене също трябва да се различават, съобщава БГНЕС. Женският метаболизъм е средно с около 30% по-бавен от мъжкия. Статистиката показва, че много жени се хранят неправилно - приемат твърде много мазнини и захари за сметка на по-малко растителни и млечни продукти. Възрастта обаче играе не по-малка роля от пола за правилното хранене. Ето как трябва да се хранят жените в различните етапи от своя живот: На тази възраст метаболизмът е достатъчно бърз, но това не означава, че е добре да се яде фаст фуд и да се забрави за здравословното хранене. По-добре се откажете и от тортите, тъй като до 30-ата година сладкото може да отслаби организма. Препоръчително е диетата да съдържа -риба и месо (без мазнини), плодове и зеленчуци, зърнени храни и житни култури. След 30-те жените трябва да мислят за укрепване на костите заради риска от остеопороза. Добре е да се ядат нискомаслени млечни продукти и сирене. Задължителни са плодовете и зеленчуците, пълнозърнестите продукти. След 40-ата година се препоръчва пълното изключване от диетата на храни с висок гликемичен индекс (като тортите). Не бива да се яде и пържено. Тук метаболизмът вече започва да се забавя и навлиза в първи хормонален спад. Добре е да се намали общият прием на калории. Диетата трябва да включва млечни продукти, месо и риба (за укрепване на костите), плодове и зеленчуци, масла, съдържащи мощни природни антиоксиданти. Това е възрастта на менопаузата, когато нивото на естрогена спада. Метаболизмът се забавя още повече, костната маса намалява, а също и подвижността на ставите. Диетата трябва да включва пълнозърнести и млечни храни, плодове, незаменими са продуктите с Омега мастни киселини и антиоксиданти, забавящи окисляването. След 60-ата година при жените рискът от наднормено тегло нараства, а с него и този от сърдечно-съдови заболявания. Трябва да се борите не само с калориите, но и с холестерола. Препоръчва се замяната на почти всякакви животински мазнини с растителни. Диетата трябва да включва плодове (ягоди и овощни), месо и риба (без мазнини).", "date": "2017.10.21", "title": "ВАЖНО! Как трябва да се хранят жените според възрастта си"}
{"url": "http://pik.bg/%D0%B8%D0%B7%D0%B1%D0%BE%D1%80%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81%D0%BF%D0%B5%D1%87%D0%B5%D0%BB%D0%B8-%D1%87%D0%B5%D1%85%D0%B8%D1%8F-%D1%89%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%B4%D0%B0%D0%BD%D1%8A%D1%86%D0%B8-news699171.html", "text": "Чешкият милиардер Андрей Бабиш спечели огромна победа на състоялите се парламентарни избори в Чехия, която дава на този бизнесмен извън политическия елит силен мандат да намалява данъци, да увеличава държавните инвестиции и да се бори с имиграцията, предаде Ройтерс. Популисткото движение на Бабиш АНО получи над 30 процента от гласовете - три пъти повече от всяка друга партия. Този резултат му дава възможност да управлява в коалиция само с една партия. АНО е първата политическа сила, която разбива продължилото четвърт век доминиране на две традиционни партии от център-дясно и център-ляво - допълнителна промяна в променящия се политически пейзаж в Европа, където бежанската криза роди протестни групи. С едва 7,4 процента от гласовете управляващите социалдемократи на премиера Бохуслав Соботка са на път да отбележат най-слабия си резултат след мирното разделяне на Чехословакия през 1993 г. Крайнодясната антиевропейска партия \"Свобода и пряка демокрация\" на родения в Токио бизнесмен Томио Окамура отбеляза голям успех с повече от 10 процента от гласовете. Друга протестна партия, на Пиратите, също е на път да спечели места в долната камара на парламента с недоволните либерални гласове. По последни данни девет партии ще спечелят места в парламента. Очакванията са Андрей Бабиш, който е безспорният бъдещ премиер, да се обърне за коалиционни преговори първо към социалдемократите, заяви неговият заместник Ярослав Фалтинек пред журналисти. Но председателят на социалдемократите Милан Хованец заяви, че партията може да мине в опозиция.", "date": "2017.10.21", "title": "ИЗБОРИ! Милиардер спечели Чехия, ще намалява данъци"}
{"url": "http://pik.bg/%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BE%D0%B1%D0%B2%D0%B8%D0%BD%D0%B8-%D0%B8%D1%81%D0%BF%D0%B0%D0%BD%D0%B8%D1%8F-%D1%87%D0%B5-%E2%80%9E%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%81%D0%B5-%D0%B5-%D0%BE%D0%B1%D1%8F%D0%B2%D0%B8%D0%BB%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%BA%D0%B0%D1%82%D0%B0%D0%BB%D1%83-news699186.html", "text": "Каталунският лидер Карлес Пучдемон заяви, че испанското правителство е взело най-лошото си решение досега, пише Ла вангардия, цитирана от Фокус. Пучдемон е завил това, след като започна обръщението си, в което ще представи позицията на регионалното правителство по взетото от Мадрид решение за задействане член 155 от Конституцията спрямо Каталуния. В започналата в 22:00 часа българско време в събота реч, Пучдемон каза още, че испанското правителство „незаконно се е обявило за представител на каталунците“, което решение е направено „игнорирайки волята на гражданите“ на областта. Премиерът на Каталуния Карлес Пучдемон подготвя едностранно провъзгласяване на независимостта на 23 октомври, съобщава в. \"Конфиденсиал\", цитиран от ТАСС. Според изданието все още не е известно по какъв начин ще бъде обявено отделянето от Испания. Не е изключено да бъде свикано спешно заседание на местния парламент за \"анализ на сегашната политическа ситуация\". Така каталунските власти искат да провъзгласят независимостта по-рано, отколкото Сенатът ще одобри мерките на централното правителство за ограничаване на автономията на областта.", "date": "2017.10.21", "title": "СТАВА СТРАШНО! Пучдемон обвини Испания, че „незаконно се е обявила за представител на каталунците“ (ОБНОВЕНА)"}
{"url": "http://pik.bg/%D1%83%D0%B6%D0%B0%D1%81-%D0%B1%D0%B8%D1%80%D0%B0%D1%82%D0%B0-%D0%B1%D0%B8%D0%BB%D0%B0-%D0%BF%D0%BE%D0%BB%D0%B5%D0%B7%D0%BD%D0%B0-%D0%B7%D0%B0-%D0%B1%D1%8A%D0%B1%D1%80%D0%B5%D1%86%D0%B8%D1%82%D0%B5-%D1%81%D0%B0%D0%BC%D0%BE-%D0%B0%D0%BA%D0%BE-%D0%B5%E2%80%A6-%D1%82%D0%BE%D0%BF%D0%BB%D0%B0-news699128.html", "text": "Бирата е полезна за бъбреците, но само когато е топла и не в голямо количество. Единствено когато е топла, тя може да разшири пикочопровода и да въздейства благоприятно при определени бъбречни проблеми. Студеното пиво, каквото повечето от нас го предпочитаме, всъщност има обратния ефект и причинява спазми в бъбреците. Това обясни пред Дарик един от най-добрите нефролози в България, който ръководи Клиниката по нефрология в Александровската болница, проф. Борис Богов. Той изтъкна, че немалка роля за бъбречните заболявания играе стресът, тъй като води до повишаване на кръвното налягане, което пък от своя страна уврежда бъбреците. Според медика в последните 15 години именно заради повишения стрес има промяна в тежестта на бъбречните заболявания и в начина, по който те протичат. \"Може да се каже, че бирата влиза в профилактиката на бъбречно-каменната болест\", казва проф. Богов. \"Хората да не останат с впечатление, че трябва да се наливат с промишлени количества. Използвайки диуретичния ефект на бирата като пиво, то не повече от една до две бири и то когато е препоръчана за търсене на помощ примерно при една бъбречна колика. Освен това препоръчителната бира е не с вкусови качества за наслада от нея. Ние препоръчваме тя да се пие топла. Пиейки студена бира, то тя има обратния ефект - получава се спазъм. Ефектът, който ние гоним, е дилатация, тоест разширяване на уретерите. А когато се пие студена бирата, тя има обратния ефект\", допълва той. Проф. Богов подчерта, че профилактиката е донякъде, като за целта обаче трябва да е топла, а не да ни е вкусна. Българите на хемодиализа са малко над 3000 души, каза проф. Богов. Статистика за това колко е продължителността на живота им при лечението няма, но по думите на специалиста е повече от 24-25 години, като тези пациенти са започнали лечението на по-млада възраст. При по-възрастните пациенти за съжаление те не живеят толкова дълго, каза професорът. \"Това, което трябва да се знае от хората, е, че нашите пациенти не загиват от това, че са на диализно лечение. Те загиват от усложненията, от сърдечносъдови заболявания най-често, рътимни или проводни нарушения, сърдечна смърт или инсулти. Това, което бих ги посъветвал, е ранна профилактика, така че да се отлага времето до включване на диализа\", каза проф. Богов. В 21 век трябва да знаят, че първата им алтернатива е мисълта за трансплантация на бъбрек, особено млади хора. Ако няма такъв шанс или вариант, да пристъпват към диализно лечение, но така или иначе то е шанс за живот, каза още той.", "date": "2017.10.21", "title": "УЖАС! Бирата била полезна за бъбреците само ако е… топла"}
{"url": "http://pik.bg/%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0%D1%82%D0%B0-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%B5-%D1%81%D0%B0%D0%BC%D0%BE%D0%BD%D0%B0%D1%80%D0%B0%D0%BD%D0%B8%D0%BB%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B0-%D0%B8-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-news699179.html", "text": "Пострадалата при семейния скандал в центъра на Бургас се е самонаранила. Тя е била с порезни рани, които сама си е причинила, съобщава Флагман.бг, като се позовава на отлично информирани източници. Припомняме, че инцидентът стана днес следобед в апартамент на оживената ул. \"Македония\" - на метри от централната \"Александровска\". Младата жена, която живее с малкия си син, е получила криза след идването на баща си. Възрастният мъж се грижел за двамата, всеки ден посещавал дъщеря си и внука си и им носел храна. След като се скарали с баща й, тя почнала да хвърля предмети и се самонаранила с остър предмет. На място са пристигнали полицаи, които са повикали екип на Спешна помощ. Младата жена цялата била окървавена и в неадекватно състояние. Пострадалата е откарана с линейка в УМБАЛ-Бургас, откъдето няколко часа по-късно е избягала.", "date": "2017.10.21", "title": "Пострадалата млада жена в Бургас се самонаранила, избягала и от болницата"}
{"url": "http://pik.bg/%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B5-%D1%81%D0%B5-%D0%BF%D1%80%D0%B5%D0%B4%D0%B0%D0%B2%D0%B0-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB-%D0%BE%D0%B1%D1%8F%D0%B2%D0%B8-%D1%89%D0%B5-%D1%81%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0%D0%BC%D0%B5-%D0%BD%D0%B0-%D0%B6%D0%B8%D0%B2%D0%BE-news699181.html", "text": "Говорителят на каталунското правителство Карме Форкадел заяви в събота вечерта, че местните власти са решени да „защитят суверенитета на каталунския парламент“, предава Испански репорт, цитиран от Фокус. Изявлението идва в отговор на речта на испанския премиер Мариано Рахой, който по-рано съобщи, че Мадрид ще приложи чл. 155 от Конституцията на страната спрямо местното правителство. Форкадел обвини Испания, че е отговорила на призивите за диалог, чрез ареста на двама от лидерите на движението за независимост, които бяха определени като „политически затворници“. По думите на Форкадел, „член 155 не им позволя да направят това, което се канят“ по отношение на автономния район. „Решени сме да защитим суверенитета на каталунския парламент“, завърши обръщението си говорителят.", "date": "2017.10.21", "title": "КАТАЛУНИЯ НЕ СЕ ПРЕДАВА! Говорител обяви: Ще се защитаваме! (НА ЖИВО)"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81-%D0%BD%D0%BE%D0%B6-%D0%B2-%D0%BC%D1%8E%D0%BD%D1%85%D0%B5%D0%BD-%D0%BD%D0%B5-%D0%B5-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-news699126.html", "text": "Германската полиция изключи политически или религиозни мотиви зад нападението с нож в Мюнхен и посочи, че задържаният по подозрение, че е ранил осем души, е страдал от психологични проблеми, предава Ройтерс, цитирани от Фокус. Началникът на мюнхенската полиция Хубертус Андре заяви по време на пресконференция, че осмината пострадали са леко ранени при нападението и че заподозреният е бил познат на полицията при предишни престъпления, включващи и влизане с взлом. „Нямаме индикации за терористичен, политически или религиозен мотив. Смятам, че нещата са свързани с психологичното заболяване на извършителя“, заяви Андре. По-рано полицията съобщи, че нападателят е действал сам.", "date": "2017.10.21", "title": "Германската полиция: Нападението с нож в Мюнхен не е тероризъм"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BB%D0%B0%D0%B2%D0%B8-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D1%81%D0%BD%D0%B0%D1%85%D0%B0-%D0%BD%D0%B0-%D0%BB%D1%8E%D0%B1%D0%B5%D0%BD-%D0%B4%D0%B8%D0%BB%D0%BE%D0%B2-news697641.html", "text": "Повод за нова сурова разпра между бившите съратници Слави Трифонов и Любен Дилов-син станало изненадващото уволнение на балерината от „Магаданс“ Станислава Лефтерова. Дългия изпъдил дългогодишната си служителка в мига, в който научил, че тя очаква бебе от сина на Дилов – Иван. Договорът на бременната в седмия месец балерина бил прекратен моментално, без изобщо да й се даде шанс да излезе в майчинство, както постановява законът и както постъпват всички нормални работодатели в България. Всъщност Слави не се ядосал, че подчинената му чака дете, а го вбесил фактът, че се е сродила със семейството на Любен Дилов и е криела връзката си с Иван от него и екипа. Станислава си заминала от шоуто без почести и фанфари и в момента поддържала тайна комуникация само с едно от момичетата на Трифонов, с която станали близки приятелки през годините в предаването. Свекър й Любен Дилов останал потресен от поведението на стария си авер и запознати разкриват, че провел с него дълъг и изпълнен с обиди разговор, който обаче не разколебал решението на безскрупулния Трифонов. Бъдещата майка изглеждала толкова разстроена от развоя на събитията, че близките й били разтревожени стресът да не се отрази пагубно на нея и бебето. Станислава и наследникът на Дилов заживели като двойка преди около две години и решението да станат родители било обмислено и неприбързано. Хобито на младото семейство били дългите и екзотични пътувания, а на едно от тях балерината заченала бъдещето им дете. Сред първите, които научили новината, бил готвещият се за дядо Любен Дилов, който обаче пазел в дълбока тайна появата на внучето си през идния ноември. Причината да не споменава за щастливото събитие съвсем не била, че писателят е суеверен, а опасенията му, че след като към името си прибави звучното „дядо“, ще последва неминуем отлив на женски интерес към него. Интелектуалецът е отдавна разведен с майката на децата си, а в края на миналата година прекрати дългогодишната си връзка, стигнала дори до годеж, с журналистката Мария Маркова – Марчела. Сега Дилов въртял любов с пианистка, която по ирония на съдбата се оказала съименичка на бившата му. Тя обаче била с цели 20 години по-млада от него и мечтаела да сменя памперсите на техните общи деца, а не на неговото внуче.", "date": "2017.10.21", "title": "САМО В ПИК И \"РЕТРО\"! Слави изхвърли бременната снаха на Любен Дилов"}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D1%86%D1%81%D0%BA%D0%B0-%D1%81-%D1%82%D0%B5%D0%B6%D1%8A%D0%BA-%D0%B0%D0%BD%D0%B0%D0%BB%D0%B8%D0%B7-news699146.html", "text": "\"Мисля, че можеше да играем много по-добре. Не ни се получи играта и стратегията, която бяхме планували. Заслужено равенство. Не ми хареса владеенето на топката. Подведохме се по играта на Левски с изритани топки. Стояхме далеч от съперника. Не можехме да пресираме и противодействаме. Играехме бавно с топката. Давахме възможност да ни пресират. Знаехме силната страна на Левски, статичните положения… Груба грешка в ситуацията за първия гол. Указанията за второто полувреме бяха да излезем по-напред, да не приемаме играта пред наказателното поле, защото съперникът може да играе един на един, но не се получи\", коментира треньорът на ЦСКА - Стамен Белчев, след равенството (2:2) между \"червените\" и Левски.", "date": "2017.10.21", "title": "Треньорът на ЦСКА с тежък анализ!"}
{"url": "http://pik.bg/%D0%BC%D0%B0%D0%BB%D0%BA%D0%BE-%D1%81%D0%BB%D0%B5%D0%B4-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0%D1%81%D0%BA%D0%BE-%D1%81%D0%B8%D1%80%D0%B0%D0%BA%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%BB%D0%B5%D0%B2%D1%81%D0%BA%D0%B8-%D1%86%D1%81%D0%BA%D0%B0-%D0%B8-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news699148.html", "text": "Наско Сираков остана доволен от атмосферата по време на дербито между неговия любим Левски и ЦСКА (2:2). Вълка заяви, че резултатът е заслужен, но и се явява като загуба за двата тима в битката за титлата с Лудогорец. \"Атмосферата беше уникална, от много години не е имало такава на такъв мач. С оглед показано на терена равенството е заслужено. Двата отбора бяха много мотивирани и за Левски развоя беше добър с ранния гол. След това поредица от грешки за първия гол на ЦСКА. Радостното е, че Левски се върна за второто полувреме. При всички положения равенството е загуба за двата тима и се явява победа за Лудогорец\", каза Сираков.", "date": "2017.10.21", "title": "Малко след дербито! Наско Сираков със силни думи за Левски, ЦСКА и... Лудогорец!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%85%D1%80%D0%B8%D1%81%D1%82%D0%BE-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%BF%D0%B0%D1%81%D0%B8-%D0%BE%D1%82-%D0%BC%D0%B8%D0%B7%D0%B5%D1%80%D0%B8%D1%8F-%D1%81%D1%82%D0%B0%D0%BD%D0%B8%D0%BC%D0%B8%D1%80-%D0%B3%D1%8A%D0%BC%D0%BE%D0%B2-%D1%81%D0%BB%D0%B5%D0%B4-%D0%B0%D1%84%D0%B5%D1%80%D0%B0%D1%82%D0%B0-%D1%81-%D0%BF%D1%80%D0%B5%D1%81%D0%BB%D0%B0%D0%B2%D0%B0-news697562.html", "text": "Станимир Гъмов цял живот ще споменава с добро Христо Стоичков, след като легендата на родния футбол му оказа помощ в изключително тежък за него момент. Последните месеци кукловодът е на ръба на фалита, след като бе позорно изритан от Столичния куклен театър в София, а с това секна единственият му, макар и мизерен, доход. 43-годишният актьор бе освободен от щат това лято, след като ръководството на театъра вече не можеше да си затваря очите за системните му нарушения. Колегите на Гъмов дълго време прикривали безчинствата му. Бившият участник във \"ВИП Брадър\" cтaнaл жepтвa нa останалите театрали, ĸoитo ca ce oпълчили нa cвoeвoлиятa мy. Те докладвали на управата, че много често той закъснява за репетиции или въобще не идва. Чашата обаче преляла, след като на няколко пъти обявени в афиша на театъра пpeдcтaвлeния били пред провал заради отсъствието на Станимир. Обикновено причината за това бил алкохолът. В артсредите не е тайна, че веселите напитки са слабост на талантливия театрал открай време. Допреди да участва в риалити формата за звезди положението някак се търпяло, актьорът си пийвал, но се държал като професионалист и никога не си позволявал да се яви, лъхащ на алкохол, в театъра. Положението обаче станало непоносимо след участието му във \"ВИП Брадър\", където Гъмов се влюби безпаметно в чалга дивата Преслава. По-миналата пролет на няколко пъти актьорът отишъл на работа във видимо нетрезво състояние. \"Преслава му изяде хляба. Но и той, горкият, как може да е толкова наивен да си повярва, че между тях може да има нещо повече от игричките, които сценаристите на „Големия брат“ разиграваха помежду им? Гъмов се срина окончателно и започна стремглаво да върви към дъното, когато след шоуто Преслава тотално му обърна гръб\", разкриват театрали. След уволнението от Кукления театър Гъмов почукал на няколко директорски врати, но отвсякъде му отказали работа. Останал без пукнат лев и отдавна похарчил хонорара си от \"ВИП Брадър\" за гуляи и запои, актьорът се принудил да освободи квартирата си в София и се прибрал при роднините си в Стара Загора. Въпреки че е местен кадър, и в Драматичния театър в Града на липите не го приели в състава си заради пълния щат. Глътка въздух изпадналият във финансов колапс куклен актьор си поел благодарение на Христо Стоичков. Камата наел Станимир за водещ на грандиозното футболно шоу, което разтърси Стара Загора миналия месец. На стадиона под Аязмото футболната легенда доведе Дрийм тима на Барселона, който се изправи срещу неговия звезден състав в шоумач. Според всичко знаещи заралии носителят на \"Златната топка\" се отплатил щедро на Гъмето, като му пратил 2 бона хонорар, за да подгрява публиката преди и след двубоя, и на полувремето.", "date": "2017.10.21", "title": "САМО В ПИК И \"РЕТРО\"! Христо Стоичков спаси от мизерия Станимир Гъмов след аферата с Преслава - уволненият от Кукления театър актьор се прибра в Стара Загора"}
{"url": "http://pik.bg/%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%BC%D0%B5%D0%B6%D0%B4%D1%83-%D1%87%D0%B5%D1%80%D0%B2%D0%B5%D0%BD%D0%B8-%D0%B8-%D1%81%D0%B8%D0%BD%D0%B8-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%BF%D0%BE%D0%B4%D0%B5%D0%BB%D0%B8-%D0%BD%D0%BE%D0%B2%D0%B8%D1%8F%D1%82-%D0%BB%D1%8E%D0%B1%D0%B8%D0%BC%D0%B5%D1%86-%D0%BD%D0%B0-%D1%81%D0%B5%D0%BA%D1%82%D0%BE%D1%80-%D0%B3-news699159.html", "text": "Халфът на ЦСКА - Тиаго Родригес, който вкара 2 гола срещу Левски не остана доволен от играта на \"червените\". \"Страхотна атмосфера, но само липсваше нашата победа. Трябваше да наградим нашите фенове с успех. Знаем какво трябва да направим и върнахме 2 бързи гола. За съжаление не успяхме да задържим преднината си. На почивката треньорът ни каза какво трябва да подобрим и така стана. Само че Левски влезе по-добре във второто полувреме Разликата между нас и Левски е, че сме по-агресивни. Те са по-търпеливи и играят по-постепенно. Сега ще продължим напред и ще вдигнем главите си. Феновете на ЦСКА трябва да продължат да ни подкрепят, защото ще им донесем още радостни мигове. Не обръщаме внимание на Лудогорец. Нормално е да увеличат аванса си, но има още много мачове. Важното е да оправим нашата игра\", заяви Тиаго след мача (2:2), цитиран от \"Новспорт\".", "date": "2017.10.21", "title": "След тежката битка между \"червени\" и \"сини\"! Ето какво сподели новият любимец на Сектор \"Г\""}
{"url": "http://pik.bg/%D0%BC%D0%BD%D0%BE%D0%B3%D0%BE%D1%85%D0%B8%D0%BB%D1%8F%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D0%B1%D1%8F%D0%B2%D0%B8-%D0%BE%D1%82%D0%BD%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F%D1%82%D0%B0-%D0%BD%D0%B0-%D0%B6%D0%B8%D0%B2%D0%BE-news699176.html", "text": "Хиляди демонстранти се включиха в протест в Барселона с призив да бъдат освободени от ареста Жорди Санчес и Жорди Куишарт, лидери на организацията Национална каталунска асамблея и Омниум културал, съобщи вестник \"Паис\", цитиран от ТАСС. Към протестната акция са се присъединили премиерът на Каталуния Карлес Пучдемон, неговият заместник Ориол Жункерас и други членове на регионалното правителство. Заради демонстрацията е спряно движението по някои улици. Демонстрантите носят \"естелада\" - неофициалното знаме на Каталуния, което е символ на привържениците на независимостта. Те скандират \"Права, самоуправление и свобода за двамата Жорди\". Протестът в Барселона бе организиран няколко часа след изявлението на испанския премиер Мариано Рахой, който обяви, че е задействан член 155 от конституцията, позволяващ да бъде ограничена автономията на областта. Мадрид каза, че ще освободи от длъжност членовете на каталунското правителство и ще поиска да се състоят нови избори в Каталуния до 5 месеца.Правителственият план трябва да бъде одобрен от Сената. Гласуването е насрочено за 27 октомври.", "date": "2017.10.21", "title": "Многохиляден протест в Барселона, след като Испания обяви отнемането на автономията  (НА ЖИВО)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D1%80%D0%B0%D0%B1%D1%81%D0%BA%D0%B8-%D1%88%D0%B5%D0%B9%D1%85-%D0%B8%D0%B7%D0%B4%D1%8A%D1%80%D0%B6%D0%B0-%D0%BC%D1%8A%D0%B6%D0%B0-%D0%BD%D0%B0-%D0%B5%D0%BD%D0%B4%D0%B6%D0%B8-%D0%BA%D0%B0%D1%81%D0%B0%D0%B1%D0%B8%D0%B5-news697639.html", "text": "Високият стандарт на живот на Енджи Касабие не бил в резултат на усърдната й работа като диетолог на звездите, а благодарение на мастит арабски шейх. Богаташът обаче нямал интерес към екзотичната красавица, а към нейния настоящ съпруг Рабих, който оглавява класациите за най-красиви мъже от Близкия изток и е горд носител на титлата „Мистър Ливан 2014“. Съпругът на ливанската лекарка попаднал в полезрението на шейха преди около година, когато двамата били гости на светско събитие. Още тогава милионерът привикал Енджи и Рабих и споделил пред двама им, че е възхитен от красотата на манекена. Ченето на диетоложката паднало до земята, но решила да приеме думите му на майтап и не се начумерила. Впоследствие обаче съпругът й споделил, че шейхът буквално го преследвал по петите и го затрупвал с десетки съобщения дори през нощта. Тогава ВИП брадърката посъветвала половинката си да се срещне насаме с ухажора си и да изяснят недоразумението. На въпросното рандеву обаче милионерът разкрил чувствата си откровено, като помолил Рабих за дискретност, тъй като никой в Ливан не подозирал за неговия афинитет към мъжкия пол. В знак на благодарност към разбирането на фаворита си шейхът веднага му подарил часовник на прочутата марка „Ролекс“ на стойност 30 хиляди евро. Връщайки се вкъщи, Рабих показал бижуто на Енджи, а тя му казала да го задържи и да се възползва от благоразположението на милионера, но все пак да не посрамва брака им. Само за един месец, благодарение на хубостта на мъжа си, диетоложката се сдобила и с поръчков автомобил „Рейндж Роувър“, който пристигнал директно от изложение на последните модели и заради извънземните екстри струвал 300 хиляди евро. Финансовата инжекция от арабина дошла като спасение за закъсалата с парите лекарка, която претърпя няколко фалита в последните години. След като съдружникът й я измами, заграби бизнеса и ресторанта й у нас, а брокери я излъгаха с хилядарки за апартамент, който не получи, най-сетне успяла да си стъпи на краката. Прахосничеството й обаче не изгоряло заедно с парите й и Енджи профукала повече от 100 хиляди лева за тоалети и бижута преди влизането си в Къщата на „ВИП Брадър“.", "date": "2017.10.21", "title": "САМО В ПИК И \"РЕТРО\"! Арабски шейх издържа мъжа на Енджи Касабие"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%BE%D1%82%D0%BA%D0%B0%D1%80%D0%B0%D1%85%D0%B0-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD%D0%B0-%D0%B6%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news699145.html", "text": "Млада жена е откарана преди минути в болница с рани по тялото след жесток семеен скандал с баща й. Екшънът се разиграл в апартамент в центъра на Бургас - на ул. \"Македония\", на метри от централната \"Александровска\", научи Флагман.бг от очевидци. По думи на съседи младата жена, която е на около 30 години, живеела с малкия си син в апартамента на втория етаж на ул. \"Македония\" 28. През последната една година тя изпаднала в депресия, спряла да се грижи за детето си, не ходела и на работа. Белият джип с ямболска регистрация е на бащата на пострадалата жена, той всеки ден й носел огромни торби с хранителни продукти \"По цял ден бездействаше, нямаше никакви социални контакти, може би заради това съвсем се затвори в себе си. Баща й, който е на около 55 г., се грижеше за тях. Всеки ден им носеше торби с хранителни продукти и всичко, което им е необходимо\", разказаха за Флагман.бг продавачки от близки обекти. При днешното му посещение обаче между него и дъщеря му е възникнал скандал. От апартамента им се чували крясъци и жестоки сблъсъци. \"Беше толкова силно, че си помислих, че е станала катастрофа\", каза съседка от кооперацията. Според нея у младата жена се е отключила агресията и започнала да хвърля предмети по стените. Други обаче твърдят, че нервите на баща й не издържали и той я пребил. След няколко минути на място са пристигнали полицейски екипи и линейка. Спешните медици откарали младата жена в болница. По неофициална информация тя цялата била окървавена. Полицията пък отвела възрастния мъж на разпит в участъка за изясняване на случая.", "date": "2017.10.21", "title": "Жесток скандал в центъра на Бургас, откараха окървавена жена в болница"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B7%D0%BB%D0%BE%D0%B2%D0%B5%D1%89%D0%BE-%D0%B2%D1%80%D0%B0%D1%87%D0%BA%D0%B8-%D0%B8-%D1%85%D0%BE%D0%B4%D0%B6%D0%B8-%D0%BD%D0%B8-%D0%BC%D0%BE%D1%80%D1%8F%D1%82-%D1%81-%D0%B2%D0%BE%D0%B4%D0%B0-%D0%BE%D1%82-%D0%BC%D1%8A%D1%80%D1%82%D1%8A%D0%B2%D1%86%D0%B8-news698776.html", "text": "Нов бизнес от близо година се върти усилено у нас. В интернет масово се продава така наречената мъртва вода за направата на черни магии. Тя се изнася от моргата, твърдят запознати. Купували я ходжи, гадатели и врачки, както и самодейни магьосници, които искали да сторят лошо на някого. Жертвите им много страдали, разболявали се от неизлечими болести и често умирали. В мъртвата вода се съдържала цялата негативна енергия и страдание на човека, който е починал, обясняват езотерици. Става въпрос за течност, с която се мият труповете. Пласьори на мъртвешката течност били най-често сестри и санитари в болницата. Чистачите нямали нищо против да подобрят материалното си състояние по време на изтощителните нощни дежурства, на които се извършвали и злокобните акции. „След като трупът бъде положен върху огромната маса, той се облива обилно с обикновен зелен маркуч, с какъвто разполага всеки градинар“, обяснява запознат с ритуала. Стичащата се вода се събирала в еднолитрови шишета от минерална вода. Литърът от смъртоносния еликсир се търгувал за 50 лева. В повечето случаи по-вещите чародеи се нуждаели и от вещи на починалия, които също се заплащали. Ако предметът е златен пръстен цената се вдигала двойно. Най-често се прибират гребенчета, бельо, червило, огледало. Според видни имена в окултизма мъртвата вода носи кодирана информация, която сама по себе си не може да навреди, ала в комбинация между различните ритуали, в които се използва, тя придобива различни опасни и мистични свойства. Не без значение е и това от каква болест си е отишъл покойникът. Когато тялото е било пълно с ракови разсейки, например въздействието на водата ще се усети след часове. Този ритуал има силата на вуду магия. Жертвата си отива от света по мистериозен начин, дълго и мъчително, без поставена диагноза. Последният такъв случай е на 48-годишната медсестра Надежда Вълчева, която повече от 10 години е била на легло. Според нейни съседки тя била в будна кома, мятала се между живота и смъртта и в малкото мигове, когато отваряла очи, погледът й само блуждаел и не можел да познае нищо и никого. Тя била в това състояние именно заради поглъщането на мъртва вода. Преди време имала конфликт с нейна колежка. Веднъж, докато двете били на работа, сестрата пила вода от чаша в сестринската стая. „Сега те чака кошмар. Усети ли? Вече те няма“, изшепнала в ухото й зловещо колежката. Надежда не усетила нищо, даже се усмихнала. Когато обаче се прибрала вкъщи, изпаднала в някакъв транс, престанала да се храни, не реагирала на нищо, сякаш я нямало и това продължило 10 години.", "date": "2017.10.21", "title": "САМО В ПИК И \"РЕТРО\"! Зловещо! Врачки и ходжи ни морят с вода от мъртъвци"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B9%D0%B5%D1%85%D0%BE%D0%B2%D0%B0-%D0%BF%D0%B0%D0%BA-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D0%B2%D1%8A%D0%B7%D0%BB%D0%BE%D0%B2%D0%B8-%D0%BC%D0%B5%D1%81%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81-news699149.html", "text": "Свидетелите на Йехова – религиозната група, позната на много бургазлии като секта и дори пирамидална структура, прекалиха. Те са разпънали „дюкяните” си на възлови места в града и пропагандират пред жителите на Бургас своята версия на християнството. В крачка този път ги улови бургаският общински съветник Георги Дракалиев. „Новата позиция на Свидетелите на Йехова в Бургас – на главния вход на Морската градина. Всеки ден те разполагат по няколко преместваеми щанда на възлови точки из града без да имат съответното разрешение и без да плащат съответната такса. Досега не съм видял и да са били глобени за това”, гневи се Дракалиев. Сектанстката организация, която изпраща т.нар. „мисионери” в различни градове из Европа и света, отдавна е пуснала корени в Бургас. Според официалния сайт на „религиозната общност” мисионерите им в страната ни наброяват 2408, разделени на 55 местни общности или сборове, съобщава Флагман. Любими техни места в Бургас са Стоматологията, Гарата, Морската градина и от двете страни на познатия на бургазлии блок, известен като „Краставицата” в жк „Лазур”.", "date": "2017.10.21", "title": "СТРАШНО! Свидетелите на Йехова пак налазиха възлови места в Бургас"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D0%BE%D0%B1%D1%80%D0%B0%D1%82-%D0%BF%D0%BE%D1%82%D1%8A%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B1%D0%BE%D0%B6%D0%BE-%D0%BA%D1%80%D0%B0%D0%B2%D0%B0%D1%82%D0%B0-%D0%BD%D0%B5-%D0%B1%D0%B8%D0%BB-%D0%B2%D0%BE%D0%B4%D0%B8%D0%BB-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%B3%D1%80%D1%83%D0%BF%D0%B0-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D1%81%D0%B5--news699147.html", "text": "Въззивната инстанция е потвърдила решението на Специализирания наказателен съд да прекрати съдебното производство срещу Божидар Кузманов-Божо Кравата и другите девет члена на групата му. Делото е върнато на прокурора за отстраняване на допуснати процесуални нарушения, показа справка на „Флагман”. Решението на Апелативния специализиран наказателен съд е окончателно. Преди няколко месеца прокуратурата внесе делото в съда, но претърпя фалстарт. Това стана след като на 4 август съдебното производството бе прекратено. Специализираният наказателен съд откри съществени процесуални нарушения. Едно от тях е, че единият от пострадалите не е бил търсен за предявяване на материалите по делото въпреки неговите права. Допуснати са съществени процесуални нарушения и на правата на обвиняемия Тодор Славов. Той получавал материалите по делото за запознаване, но в отсъствие на неговите адвокати. Славов се оплакал, че не може да проучи делото адекватно при липсата на защитниците му. Друг проблемен казус на обвинението е свързан със стрелците от ресторанта “4 You” от 8 юни м.г. Георги Иванчев и Радослав Димитров. Прокуратурата ги обвинява по чл. 339 ал. 1 от Наказателния кодекс, че са придобили пистолети и патрони, без да уточни време, място и начин на извършване на деянието. Спецсъдът е изтъкнал и други мотиви за спиране на делото. Прокуратурата е протестирала решението. То обаче е потвърдено от апелативния спецсъд, въпреки че той приема само част от аргументите на долната инстанция. Заседанието се е състояло на 27 септември. Решението на въззивния съд не може да се протестира и е окончателно. Засега липсва видима реакция на прокуратурата. „Флагман” отправи питане към държавното обвинение, но към момента нямаме отговор. Проблем може да се окаже незапознаването с делото на единия потърпевш от действията на групата Божо Кравата, тъй като той е заминал в чужбина и не е ясно дали се е завърнал. Процесуалните спънки може да забавят процеса задълго. Обвиняеми за ръководене и членуване в организирана престъпна група (ОПГ), както и за пласиране на дрога, изнудване, убийство и други престъпления са Божидар Кузманов като лидер, както и Иван Терзийски, Георги Иванчев, Тодор Славов, Радослав Димитров, Димитър Николов, Данаил Петков, Николай Иванов, Силви Николаев и Марчо Марков.", "date": "2017.10.21", "title": "ТОТАЛЕН ОБРАТ! Потъва делото срещу Божо Кравата! Не бил водил престъпна група, потвърдиха се процесуалните нарушения (ОБНОВЕНА)"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D1%80%D0%BE%D1%81%D0%B8-%D1%81%D0%BB%D0%B5%D0%B4-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B4%D0%B5%D1%80%D0%B1%D0%B8-news699142.html", "text": "\"Проявихме характер в мача. Върнахме се от обрат, но като цяло не смятам, че играта беше на ниво. Да, имаше битка, атмосферата ми хареса. През първото полувреме те играха по-добре, успяха да обърнат развоя на нещата, макар че поведохме в резултата. През второто полувреме обаче смятам, че се изнесохме по-напред, натиснахме съперника и накрая можехме дори да спечелим\", заяви треньорът на Левски - Делио Роси, след дербито между \"сини\" и \"червени\" (2:2).", "date": "2017.10.21", "title": "Ето какво каза Роси след голямото дерби"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%B1%D0%B8%D0%B2%D1%88%D0%B0-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D0%BE%D0%B1%D0%B2%D0%B8%D0%BD%D0%B8-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BC%D0%B0%D0%B3-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-news699051.html", "text": "Британската полиция е започнала разследване срещу известния американски илюзионист Дейвид Блейн , който беше обвинен в изнасилване от бившата британска манекенка Наташа Принс , съобщава ТАСС, цитирана от БТА. Агенцията цитира информация на американския сайт Дейли бийст. Службите на Скотланд Ярд са призовали мага за разпит във Великобритания. Адвокатът на илюзиониста Марти Сингър опроверга всички обвинения по адрес на Блейн. \"Моят клиент категорично отрича, че някога е насилвал или е посягал на която и да е жена . Той опровергава и обвиненията в изнасилване от 2004 година \", изтъкна юристът. Наташа Принс твърди, че през лятото на 2004 година, когато е била 21-годишна, е била изнасилена от Блейн в ч астен дом в лондонския район Челси . Заявлението на пострадалата е постъпило през 2016 година. \"Засега във връзка с делото не е бил извършен арест, но разследването продължава \", заявиха от Скотланд Ярд. Сайтът отбелязва, че Блейн е готов да сътрудничи със следствието, тъй като нямал какво да крие.", "date": "2017.10.21", "title": "БРУТАЛНО! Бивша манекенка обвини известен маг в изнасилване"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D1%80%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B0%D1%80%D0%BC%D0%B5%D0%B9%D1%86%D0%B8-%D1%81%D0%BA%D0%B0%D1%87%D0%B0%D1%82-%D0%BD%D0%B0-%D0%B1%D0%B5%D0%BB%D1%87%D0%B5%D0%B2-news699152.html", "text": "Мощна атака срещу Стамен Белчев предприеха фенове на ЦСКА по форумите във Фейсбук. Запалянковците са недоволни не само от изпуснатата победа срещу Левски (2:2), но и някои тактически решения на специалиста в хода на двубоя. Едно от нещата, за които Белчев е много критикуван са смените на Станислав Манолев и голмайсторът Тиаго Родригес. Самият Манолев обяви след мача, че няма здравословен проблем. Бившият наставник Христо Янев също изрази учудване от изваждането на национала, акцентира \"Новспорт\". Феновете са недоволни и от факта, че след почивката отборът се е прибрал, с което е предоставил инициативата на съперника, а това е довело и до изравнителния гол. Не на последно място във форумите се прокрадват критики за това, че Яблонски не е бил охраняван по-добре при статичните положения, след като в два поредни двубоя бележи по един и същи начин. Именно защитникът откри резултата отново след центриране.", "date": "2017.10.21", "title": "Напрежение при \"червените\"! \"Армейци\" скачат на Белчев"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D1%81%D0%B5%D1%89%D0%B0%D0%B2%D0%B0-%D0%B7%D0%BE%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-news699121.html", "text": "Според бившия експерт от ЦРУ Сю Тери Северна Корея може да се почувства заплашена, ако президентът на САЩ Доналд Тръмп посети следващия месец демилитаризираната зона на границата между двете корейски държави, пише Кореа хералд, цитирани от Фокус. Тръмп може да включи посещение на буферната зона, разделяща Северна и Южна Корея, когато посети Сеул на 7 и 8 ноември. Има притеснения, че то може да провокира Пхенян предвид високото напрежение, предизвикано от ядрената му и ракетна програми. „Северна Корея вижда в почти всичко заплаха“, смята Тери. Тя отбеляза, че Тръмп преди е наричал лидера на КНДР Ким Чен-ун „Човекът-ракета“ и е заплашвал, че „напълно ще разруши“ страната, ако е необходимо. „Тя вече го вижда като много провокативна личност. Каквото и да направи той, ще бъде прието като провокация“, смята експертът. Сю Тери изрази силно несъгласие да се използват военни мерки срещу Северна Корея, посочвайки, че те биха имали „катастрофални последствия“ за 20-те милиона жителя на Сеул. „Северна Корея ще отговори, ако има военен удар. Севернокорейците нямат намерение да изчезнат, преди да имат възможност да използват ядрените си оръжия, ако смятат, че ще бъдат нападнати или режимът им ще бъде сменен“, добави тя.", "date": "2017.10.21", "title": "Доналд Тръмп посещава зоната между Северна и Южна Корея!"}
{"url": "http://pik.bg/%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D1%87%D0%B5%D1%80%D0%BD%D0%BE%D0%BA%D0%BE%D0%B6%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0-%E2%80%9E%D0%BD%D0%B0-%D0%BA%D0%B0%D0%B8%D1%88%D0%BA%D0%B0%E2%80%9C-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%81%D0%B0%D1%89-news699097.html", "text": "Начално училище в град Бриджуотър, щата Масачузетс, Съединени щати, се оказа в центъра на скандал, след като се появи снимка от ученическо занимание, на която чернокожа ученичка е „на каишка“, съобщава  CBS. В урок децата изучавали бита и живота на американските пилигрими на XVII век. Учителката и учениците сложили и специални костюми, и си направили снимки по време на заниманието. Когато в социалните мрежи попаднала една от снимките, родителите изпаднали в ужас. На нея учителката и бели деца държат в ръцете си каишка, която е сложена на чернокожо дете, което седи пред тях на колене. „Ако разгледате тази снимка извън контекста на заниманието, какво бихте си помислили? Ясно е, на какво точно прилича това. Наистина е отвратително“, възмущава се родител. Отбелязва се, че директорът на училището веднага се е извинил за инцидента. Той обяснява, че никой не е имал намерение да обижда когото и да е, като това е била демонстрация на специални юзди, с чиято помощ на времето някои деца са се учили да ходят.", "date": "2017.10.21", "title": "Снимки на чернокожа ученичка „на каишка“ предизвика скандал в САЩ"}
{"url": "http://pik.bg/%D0%BC%D0%B0%D0%BB%D1%82%D0%B0-%D0%BE%D0%B1%D1%8F%D0%B2%D0%B8-%D0%BD%D0%B0%D0%B3%D1%80%D0%B0%D0%B4%D0%B0-%D0%BE%D1%82-1-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%B3%D0%B0%D0%BB%D0%B8%D1%86-news699153.html", "text": "Правителството на Малта предлага 1 милион евро награда и пълна протекция за всеки, който предостави информация за убиеца на разследващата журналистка Дафне Каруана Галиция, съобщи Асошиейтед прес. В изявление на правителството убийството на журналистката, чиито разследвания за корупция имаха за прицел премиера и други високопоставени фигури в южната средиземноморска страна, е наречено \"случай от изключителна важност\". Убийството на Дафне Каруана предизвика вълна от възмущение по цял свят. Известната малтийска блогърка Дафне Каруана Галиция, обвинила правителството на страната си в корупция, стана жертва на бомба, поставена под автомобила й.", "date": "2017.10.21", "title": "Малта обяви награда от 1 млн. евро за информация за убиеца на разследваща журналистка Галиция "}
{"url": "http://pik.bg/%D0%B0%D0%B2%D1%82%D0%BE%D0%BC%D0%B5%D0%BB%D0%B5-%D0%BD%D0%B0-%D0%B2%D1%85%D0%BE%D0%B4%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%BD%D1%8F%D0%BA%D0%BE%D0%BB%D0%BA%D0%BE-%D0%BA%D0%BE%D0%BB%D0%B8-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0%D1%85%D0%B0-%D0%B2%D1%8A%D0%B2-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81%D0%BD%D0%B8%D0%BC%D0%BA%D0%B0-news699162.html", "text": "Тежка катастрофа е станала преди минути на входа на Бургас, откъм София. Това съобщава Флагман.бг, като се позовава на свидетели на свирепия сблъсък. Мелето е верижно - три автомобила са участниците в катастрофата. Колите са размазани от удара. Очевидци съобщават за пострадали. Мелето е буквално е блокирало движението към Бургас.", "date": "2017.10.21", "title": "Автомеле на входа на Бургас! Няколко коли се размазаха във верижна катастрофа (СНИМКА)"}
{"url": "http://pik.bg/%D1%81%D0%BB%D0%B5%D0%B4-%D0%B4%D0%B5%D1%80%D0%B1%D0%B8%D1%82%D0%BE-%D0%B1%D0%B8%D0%B6%D1%83%D1%82%D0%B5%D1%80%D0%B0-%D0%BF%D0%BE%D1%81%D0%BE%D1%87%D0%B8-%D0%B3%D1%80%D0%B5%D1%88%D0%BA%D0%B0-%D0%BD%D0%B0-%D1%81%D0%B8%D0%BD%D0%B8%D1%82%D0%B5-news699155.html", "text": "Любимецът на \"сините\" фенове - Христо Йовов, заяви, че тимът е проспал първата част в дербито с ЦСКА (2:2). Във въпросното полувреме Левски поведе, но допусна обрат. \"Като дерби има напредък, заряд и публика. През второто имаше промени и се видя, че Левски има потенциал\", сподели Бижутера.", "date": "2017.10.21", "title": "След дербито! Бижутера посочи грешка на \"сините\""}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D1%81%D0%BE%D1%84%D0%B8%D1%8F-%D0%B4%D0%B2%D0%B5-%D0%BA%D0%BE%D0%BB%D0%B8-%D0%B8-%D0%BA%D0%B0%D0%BC%D0%B8%D0%BE%D0%BD-%D1%81%D0%B0-%D1%81%D0%B5-%D0%BD%D0%B0%D1%81%D0%BC%D0%B5%D0%BB%D0%B8-%D0%BF%D1%80%D0%B5%D0%B4%D0%B8-%D1%80%D1%83%D0%BC%D1%8A%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-news699124.html", "text": "Катастрофа между два автомобила и камион затруднява движението в района на алея „Яворов“ в посока Румънското посолство, съобщава Фокус. Заради инцидента се е образувало задръстване. На място има полицейски екипи.", "date": "2017.10.21", "title": "КАТАСТРОФА ЗАТАПИ СОФИЯ! Две коли и камион са се насмели преди Румънското посолство"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%B8%D1%8F%D0%BD-%D0%B4%D1%83%D0%BF%D0%BD%D0%B8%D1%87%D0%B0%D0%BD%D0%B8%D0%BD-%D1%83%D0%B1%D0%B8%D0%BB-%D0%B1%D1%80%D0%B0%D1%82%D0%B0-%D0%BD%D0%B0-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-news697640.html", "text": "Две жестоки трагедии са белязали живота на Сашка Васева. Наскоро дупнишката Мадона от \"ВИП Брадър\" остана полусирак, след като почина майка й, но смъртта навестява семейството й за пръв път преди 11 години, когато обичният й брат губи живота си по изключително нелеп начин. Кошмарът за Сашка започва през 2006 г. Васева не може да преглътне, че Михаил умира млад, само на 36 години, а убиецът му е на свобода и до днес. Трагедията се случила в родната им Дупница. След мъжка почерпка братът на Сашка се качил в колата на свой приятел, поемайки огромен риск. Същата вечер мъжът зад волана употребил доволно количество алкохол и обрекъл баткото на Сашка на последното му пътуване. Водачът загубил контрол над автомобила, а ударът бил фатален за 4 години по-малкия от Сашка Мишо. \"След катастрофата брат ми живя само още 15 дни. Аз бях много озлобена. Заканих се да съдя убиеца. Последното желание на брат ми обаче беше да не се стига до съд. Мишо не позволи. Каза: \"И да го съдиш, какво ще направиш, нищо!\". Невероятно добър човек беше\", жали по братчето си дупнишката Мадона. След смъртта на Мишо майката на Васева се поболяла тежко. Сийка Васева дълги години работеше като магазинер на парфюмерия, имаше собствен щанд в дупнишкия ГУМ. Още преди катастрофата Сийка била болнава, но мъката по загубения син я приковала на легло с диагноза паркинсон. За известно време Сашка заряза кариерата си, за да обслужва изцяло възрастната жена, която не била  в състояние да извършва сама дори най-простите действия от ежедневието. Медикаментите поддържаха Сийка до миналото лято. Възрастната жена почина навръх Черешова задушница, 18 юни. \"Всеки път ме пронизва болка, когато си помисля за нея. Накрая болестта я пребори. По някой път си мисля, че смъртта е била един вид избавление от мъките й. Може би вече се чувства по-добре и се е спасила от страданието\", разсъждава осиротялата изпълнителка. Сашка имала намерение да влезе във \"ВИП Брадър\" още миналата година, но заради кончината на майка си развалила договора с Нико Тупарев. \"Мама почина и никога повече няма да я видя. Не ми е до забавления. Не е редно да съм в траур и да участвам в някакви развлекателни предавания\", извинила се пред продуцента Сашка.", "date": "2017.10.21", "title": "САМО В ПИК И \"РЕТРО\"! Пиян дупничанин убил брата на Сашка Васева"}
{"url": "http://pik.bg/%D0%B1%D0%B8%D0%B2%D1%88-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D1%80%D1%8A%D0%B7%D0%BA%D0%B8-%D1%81-%D0%BC%D0%B0%D1%84%D0%B8%D1%8F%D1%82%D0%B0-news699080.html", "text": "Бившият футболен национал на Италия Фабрицио Миколи бе осъден на 3,5 години лишаване от свобода за връзки с мафията, съобщава La Gazzeta dello Sport. Съд в Палермо постанови присъдата срещу нападателя, който е обвинен в изнудване. Според следствието, през 2010 година Миколи се обърнал за помощ към Мауро Лаурикело, син на бос на мафия, която оперира в района Калса на Палермо. Футболистът поискал негов длъжник да бъде принуден да му върне 12 000 евро, които Миколи му дал за откриването на танцова площадка в града. Лаурикело обаче взел присърце молбата, като използвал прекалено жестоки методи. В резултат на това срещу Миколи и Лаурикело били заведени дела. Футболистът отрича вината си, като адвокатът му веднага обяви, че ще обжалва присъдата. Лаурикело бе осъден на една година условно.", "date": "2017.10.21", "title": "Бивш футболен национал на Италия влиза в затвора заради връзки с мафията"}
{"url": "http://pik.bg/%D0%B7%D0%B0-%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%B0-%D0%BA%D0%B0%D1%83%D0%B7%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BC%D0%B0%D1%80%D0%B0%D1%82%D0%BE%D0%BD-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news699103.html", "text": "Стотици се включиха в благотворителен маратон във Варна под мотото „Километри от книги“, съобщи Би Ти Ви. Целта е да се създадат библиотеки в три детски отделения на болници в града. Таксата за участие в маратона беше поне една детска книжка. Участниците изминаха 5 километра по алеите на Морската градина. „Искаме децата да се развиват, да черпят знания. Те са нашето бъдеще и е необходимо да влагаме в тях“, коментира организаторът Десислава Димитрова. Очаква се трите библиотеки за болните деца да са готови до края на годината.", "date": "2017.10.21", "title": "За благородна кауза! Стотици се включиха в благотворителен маратон във Варна"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%84%D0%B8%D0%BA%D0%B8-%D1%81%D1%82%D0%BE%D1%80%D0%B0%D1%80%D0%BE-%D1%81%D0%B2%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B7%D0%B0-200-%D0%B1%D0%BE%D0%BD%D0%B0-%D0%B7%D0%B0%D0%BA%D0%B8%D1%87%D0%B8%D1%85%D0%B0-%D0%B3%D1%8E%D0%BB%D0%B4%D0%B6%D0%B0%D0%BD--news698947.html", "text": "Царски живог се погрижи да подгигури за първородния си син легендата на поп фолка Тони Стораро. Човекът глас дари чисто нов апартамент с мобели и уреди последен писък на модата на Фики и Гюлджан, които сключиха брак на 18 октомври. Новият дом на Фики е почти 200 квадрата. Разполага с 2 бани, дрешници, дневна, огромни спалня и кухня, и естествено детска стая, която от началото на март идната година ще обитава новият член на семейството - синът на Фики и Гюлджан. Младоженците съобщиха новината навръх своята сватба, но читателите на Агенция ПИК всъщност я знаят още от 23 септември, когато . За жилището на сина си, Тони Стораро се е охарчил към 150 хиляди лева, но с това не се изчерпва щедростта на гордия баща. Човекът глас е поръчал и нов автомобил на младото семейство Стораро. И като теглим чертата, даровете от Стораро и Валя ударят 200 бона. Родата на Гюлджан пък я обсипа с всевъзможни златни накити.", "date": "2017.10.21", "title": "ЕКСКЛУЗИВНО В ПИК TV! Фики Стораро сви семейство в апартамент за 200 бона! Закичиха Гюлджан с 2 кила злато + още звездни клюки в \"Жълтите новини\""}
{"url": "http://pik.bg/%D0%BC%D0%B5%D0%BB%D0%B5-%D0%B8-%D0%B0%D1%80%D0%B5%D1%81%D1%82%D0%B8-%D0%B2-%D1%81%D0%BE%D1%84%D0%B8%D1%8F-%D0%B0%D0%B3%D0%B8%D1%82%D0%BA%D0%B8%D1%82%D0%B5-%D0%BD%D0%B0-%D1%86%D1%81%D0%BA%D0%B0-%D0%B8-%D0%BB%D0%B5%D0%B2%D1%81%D0%BA%D0%B8-%D1%81%D0%B0-%D1%81%D0%B5-%D0%BF%D0%BE%D0%B4%D0%BF%D1%83%D0%BA%D0%B0%D0%BB%D0%B8-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D0%B8%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-news699125.html", "text": "Един човек е леко пострадал при сблъсък между привърженици на отборите на „Левски“ и ЦСКА в района на бул. „Евлоги и Христо Георгиеви“. Това съобщиха от пресцентъра на МВР. Предотвратени са по-сериозни размирици. Има задържани фенове.", "date": "2017.10.21", "title": "МЕЛЕ И АРЕСТИ В СОФИЯ! Агитките на ЦСКА и Левски са се подпукали преди мача, има задържани"}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%BD%D0%B0-%D0%B2%D0%B0%D0%B6%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news699071.html", "text": "Държавният секретар на САЩ Рекс Тилърсън започна визита в Близкия изток, където се очаква да присъства на среща между правителствата на Саудитска Арабия и Ирак за подобряване на двустранните отношения между Багдад и Рияд, съобщи Voice of America, цитирани от Фокус. Встъпителното заседание на Координационния съвет бе организирано след затоплянето на отношенията между двете близкоизточни държави. Срещата се разглежда като част от усилията на САЩ за намаляване на нарастващото влияние на Иран в Ирак, като за тази цел насърчи Багдад да предприеме стъпки за по-тясно сътрудничество с Рияд. „Иран винаги предизвиква загриженост, не само в Ирак, но и в целия регион\", заяви говорителят на Държавния департамент Хедър Науърт в рамките на брифинг по-рано тази седмица. Тя добави, че САЩ приветстват подобряването на отношенията между Ирак и Саудитска Арабия, като цитира пример за това как повторното отваряне на граничните пунктове улеснява търговията между двете страни.", "date": "2017.10.21", "title": "Визита! Държавният секретар на САЩ на важно посещение в Близкия изток"}
{"url": "http://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%B0%D1%80%D0%BE%D0%BB%D0%B5%D0%B2-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%BE%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BD%D0%BE-%D0%BF%D1%80%D0%B8-%D0%BD%D1%8F%D0%BA%D0%BE%D0%B8-%D1%80%D0%B5%D1%84%D0%BE%D1%80%D0%BC%D0%B8-news699047.html", "text": "Финансистът Владимир Каролев коментира в сутрешния блок на Би Ти Ви проектобюджета за 2018 година. Според него той е „възможния бюджет“. „Ръст от 4% може да бъде надминат, ако бъдат направени някои реформи, но не чух за такива реформи“, каза той. „Не искам да има социална държава, а всеки да получава толкова пари, колкото е изкарал. – коментира Каролев. -  Това е възможния бюджет, но при определени реформи. Не чух обаче за необходимите реформи в здравеопазването, в силовите структури. Не чух за необходимостта от решаване на проблема с гонещите 1 милион пенсии за инвалиди, все едно сме минали Трета световна война. За да става България по-добро място за живеене, са нужни реформи, които да стимулират инвестииции и работа. А не такива, които преразпеделят доходи“. Владимир Каролев коментира и ситуацията с болничните. „Знаете ли, в кои дни българинът е най-често болен? В понеделник и петък. Редовно хората си правят дълги уикенди. Масово е така. Ако зависи от мен, дори бих направил първият болничен ден да не се плаща, защото най-често хората си взимат по един болничен ден в края или началото на седмицата, за да си увеличат уикенда“.", "date": "2017.10.21", "title": "Владимир Каролев за проектобюджета за догодина: Възможен, но при някои реформи"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%BE%D0%B4-5-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%B5%D0%BD-%D0%B3%D1%80%D0%B8%D1%88%D0%BE-%D1%81%D1%82%D1%80%D0%B0%D1%85%D0%BE%D1%82%D0%B5%D0%BD-%D1%82%D1%80%D0%B8%D1%83%D0%BC%D1%84---%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news699091.html", "text": "Григор Димитров е като лъв на корта. Българинът се намира във феноменална форма. Гришо победи с 2:0 сета Фабио Фонини в полуфинал на АТП250 турнира в Стокхолм. 6:3, 7:6 (2) в отделните части. Така Димитров влезе в Топ 5 на временното класиране при тенисистите за сезона, изпреварвайки Марин Чилич. Григор показа страхотни отигравания досега в състезанието. 2:0 сета срещу Йежи Янович на осминафиналите, 2:0 сета и на четвъртфиналите в спор с Миша Зверев. А серията му без загубен сет продължава и след полуфиналния сблъсък на хасковлията. Димитров спечели надпреварата в шведската столица през 2013 година и сега се е устремил към нов триумф. В другия полуфинал ще спорят Хуан Мартин дел Порто и Фернандо Вердаско. Гришо и Фабио имат 6 мача помежду си, Григор Димитров води с 4:2 успеха. Фонини е под номер 27 в тенис-ранглистата към момента. Григор зарадва феновете на спорта в Родината с експресна победа, преди голямото футболно дерби в България. В 16:00 часа предстои Левски и ЦСКА да излязат на Националния стадион. Димитров е в уникална форма. Нашият е номер 1 в схемата на състезанието. За старт на мача - сервис-гейм на 15 за Гришо. Трудно подаване за Фонини, Фабио все пак не се пропука - 1:1. Последва маратонски сервис-гейм на Григор. Димитров отрази 2 възможности за брейк и поведе с 2:1 гейма. Мощни викове от Гришо на корта! Димитров показва класа и характер. Пробив на 15 за Григор - 3:1! Сервис-гейм на 15 за Димитров. Затвърждаване на брейка - 4:1. Последва медицинско прекъсване, кондиционни проблеми за Фабио. След известно забавяне, Фонини застана на линията за изпълнение на сервис. Бърз гейм за Фабио. След това гейм на нула за Григор и резултат 5:2. Гейм на 15 за италианеца. Фонини намали изоставането си на 3:5. Гришо сервира за сета - 15:0 ювелирно разиграване, 30:0, 40:0, гейм на нула и сет! 6:3 за Димитров в първата част на двубоя! Пробив за Григор в началото на втория сет! Експресен сервис-гейм за Гришо, затвърждаване на брейка - 2:0. Последва спад в играта на Димитров. Първи по-сериозни проблеми за Григор в турнира и 4 поредни гейма за Фабио - 4:2 за италианеца в сета. Димитров отговори с нов устрем на корта! Брейк за Гришо. Родният спортист намали пасива си - 3:4. Сервис-гейм за Григор и 4:4. Гейм на 30 за Фонини. Димитров сервира за оставане в сета, гейм за Гришо и 5:5. Още два гейма за подаващите, резултат 6:6. Тайбрек! Дългият гейм започна с мини-брейк за Димитров - 1:0 точки. Две точки за Гришо на сервис и 3:0. Точка за Фонини, още един мини-пробив за Григор - 4:1. По една точка и за двамата при сервис на Гришо - 5:2! Две поредни точки за Димитров - 7:2, и прекрасна победа!", "date": "2017.10.21", "title": "ИЗВЪНРЕДНО! Код: 5! Извънземен Гришо! Страхотен триумф - Димитров... (ОБНОВЕНА)"}
{"url": "http://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D0%BE%D0%B5%D0%BC%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81%D0%B2%D0%B8%D0%BA%D0%B2%D0%B0-%D0%B8%D0%B7%D0%B1%D0%BE%D1%80%D0%B8-news699115.html", "text": "Правителството на Испания съобщи, че ще отмени правомощията на сепаратисткото каталунското регионално правителство и ще свика нови избори в региона с цел да се спрат лидерите му да обявят независимост, предава AFP, цитирани от Фокус. Говорейки по време на спешна среща на правителството, министър-председателят на Испания Мариано Рахой заяви, че няма друг избор след като каталунските власти са действали „едностранно, против закона и търсейки конфронтация“, провеждайки забранения референдум за независимост.", "date": "2017.10.21", "title": "Испания поема управлението на Каталуния, свиква избори"}
{"url": "http://pik.bg/%D0%BD%D0%B0%D0%BF%D0%BB%D0%B8%D0%B2-%D0%BA%D1%8A%D0%BC-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%B5%D1%82%D0%BE-%D1%81%D1%8A%D1%81%D1%82%D0%B0%D0%B2%D0%B8%D1%82%D0%B5-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B8-%D1%86%D1%81%D0%BA%D0%B0-news699112.html", "text": "Ясни са съставите на Левски и ЦСКА за голямото дерби от 13-ия кръг на Първа лига. Мачът е с начален час 16:00 и ще се проведе на Националния стадион. \"Сините\" са трети в класирането на шампионата с 24 точки, към момента \"червените\" са втори в таблицата с 27 пункта, а Лудогорец е с 30 точки. Очакват се над 25 000 зрители по трибуните. ТИТУЛЯРИТЕ: ЛЕВСКИ: Божидар Митрев, Милош Цветкович, Давид Яблонски, Холмар Ейолфсон, Иван Горанов, Васил Панайотов, Жорди Гомес, Роман Прохазка, Антонио Вутов, Габриел Обертан, Сержиу Буш Треньор: Делио Роси ЦСКА: Витаутас Черняускас, Александър Дюлгеров, Николай Бодуров, Александър Барт, Антон Недялков, Кристиян Малинов, Рубен Пинто, Тиаго Родриргес, Станислав Манолев, Густово Кулба, Фернандо Каранга Треньор: Стамен Белчев СЪДИЯ: Георги Кабаков СТАДИОН: \"Васил Левски\"", "date": "2017.10.21", "title": "Наплив към стадиона! Ето съставите на Левски и ЦСКА!"}
{"url": "http://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BA%D0%B8%D1%80%D0%BE-%D0%B4%D0%B5%D1%81%D0%BF%D0%BE%D0%B4%D0%BE%D0%B2-%D1%80%D0%B0%D0%B7%D0%B1%D0%B8-%D1%81%D0%B8%D0%BD%D0%B8%D1%82%D0%B5-news699154.html", "text": "\"Ако това, което игра днес Левски се нарича футбол, аз съм космонавт. Те само чакаха и се бранеха. След мача се радваха все едно са победили с 5:0. Получи им се този път. Нали са гранд. Да кажем, че е треньорско решение това, че не играя редовно. Разберете, ЦСКА може и без Каранга, на терена сме 11 човека. Да, хубаво е, че е вкарал 12 гола, но колективът е над всичко\", заяви Кирил Десподов след равенството (2:2) между \"армейците\" и Левски. Десподов влезе като резерва в сблъсъка.", "date": "2017.10.21", "title": "Огромен скандал! Киро Десподов разби \"сините\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BF%D0%B5%D1%86%D1%8A%D1%82-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B0%D0%BB%D0%B5%D0%BA%D1%81-%D0%B0%D0%BB%D0%B5%D0%BA%D1%81%D0%B8%D0%B5%D0%B2-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B8%D1%81%D0%BB%D1%8F%D0%BC%D0%B8%D1%81%D1%82%D0%BA%D0%B0-%D0%B0%D1%80%D0%BC%D0%B8%D1%8F-news699114.html", "text": "Най-голямата опасност, произхождаща от Турция, е проповядването на радикален ислям. Това каза в интервю за Фокус председателят на Центъра за Балкански и Черноморски изследвания Алекс Алексиев. Според него водената от държавата там политика води до все по-голямо отдалечаване от Запада. По отношение на законодателство за вероизповеданието у нас, Алексиев заяви, че промени трябва да бъдат направени. “В момента ситуацията в мюфтийството е такава, че там управляват турски поданици и цялото мюфтийство е под попечителството на чужда държава. Това е нетърпимо положение и трябва да се промени\", каза още Алексиев. По думите му имамите, които проповядват, трябва да са български граждани. \"Те трябва да знаят български език и да знаят какво образование са получили“. Алексиев добави, че в Турция има 1.3 млн. ученици, обучавани да проповядват радикален ислям. Според него Ердоган постепенно подготвя своя ислямистка армия, представляваща сериозна заплаха за светското общество и за неговите съседи.", "date": "2017.10.21", "title": "ИЗВЪНРЕДНО! Спецът по сигурността Алекс Алексиев алармира: Ердоган подготвя ислямистка армия"}
{"url": "http://pik.bg/%D1%81%D1%83%D0%BF%D0%B5%D1%80-%D0%BC%D0%B0%D1%87-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D1%81%D0%B8%D0%BD%D0%B8%D1%82%D0%B5-news699130.html", "text": "Важен гол за Левски, Роман Прохазка бележи за \"сините\" в голямото дерби с \"червените\". Прохазка засича от близка дистанция в 61-ата минута, резултатът става 2:2. Левски изравнява. Вихрено дерби!", "date": "2017.10.21", "title": "Супер мач на \"Васил Левски\"! \"Сините\"..."}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BA%D0%B0%D1%80%D0%BB%D0%B5%D1%81-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%B8%D0%B7%D0%BD%D0%B0%D1%81%D1%8F-%D1%80%D0%B5%D1%87-%D0%B4%D0%BE%D0%B2%D0%B5%D1%87%D0%B5%D1%80%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%BD%D0%B0-%D1%80%D0%B0%D1%85%D0%BE%D0%B9-news699123.html", "text": "Лидерът на Каталуния Карлес Пучдемон ще изнесе реч в 20:00 местно време (21:00 часа българско време), след като правителството в Мадрид обяви, че ще разпусне неговата администрация, предаде AFP, цитирани от Фокус. Испанският министър-председател Мариано Рахой обяви, че правителството му ще поиска разрешение от Сената да свика нови избори в североизточния регион, след като Пучдемон отказа да отстъпи и да не обяви откъсването областта, след като в нея на 1 октомври бе свикан референдум за независимост.", "date": "2017.10.21", "title": "ВАЖНО! Лидерът на Каталуния Карлес Пучдемон изнася реч довечера, отговаря на Рахой"}
{"url": "http://pik.bg/%D0%BC%D0%B8%D1%82%D1%8A%D1%82-%D0%B7%D0%B0-%D0%B1%D0%B8%D1%80%D0%B5%D0%BD%D0%BE%D1%82%D0%BE-%D0%BA%D0%BE%D1%80%D0%B5%D0%BC%D1%87%D0%B5-news699064.html", "text": "Биреното коремче е мит, а пивото е сред най-нискокалоричните напитки. В сто милилитра светла бира има п о-малко калории отколкото в портокаловия сок . В същото време кехлибарената течност е б огата на така важните витамини от група B и на силиций , който е нужен за костите. \"По отношение на калоричността на бирата трябва да се знае, че тя е една от най-нискокалоричните напитки . Ако трябва да съм точна, за сравнение портокаловият сок има 47 килокалории на 100 милилитра например, а една светла бира има около 33 килокалории на 100 милилитра\", казва тя, цитирана от Дарик. \"Интересен факт е, че в по-тъмното пиво има доста фибри , които са разтворими и спомагат за по-добро храносмилане \", казва диетологът. Не трябва да забравяме още една ключова характеристика – алкохолът , добави д-р Райна Стоянова. Тя подчерта, че най-важното условие да се насладим на вкусовите и здравословни качества на бирата е умерената консумация , която не е индивидуална за всеки, както някой би си помислил. Бирата е най-старото и най-консумираното алкохолно питие и трето по популярност изобщо след водата и чая . Въпреки това или може би точно заради популярността й, съществуват митове, които не са развенчани, и предразсъдъци, които не са разчупени. Биреното коремче не се дължи на пивото, а на храната, която го придружава . Доказателствата дава диетологът и експерт по здравословно хранене д-р Райна Стоянова . В същото време бирата е много богата на витамини от група B , които трудно си набавяме от другите хранителни продукти. Нещо повече, в нея има дрожди и бактерии, които произвеждат витамин B12 . Високото съдържание на силиций пък е благоприятно за костната здравина, изтъква д-р Стоянова. \"Световната здравна организация слага рамки за всичко и умерената консумация на бира е една малка бира за дамите и малка бира и половина-две за господата \", казва д-р Стоянова.", "date": "2017.10.21", "title": "Митът за биреното коремче"}
{"url": "http://pik.bg/%D0%BA%D1%80%D0%B0%D0%B9-%D0%BD%D0%B0-%D1%81%D0%B0%D0%B3%D0%B0%D1%82%D0%B0-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-2018-%D0%B0-%D1%81%D1%82%D0%B0%D0%B2%D0%B0-%D1%8F%D1%81%D0%BD%D0%BE-%D0%B4%D0%B0%D0%BB%D0%B8-%D0%B1%D0%B8%D0%BB%D0%B5%D1%82%D1%87%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B5-%D0%BD%D0%B0-%D0%BB%D0%B5%D0%B2%D1%87%D0%B5-news699118.html", "text": "След половин година става ясно дали билетчето за градския транспорт в София ще се върне на старата си цена от 1 лев. През април 2018 г. ще се гледа делото във Върховния административен съд. До това се стигна, след като в началото на тази година бе заведено дело от граждани срещу поскъпването на билета. Административният съд в София определи решението на Столичния общински съвет да увеличи пътния документ на 1.60 лв., като незаконосъобразно и не достатъчно мотивирано. От „Московска 33” обжалват решението на съда и така последната дума ще има ВАС на 25 април 2018 година.", "date": "2017.10.21", "title": "КРАЙ НА САГАТА! През април 2018-а става ясно дали билетчето в София ще се върне на левче"}
{"url": "http://pik.bg/%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B5%D0%BA%D1%81%D0%BA%D0%BC%D0%B5%D1%82-%D1%81%D1%82%D0%B0%D0%BD%D0%B0-%D0%BC%D0%B8%D1%81%D0%B8%D1%81-%D0%B3%D0%BB%D0%BE%D1%83%D0%B1-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news699086.html", "text": "Новата Мисис Глоуб България 2017 е Танита Стойчева. Тя е съпруга на бившия кмет на Септември Томи Стойчев, който управлява общината два мандата -  в периода 2003 – 2011 година. Танита Стойчева ще представи България на най-реномирания конкурс за омъжени дами в света “Mrs. GLOBE 2017”, който ще се проведе от 4-ти до 13-ти декември в Китай, съобщава \"Пазарджишка Марица\".", "date": "2017.10.21", "title": "Съпругата на екскмет стана Мисис Глоуб България"}
{"url": "http://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D1%87%D0%B5%D1%82%D0%B5-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B8%D1%86%D0%B8%D1%82%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%BC%D0%B8%D1%80%D0%BD%D0%BE-%D0%B2%D1%80%D0%B5%D0%BC%D0%B5-news699108.html", "text": "Министърът на отбраната Красимир Каракачанов присъства днес, 21 октомври, на панихидата в памет на войниците, загинали в мирно време. Ритуалът се проведе пред мемориалната плоча в памет на загиналите български войници в мирно време, в градинката на църквата „Свети Николай Софийски“. Министър Каракачанов поднесе цветя в знак на почит към загиналите български синове.", "date": "2017.10.21", "title": "Красимир Каракачанов почете паметта на войниците, загинали в мирно време"}
{"url": "http://pik.bg/%D0%B8%D0%B7%D0%B1%D0%BE%D1%80%D0%B8-%D0%BF%D0%B0%D1%80%D1%82%D0%B8%D1%8F-%D0%B0%D0%BD%D0%BE-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%B1%D0%B0%D0%B1%D0%B8%D1%88-%D0%BF%D0%B5%D1%87%D0%B5%D0%BB%D0%B8-%D0%B2%D0%BE%D1%82%D0%B0-%D0%B2-%D1%87%D0%B5%D1%85%D0%B8%D1%8F-news699133.html", "text": "Според предварителните данни партията АНО на милиардера популист Андрей Бабиш води на парламентарните избори в Чехия, следвана от крайнодясната и евроскетпична „Свободна демократична партия“ (СПД) , предаде AFP. ЦИК на Чехия съобщи резултатите при обработени резултати от 31% от избирателните секции. АНО води с близо 32% от гласовете, докато СПД е на второ място с 11,6%.", "date": "2017.10.21", "title": "ИЗБОРИ! Партия АНО на милиардера Бабиш печели вота в Чехия"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B2%D0%B8%D1%82%D0%B0%D0%BC%D0%B8%D0%BD-%D1%81-%D0%B5-%D0%B2%D1%80%D0%B5%D0%B4%D0%BD%D0%BE---%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BA%D1%80%D0%B8%D0%B5-news699079.html", "text": "Голяма част от човечеството днес приема витамини под формата на хапчета и това невинаги се случва под наблюдението на лекар. Най-разпространеното лекарство „за всички случаи“ е витамин С, или аскорбинова киселина. Тя се дава на деца, а възрастните доброволно поглъщат вкусни жълти хапчета. Смята се, че предозирането на витамини няма никакви последствия и много хора ги пият просто за профилактика, а не след предписаната доза. В същото време витаминните препарати са също лекарства, както другите продукти на фармацевтичната индустрия. Те могат да причинят сериозна неизправност в тялото. Излишъкът от витамин С в организма идва с дневен прием на повече от 1 грам на ден. Също така е възможно предозиране при прием на единична доза 20-30 пъти по-висок от нормалното дневно изискване. При продължително предозиране на лекарството са възможни сериозни последици, сред които образуване на камъни в бъбреците, нарушение на дейността на панкреаса, гастрит и язва на стомаха, недостиг на витамини от вида B, развитието на алергия, намаляване на броя на левкоцитите, повишено кръвно налягане, нарушение на кръвосъсирването. Нормалният дневен прием на витамин С за възрастен е 30-50 мг, за деца - 20-30 мг, казват лекарите, като уточняват, че максималната доза за възрастни не трябва да надвишава 90 мг на ден.", "date": "2017.10.21", "title": "ОПАСНОСТ! Витамин С е вредно - ето каква опасност крие"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-4-%D0%B7%D0%B2%D0%B5%D0%B7%D0%B4%D0%BD%D0%BE-%D0%B4%D0%B5%D1%80%D0%B1%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD-%D0%B4%D1%8A%D0%B6%D0%B4-%D0%BE%D1%82-%D0%B3%D0%BE%D0%BB%D0%BE%D0%B2%D0%B5---%D0%BB%D0%B5%D0%B2%D1%81%D0%BA%D0%B8-%D0%B8--news699116.html", "text": "Левски и ЦСКА не се победиха в голямото дерби от 13-ия кръг на Първа лига. Зрелищният двубой завърши при резултат 2:2. Мач с огромен заряд, бе съобщено и за сериозен физически спор между фенове на двата тима, при който привърженик на \"армейците\" е с пукната глава. Мелето не се е разиграло в София, а във Враца. В последствие се разбра и за конфликт между привърженици на грандовете в столицата. В центъра на София пък всичко бе в синьо и червено. Над 25 000 зрители на Националния стадион. \"Сините\" са трети в класирането на шампионата с 25 точки, към момента \"червените\" са втори в таблицата с 28 пункта, а Лудогорец е с 30 точки и среща по-малко. Левски поведе в 8-ата минута, гол на Яблонски с глава. Давид се ориентира най-добре при борба за висока топка след остро центиране от корнер. \"Армейците\" отговориха с попадения на Тиаго Родригес, съответно в 12-ата и 15-ата минута. Премерени изстрели на Тиаго и \"червените\" осъществиха пълен обрат в резултата. Жестока битка на терена! До края на първото полувреме не паднаха нови голове. Така подопечните на Стамен Белчев имаха попадение преднина до почивката. Роман Прохазка в 61-ата минута обаче засече от близка дистанция - 2:2. Асистенция на Цветкович. И двата тима нямаха късмет пред гола до края на мача. Така дербито завърши при голово равенство - 2:2. ТИТУЛЯРИТЕ: ЛЕВСКИ: Божидар Митрев, Милош Цветкович, Давид Яблонски, Холмар Ейолфсон, Иван Горанов, Васил Панайотов, Жорди Гомес, Роман Прохазка, Антонио Вутов, Габриел Обертан, Сержиу Буш Треньор: Делио Роси ЦСКА: Витаутас Черняускас, Александър Дюлгеров, Николай Бодуров, Александър Барт, Антон Недялков, Кристиян Малинов, Рубен Пинто, Тиаго Родриргес, Станислав Манолев, Густово Кулма, Фернандо Каранга Треньор: Стамен Белчев СЪДИЯ: Георги Кабаков СТАДИОН: \"Васил Левски\".", "date": "2017.10.21", "title": "ИЗВЪНРЕДНО! 4-звездно дерби! Огромна драма на Националния стадион! Дъжд от голове - Левски и ЦСКА... (ОБНОВЕНА)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%81%D0%B5%D0%BC%D0%B5%D0%B9%D0%BD%D0%B0-%D0%B4%D1%80%D0%B0%D0%BC%D0%B0---%D0%B0%D0%BD%D0%B0%D1%85%D0%B8%D0%B4-%D1%82%D0%B0%D1%87%D0%B5%D0%B2%D0%B0-%D0%BE%D1%81%D1%82%D0%B0%D0%B2%D0%B8-%D0%B2%D0%BD%D1%83%D0%BA%D0%B0-%D1%81%D0%B8-%D0%B7%D0%B0-%D0%BE%D1%81%D0%B8%D0%BD%D0%BE%D0%B2%D1%8F%D0%B2%D0%B0%D0%BD%D0%B5-news699084.html", "text": "Драмите в семейство Цоневи след опита за самоубийство на дъщерята на Коста Цонев и Анахид Тачева Теодора Цонева не спират, дори придобиват ужасяващ развой. Легендарната говорителка дори няма намерение да си дойде от САЩ, където живее при щерка си Ани от втория брак с Васил Тачев, за да види първата си щерка. За капак Анахид оставила внука си от Теодора Цонева за осиновяване. Легендарната телевизионерка отказала да се прибере в България и да поеме отговорност за малкия Давид. След като майка му направи опит за самоубийство, а лекарите в „Пирогов” едва спасиха живота й, тя бе настанена в психиатричното отделение на „Света Анна”, където лекарите се опитват да възстановят, ако въобще е възможно, душевното й равновесие. Малкият Давид от самото начало бе изоставен в 4-то РУП, където никой от роднините не го потърси, за да се погрижи за него. Тъй като майката е психично нестабилна и не може да се грижи за него, той бе настанен в приемен дом. Разпитани са всички роднини дали ще вземат детето, за да се погрижат за него, но отвсякъде получили отказ. И жената на покойния Митко Цонев Марияна, и дъщеря му Деси категорично заявили, че не могат да поемат подобна отговорност и само финансово можели да подпомагат Теодора и детето й. Анахид Тачева, която по право получава родителските права като баба в този случай, също се отказала и така се стига до откриване на процедура по осиновяване, ако лечението на майката в психиатрията се окаже неуспешно. От лечебното заведение казват, че Теодора говорела по телефона, но не била особено адекватна. Имало риск тя отново да посегне на живота си, а психичното й здраве не позволява да се грижи сама за себе си, камо ли пък за детето си. Докато чака майка му да се оправи, ако това въобще се случи, Давид е настанен в приемно семейство, където да може да се отърси от всички ужаси, на които се е нагледал покрай странния живот на майка си. Социални работници не спират да работят с него, докато семейството на Димитър Цонев ясно заяви, че няма да поеме никаква отговорност нито за Теодора, нито за Давид. Припомняме, че след като всички скочиха срещу Цоневи и ги обвиниха в безхаберие срещу детето, Деси Цонева написа пост във „Фейсбук“, от който стана ясно, че никой от тях няма да поеме каквато и да е отговорност по случая. \"Цял живот леля ми разчита изцяло на някой друг да се грижи за нея, да й намира работа, да й дава пари и да оправя бакиите, в които се забърква. Досега баща ми и баба ми Анахид правиха това, но не смятам, че е задължение на мен и майка ми. От връщането й в България финансово единствено майка ми и малката й сестра са се грижили за нея. Факт е, че не желаем да се грижим за детето й - който си ражда деца, да си ги гледа и възпитава. Аз нямам намерение моето дете да придобива изтърваното държание на сина й - плод на поредната безразсъдна връзка в живота й... Смятам спекулациите по вестниците за неуместни, имайки предвид, че майка ми й плати престоя в болницата даже. Иначе щеше да си умре като куче на улицата... Да не споменавам, че всички данъци за въпросния имот 6 години назад и здравните й осигуровки плащаме ние. Защото Теодора, освен претенции, няма и един работен ден в живота си\", написа Деси Цонева в социалната мрежа малко след опита за самоубийство на Тедора. Кога Теодора ще излезе от психиатричното отделение и дали ще успее да си върне малкия Давид, все още не е ясно, нито пък се очаква това да се случи в близкото бъдеще. Като пряк роднина, единствената за момента, която има права над детето, е Анахид Тачева, която ясно е заявила, че не може да поеме грижата за него и дори няма намерение да идва в България.", "date": "2017.10.21", "title": "САМО В ПИК И \"РЕТРО\"! Шокираща семейна драма - Анахид Тачева остави внука си за осиновяване! "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D0%B1%D1%8F%D0%B2%D0%B8-%D0%BA%D0%B0%D0%BA-%D1%89%D0%B5-%D0%BC%D0%B0%D1%85%D0%BD%D0%B5-%D0%BF%D1%83%D1%87%D0%B4%D0%B5%D0%BC%D0%BE%D0%BD-news699132.html", "text": "Испанският министър-председател Мариано Рахой представи детайли как правителството му планира да приложи чл. 155 от конституцията на страната, позволяващ на Мадрид временно да наложи пряк контрол над вътрешните дела на региона, съобщава ел пайс, цитиран от Фокус. Говорейки след извънредната среща на правителството си относно кризата в Каталуния Рахой заяви, че прилагането на чл. 155 има четири цели: завръщането на законността в областта, възстановяването на нормалността и социалната хармония, продължаване на икономическото възстановяване и свикването на избори. 1. Възможността да се разпусне регионалният парламент на Каталуния да бъде предадена на испанския министър-председател. Регионални избори ще се проведат след шест месеца, въпреки че Рахой уточни, че иска това „веднага след като институционалната нормалност бъде възстановена“. 2. Централното правителство ще поиска от Сената освобождаването от длъжност на регионалния лидер Карлес Пучдемон, на неговия заместник Ориол Жункерас и на всички министри в каталунското регионално правителство. Правомощията им ще бъдат поети от съответните министерства в Мадрид до края на настоящето положение. 3. Каталунските изпълнителни власти ще продължат да функционират и ще бъдат натоварени с управлението на региона под надзора на министерствата в Мадрид. 4. Каталунският парламент няма да бъде разпуснат и ще продължи да изпълнява представителната си функция. Въпреки това председателят му няма да може да предлага нови кандидати за поста регионален лидер. Той няма да може да прилага инициативи, нарушаващи испанската конституция или основния закон на областта. Мерките, предложени от централното правителство, сега трябва да бъдат одобрени от испанския сенат, където управляващата Народна Партия на Рахой държи мнозинството. Ако горната камара одобри плана, това ще е първият случай, в който Мадрид ограничава самоуправлението на някой от испанските автономни региони от приемането на конституцията през 1978 г. насам.", "date": "2017.10.21", "title": "ИЗВЪНРЕДНО! Испанският премиер обяви как ще махне Пучдемон"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%87%D0%B5%D1%80%D0%B2%D0%B5%D0%BD-%D0%B5%D0%BA%D1%81%D1%82%D0%B0%D0%B7---%D0%B5%D0%BA%D1%81%D0%BF%D1%80%D0%B5%D1%81%D0%B5%D0%BD-%D0%BE%D1%82%D0%B3%D0%BE%D0%B2%D0%BE%D1%80-%D1%81%D0%B5%D0%BA%D1%82%D0%BE%D1%80-%D0%B3-%D0%BB%D0%B8%D0%BA%D1%83%D0%B2%D0%B0---%D1%86%D1%81%D0%BA%D0%B0-news699122.html", "text": "Тотална драма на Националния стадион. Тиаго Родригес бележи за ЦСКА срещу Левски. Гол в 12-ата минута, мощен изстрел на Тиаго и резултатът стана 1:1. Само 3 минути по-късно Родригес отбеляза още едно попадение, с премерен шут! 2:1 за \"червените\" след 15 минути игра. Преди това Яблонски откри за \"сините\" в 8-ата минута. Страхотно дерби, голове, невероятна публика по трибуните и футбол на добро ниво!", "date": "2017.10.21", "title": "ИЗВЪНРЕДНО! Червен екстаз - експресен отговор! Сектор \"Г\" ликува - ЦСКА..."}
{"url": "http://pik.bg/%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%B2-%D0%BC%D1%8E%D0%BD%D1%85%D0%B5%D0%BD-%D1%81%D0%B0-%D0%BF%D0%B5%D1%82%D0%B8%D0%BC%D0%B0-news699069.html", "text": "Броят на ранените при нападението на неизвестен с нож тази сутрин в Мюнхен е петима, съобщи Би Ти Ви, като се позовава на информация на полицията в Мюнхен. Уточнява се, че и петимата пострадали са леко ранени. Както е известно, неизвестен прободе с нож няколко души в района на Розенхаймплац, в квартал „Хайдхаузен” в Мюнхен. Жителите на квартала са предупредени да не напускат жилищата си. Акцията по издирването на нападателя продължава. От полицията уточняват, че нападателят е около 40-годишен, облечен със зелено спортно яке и се е придвижвал с велосипед. Причините за атаката все още са неясни.", "date": "2017.10.21", "title": "Ранените в Мюнхен са петима"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%B8%D0%BD%D0%B8%D1%82%D0%B5-%D1%81-%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D1%81%D0%B5%D0%BA%D1%82%D0%BE%D1%80-%D0%B1-%D1%81%D0%B5-%D1%82%D1%80%D0%B5%D1%81%D0%B5-%D0%BB%D0%B5%D0%B2%D1%81%D0%BA%D0%B8-news699120.html", "text": "Давид Яблонски отново бележи за Левски. Гол на централния защитник в 8-ата минута на голямото дерби между \"сините\" и \"червените\". Левски поведе с 1:0 на ЦСКА, остро центриране от корнер и попадение на Яблонски с глава.", "date": "2017.10.21", "title": "ИЗВЪНРЕДНО! \"Сините\" с мощен удар! Сектор \"Б\" се тресе! Левски..."}
{"url": "http://pik.bg/%D1%82%D0%B5%D1%80%D0%BE%D1%80%D1%8A%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BB%D0%B5%D0%BA%D0%BE-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81-%D0%BD%D0%BE%D0%B6-%D0%B2-%D0%BC%D1%8E%D0%BD%D1%85%D0%B5%D0%BD-news699067.html", "text": "Четирима души са с леки наранявания, след като неизвестен с нож нападна хора в Мюнхен, съобщи РИА Новости, като се позовава на информация от пресслужбата на градската полиция в Мюнхен. „Спецоперацията по издирването на нападателя е стартирала в 09:30 часа българско време днес, като продължава и в момента. Местните жители се умоляват да избягват района на издирване \"Розенхаймплац\"“, се казва в съобщението. Остават неясни мотивите на нападателя.", "date": "2017.10.21", "title": "Терорът в Германия! Четирима леко ранени при нападението с нож в Мюнхен"}
{"url": "http://pik.bg/1-185-%D0%BA%D0%BE%D0%BC%D0%BF%D0%B0%D0%BD%D0%B8-%D1%81%D0%B0-%D0%BD%D0%B0%D0%BF%D1%83%D1%81%D0%BD%D0%B0%D0%BB%D0%B8-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%BC%D0%B0%D0%B4%D1%80%D0%B8%D0%B4-news699039.html", "text": "Кризата между правителствата в Мадрид и Барселона е довела до напускането на Каталуния на 1 185 компании, съобщава Deutsche Welle, цитирани от Фокус. Компаниите са пререгистрирани в други части на Испания. Само за един ден – 19 октомври, мястото на регистрация са променили 268 фирми, показват официалните данни на Мадрид. Сред тях са производителят на пенливи вина Codorníu, компанията за макаронени изделия Pastas Gallo и испанският клон на швейцарския застрахователен концерн Zurich.", "date": "2017.10.21", "title": "1 185 компани са напуснали Каталуния заради кризата с Мадрид"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-16-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B4%D0%B5%D0%B2%D0%B5%D1%82-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%B5%D0%B3%D0%B8%D0%BF%D0%B5%D1%82-news699041.html", "text": "Най-малко 16 души, четири от които деца, са загинали, а други девет са ранени при катастрофа в Египет, съобщава електронното издание „Ватан“. В тежкия инцидент, който е станал на пътя Асют-Червено море, са участвали четири превозни средства. Съобщава се, че тежкотоварен камион се е сблъскал с два леки автомобила и малък камион, превозващ хора.", "date": "2017.10.21", "title": "Инцидент! 16 загинали и девет ранени при катастрофа в Египет"}
{"url": "http://pik.bg/%D0%BF%D0%BE%D1%85%D0%B8%D1%89%D0%B5%D0%BD%D0%B8%D0%B5-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B0-%D1%88%D0%B0%D1%80%D0%BB%D0%BE%D0%BF%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B5-%D1%89%D0%B5-%D0%B1%D1%8A%D0%B4%D0%B5-%D0%BE%D1%82%D0%B2%D0%BB-news699052.html", "text": "Съпругата на бизнесмена Стефан Шарлопов - Бояна проговори за най-тежкия период, през който е преминало семейството й. Пред Ива Софиянска тя сподели, че кошмарът, който са преживели, е оставил отпечатък в съзнанието на всички. Министър се обадил и предупредил бизнесмена, че той и дъщеря му Ева ще бъдат отвлечени. Бояна Шарлопова не разкри името на \"съвестния\" министър, но заяви, че заплахата е била по време на управлението на Тройната коалиция. Шарлопов веднага взел мерки, наел охрана за цялото семейство, бил непрекъснато нащрек, страхувал не толкова за своя живот, колкото за за живота на децата си. \"Това продължи около година, после отшумяха нещата. Тогава се смени правителството. Сега не ходим с охрана. Нямам и шофьор. Децата имат шофьор, а мъжът ми - човек охрана. Не се притеснявам\", заяви Бояна. \"Мисля, че са ги подслушвали и така са хванали бандата. Стефан беше казал на тогавашния МВР министър, а той му отговорил: \"Имаме 19 отвличания, вече трябва да вземем мерки\". Всичко е в техни ръце, ако искат да ги хванат, могат да го направят толкова бързо! В днешно време има такива технологии\", коментира съпругата на милионера Шарлопов. \"Това беше по времето на Тройната коалиция. Като дойдоха ГЕРБ на власт, нещата спряха. Ние дори мислехме да се изнасяме от България. Търсехме във Виена къщи. Но после си казахме - ако си тръгнем, кой ще остане в тази държава?!\", заяви Бояна Шарлопова.", "date": "2017.10.21", "title": "ПОХИЩЕНИЕ! Проговори съпругата на милионера Шарлопов: Министър го предупреди, че ще бъде отвлечен "}
{"url": "http://pik.bg/%D1%81%D0%B0%D0%BC%D0%BE-%D0%BF%D0%BE-%D0%BF%D0%B8%D0%BA-tv-%D0%BF%D0%B5%D0%B2%D0%B5%D1%86%D1%8A%D1%82-%D0%B4%D0%B8%D1%87%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BF%D1%80%D0%B5%D0%B4-%D0%B6%D1%8A%D0%BB%D1%82%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BA%D0%B0%D0%BA-%D0%BA%D1%8E%D1%87%D0%B5%D0%BA%D1%8A%D1%82-%D1%81%D1%82%D0%B0%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%82%D0%B0%D0%B5%D0%BD-%D0%B7%D0%B0%D0%B3-news698948.html", "text": "Пошлостта, вулгаризмите и голотиите, които заливат двата най-слушани музикални стила в България - поп фолка и хип хопа, са част от таен заговор. Това смята един от най-обичаните изпълнители на поп и рок сцената Дичо Христов. \"Това е политика на някои хора, които умишлено и по заповед действат, за да се опростачи народът. И ниската култура да накара интелигентната част от обществото и кадърните деца да избягат по Европа и в Америка, да оставят всичко тук и ние всички да слушаме чалга и кючек. Едно време старата система забраняваше кючека. А сега фолкът е кючек, хип хопът е кючек, всичко е кючек... В крайна сметка това е падение. На дъщеря ми не й пускам чалга. Аз се опитвам да правя неща, които да носят послание към младите\", споделя Дичо пред ПИК TV. Музикантът, който тези дни издаде първия си самостоятелен албум \"Дух\", гостува на \"Жълтите новини\". През декември Дичо ще събере на една сцената 15 звезди, участвали в реализацията на албума. Кой го вдъхновява да твори, верни ли са слуховете, че ще участва в \"Биг Брадър Ол Старс\" и как заради сурова кайма отказва месото - гледайте сега:", "date": "2017.10.21", "title": "САМО ПО ПИК TV! Певецът Дичо Христов пред \"Жълтите новини\": Как кючекът стана част от таен заговор, опростачи нацията и е на път да обезлюди България"}
{"url": "http://pik.bg/%D1%81%D0%B5%D0%BA%D1%83%D0%BD%D0%B4%D0%B8-%D1%81%D0%BB%D0%B5%D0%B4-%D0%B4%D0%B5%D1%80%D0%B1%D0%B8%D1%82%D0%BE-%D1%81%D0%B8%D0%BD%D1%8F%D1%82%D0%B0-%D0%BB%D0%B5%D0%B3%D0%B5%D0%BD%D0%B4%D0%B0---%D0%BD%D0%B8%D0%BA%D0%B8-%D0%B8%D0%BB%D0%B8%D0%B5%D0%B2-%D1%81-%D0%BE%D1%81%D1%82%D1%80%D0%B0-%D1%84%D1%80%D0%B0%D0%B7%D0%B0-%D0%BA%D1%8A%D0%BC-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news699138.html", "text": "Бившият председател на Управителния съвет на Левски Николай Илиев смята, че равенството (2:2) с ЦСКА е закономерно. Според легендата на “сините” първата част логично е завършила с преднина на \"червените\", но след това хиксът е дошъл заслужено. “ЦСКА стоеше по-добре през първото полувреме, но след почивката бяхме по-добри и закономерно изравнихме. Равенството е съвсем логичен изход от този мач. Не смятам, че е най-най-качественият между тези два отбора, но трябва да сме доволни. Започнахме по най-добрия начин, но не успяхме да запазим този резултат. Съвсем закономерно равенство. Не приемам тези неща с бомбичките при съперника - не го приемам\", каза Илиев, цитиран от \"Спортал\".", "date": "2017.10.21", "title": "Секунди след дербито! Синята легенда - Ники Илиев, с остра фраза към \"червените\""}
{"url": "http://pik.bg/%D0%BD%D0%B8%D0%BD%D0%BE%D0%B2%D0%B0-%D0%BD%D0%B8%D0%B5-%D1%81%D0%BC%D0%B5-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B5-%D0%BF%D1%80%D0%BE%D1%81%D1%82%D0%BE-%D0%BD%D0%B0-%D0%B3%D0%B5%D1%80%D0%B1-%D0%B0-%D0%BD%D0%B0-%D0%BC%D0%BE%D0%B4%D0%B5%D0%BB%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BA%D0%BE%D0%B9%D1%82%D0%BE-%D1%80%D1%83%D1%88%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news699073.html", "text": "Вече не е достатъчно да сме алтернатива на ГЕРБ и управляващите - трябва да се заявим като алтернатива на модела, изграждан в последните няколко десетилетия. Това каза лидерът на БСП Корнелия Нинова по време на 13-ата Конференция на Софийската градска организация на БСП. „Пожелавам ви една хубава и ползотворна дискусия, разумни решения преди конгреса. Наистина в последните дни темата конгрес на БСП като че ли е една от основните в медиите. Това може да ни радва, но може и да ни тревожи. Защо да ни радва? В същото време ще има конгрес на управляващата партия, но никой не се интересува какво се случва там. Можем да си направим извода, че обществото не мисли какво е мнението на управляващите“, каза Нинова. По думите й от Конгреса на БСП има големи очаквания. „Какво ще излъчим ние, ще излъчим ли алтернатива? Хората чакат от нас. Какво обаче може да ни тревожи от този факт? Това може да е опит да се отклони вниманието към наши вътрешнопартийни въпроси и спорове, от това, което ще правят и правят управляващите“, посочи лидерът на БСП Корнелия Нинова. По думите й при тези две хипотези само от социалистите зависи как ще мине тази седмица, дискусии, Конгресът и след него. „Конгресът ще отвори много въпроси, надявам се, които трябва да продължим да развиваме и след него. Защо конгрес и защо сега? Помогнахте ми в дискусията, да не го обяснявам аз. Алтернатива ли сме, не закъсняваме ли с алтернативата? Не трябва ли този разговор да го проведем в широк кръг, пред цялата партия? Ето го отговорът. Защо сега и защо конгрес? Защото държавата се нуждае спешно от сериозна алтернатива. Този въпрос трябва да го дискутираме и да го решим всички заедно“, заяви Нинова. Тя попита на какво е алтернатива БСП. „Най-често казваме на ГЕРБ и на управляващите. Моето мнение, че това вече не е достатъчно. Мисля, че трябва да се заявим като алтернатива на модела, който е изграждан в последните няколко десетилетия. Модел, чиято еманация е лицето на ГЕРБ, лицето на този модел е ГЕРБ. И той е много повече от секторните им политики, напоследък той е рушене на държавността, нефункциониране на институциите, посегателство върху принципите на правовата държава, посегателство върху демократични принципи, използване на държавната машина и на институциите не в услуга на хората, а в услуга на една партия, на един човек и път към една партия, една държава - това ни се случва напоследък. За да не се разбере това, се минаха всякакви граници“, каза Нинова. По думите й това са големите въпроси на какво е БСП алтернатива. „Има ли вече социална държава? Не няма. Има ли война между институциите? Да, има. И защо се използва тази война – за личните цели на един човек, който иска да си отвори пътя към президентския пост“, заяви Нинова. „Език на омразата ли е или връщане ли е години назад наричането на човек с различно мнение „мракобесник“, „Отивай в Сибир“, „хлебарка“. Това е моделът и това руши България. Ето на това ние трябва да заявим, че ще сме алтернатива“, заяви Нинова.", "date": "2017.10.21", "title": "Нинова: Ние сме алтернатива не просто на ГЕРБ, а на модела на управление, който руши България"}
{"url": "http://pik.bg/%D0%B8%D0%BD%D1%86%D0%B8%D0%B5%D0%BD%D1%82-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%81-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%BF%D0%B0%D0%B4%D0%BD%D0%B0-%D0%B2-%D0%B5%D0%B7%D0%B5%D1%80%D0%BE-%D0%B2-%D0%BA%D0%B5%D0%BD%D0%B8%D1%8F-news699074.html", "text": "Хеликоптер е паднал в езерото Накуру, в централната част на Кения, малко след излитането си, съобщава местното издание Daily Nation. Според информацията, на борда на хеликоптера е имало журналисти, които е трябвало да пътуват за отразяване на мероприятие. По непотвърдени данни на машината са пътували общо четирима души. Стартирала е спасителна операция. Отбелязва се, че малко преди да падне в езерото, хеликоптерът е напуснал хотел Jarika Hotel, като е летял на малка височина.", "date": "2017.10.21", "title": "Инциент! Хеликоптер с журналисти падна в езеро в Кения"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-358-%D0%B4%D1%83%D1%88%D0%B8-news699026.html", "text": "Броят на убитите в атентата в сомалийската столица Могадишу от 14 октомври достигна 358 души, съобщи в „Туитър“ сомалийският министър на информацията Абдирахман Осман, предаде Асошиайтед Прес, цитиран от Би Ти Ви. Още 228 души са ранени, а 56 са в неизвестност след атентата с камион бомба. Правителството на Сомалия обвини за атентата радикалната групировка „Аш Шабаб“, която е свързана с „Ал Кайда“ и е извършила десетки нападения в страната.", "date": "2017.10.21", "title": "Трагедия! Броят на жертвите на атентата в Сомалия достигна 358 души"}
{"url": "http://pik.bg/%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%BC%D0%B5%D1%81%D1%82%D0%B0%D0%BD-%D0%BD%D0%B8-%D0%BB%D1%83%D0%BA-%D1%8F%D0%BB-%D0%BD%D0%B8-%D0%BB%D1%83%D0%BA-%D0%BC%D0%B8%D1%80%D0%B8%D1%81%D0%B0%D0%BB-%D0%BD%D1%8F%D0%BC%D0%B0%D0%BC%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D1%82%D1%83%D1%80%D1%81%D0%BA%D0%B0%D1%82%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F-news699068.html", "text": "Лютви Местан с първи коментар по скандала с участието в предизборната кампания на партия ДОСТ на сдружение, финансирано от Турция. Лидерът на партията се появи в Кърджали на празника на града, но не в официалните чествания, а организира молебен в джамията. Той заяви, че не познава дейността на Асоциация \"Бату платформ\". \"За пръв път чувам това име\", заяви Местан пред Нова телевизия. В четвъртък главният прокурор поиска да бъде заличена регистрацията й, тъй като сдружението е получило от турска банка 100 хиляди евро, с които е закупило хранителни продукти. Те били раздавани по време на кампанията за парламентарните избори през март.", "date": "2017.10.21", "title": "СЛЕД СКАНДАЛА! Местан ни лук ял, ни лук мирисал: Нямаме отношения с турската фондация"}
{"url": "http://pik.bg/%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D0%B4%D1%83%D0%BC%D0%B8-%D0%BF%D1%80%D0%B5%D0%B4-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D1%81%D0%BF-%D0%B2%D1%8A%D1%82%D1%80%D0%B5%D1%88%D0%BD%D0%BE%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%8F%D1%82-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D1%81%D0%B5-%D0%BF%D0%BE%D0%B4%D0%B4%D1%8A-news699070.html", "text": "Можем да кажем твърдо, че Русия не е заплаха за България. Това заяви Калоян Паргов в доклада си пред делегатите на градската конференция на БСП. \"Диспропорции и проблеми в коалицията на ГЕРБ. Видно ставало все повече в София, въпреки желанието да се представи като витрина на страната. Постепенно започнахме да разкриваме истинското лице на модела ГЕРБ - тотално налагане на клиентелистки и корупционни практики, шуробаджанащина, нарушаване на етични и морални правила. ГЕРБ изпада в логореята да представя като големи резултати мижави\", заяви Паргов. \"Последните дни на скандали показват, че е концесионер на интереси, кланове от общности, които са апортирани под марката герб. вкарването на темата за противопоставяне на институциите чрез непрестанни опити за уязвяване на президента има за цел да прикрие управленска немощ. Да се внимава, БСП може да се изкуши да остане на повърхността на злободневните събития, разчитайки само, че негодуванието от ГЕРБ ще ни доведе на власт. да показваш греховете на другия не е достатъчно. Общественото отношение към управление към управляващите се влошава, но не прераства в подкрепа за нас. Таванът се запазва. какво е необходимо да направи БСП - за първи път имаме държавно управление, което мисли през призмата на календарно полугодие, а след това въпросът за предсрочни избори ще стане отново актуален. дали сме готови\", попита Паргов. \"Победата на следващите избори на този етап изглежда несигурна подготвени ли сме да управляваме с професионализъм, алтернативата е не само да отстраним ГЕРБ от власт, а какво ще направим различно и по-добро от сегашното управление.Защо опитът ни да действаме реактивно не е достатъчен, създаваме усещане, че се плъзгаме по повърхността. Първо, да покажем, че искаме и можем да реализираме полезни политики по различен от ГЕРБ начин. Второ, да подготвим политическите цели и рамки за новите политики - да представим убедителни аргументи в подкрепа на идеи, цели, които предлагат по-добра алтернатива, на експертна основа да стъпват. Да се подготвят с ядро от експерти от града. не е достатъчно да твърдим, че БСП е различна от ГЕРБ, трябва всеки ден да го доказваме с полезни и проверими дела\", отбеляза социалистът. \"София не е България, но е един умален модел на това, което се случва в цялата страна от управлението на ГЕРБ. Център и крайни квартали, същата картина си я представете между няколко големи градове и останалата част на страната, която тъне в мизерия, осъдена на вътрешна или външна миграция. Ефективността се измерва в сочене на алтернативни идеи и политики, не само в механичния сбор. За местните избори - преди това за редовни европейски, а и предсрочни избори. Това ни поставя в състояние на постоянна предизборна кампания, непрекъсната кампания е предизборният процес, а не само един месец. Именно такава личност за кмет на София каквато беше Румен Радев за президент, която да ни извади от политическата изолация в София вече 28 години. Понякога се увличаме в правенето на болезнени анализи на слабостите ни, което доказахме в годините, че умеем много добре. Иначе си оставаме само с мечти и лозунги. Битките за изборна победа да се водят от принципа - един за всички, всички за един. Казвам това, защото разглеждаме загубите единствено и само като проблем на едно ръководство, дали общинско, местно или национално\", отбеляза Паргов. \"Вътрешнопартийният конфликт се поддържа от години - има две тези - че никога не е имало такъв, или че това е естествено състояние, но ако промяната се състои в разгонване на този или онзи заради едни или други неща, едва ли ще бъде позитивното послание. Скандалите ни не са на идейна основа. Принцип е търсенето на социално-справедлив модел за управлението да преодолява диспропорциите. интелектуалният потенциал в това отношение е ключов. Съществува ли изолация на БСП като политически и идеен субект - да, как да изберем партньорите, никой не храни илюзии, че е възможно еднопартийно. Очевидно е че чрез механичен сбор проблемът ще остане да виси, не в монополизиране на лявото пространство, а в утвърждаване на социалистите като фундаментален център на лявото. Да осмислим ролята на БСП-София като авнагард на партията, защото тук живее една трета от населението, да не се занимаваме само с градски проблеми, да привлечем творци, таланти, експерти\", заяви Калоян Паргов.", "date": "2017.10.21", "title": "Калоян Паргов с горещи думи пред конференцията на БСП: Вътрешнопартийният конфликт се поддържа от години!"}
{"url": "http://pik.bg/%D1%88%D0%B0%D1%88-%D0%BC%D0%B0%D0%B9%D0%BA%D0%B0-%D1%88%D0%B8%D0%B1%D0%BD%D0%B0-%D1%81-%D1%82%D1%83%D1%85%D0%BB%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B2%D0%B7%D0%B5%D0%BB%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D0%B9-news699027.html", "text": "Жена от Питсбърг, САЩ, е обвинена в брутално нападение на учителката на дъщеря си, съобщава \"Фокс\". Според тв канала, обвиняемата е ударила с тухла по лицето преподавателката, която взела телефона на дъщеря й. Според полицията, учителката взела мобилния телефон на ученичката от четвърти клас, тъй като в района се провеждала инициатива \"без мобилен\". Когато преподавателката взела устройството, момичето я ухапало по ръката. Извиканата в училището родителка повярвала на думите на дъщеря си, която заявила, че учителката я обидила. Това предизвикало неочаквана реакция у майката. Тя причакала преподавателката след работа и когато жената била вече на паркинга до колата си, гневната родителка я ударила с тухла по лицето. След това я измъкнала от автомобила и я \"довършила\" с юмруци и ритници.", "date": "2017.10.21", "title": "ШАШ! Майка шибна с тухла учителка, взела телефона на дъщеря й"}
{"url": "http://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B8%D0%B7%D0%BE%D0%B1%D1%80%D0%B5%D1%82%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%81%D0%BE%D0%BB%D0%B0%D1%80%D0%BD%D0%B8%D1%8F-%D1%87%D0%B0%D0%B4%D1%8A%D1%80-%D0%B2-%D0%B7%D0%B0%D0%B2%D1%8A%D1%80%D1%88%D0%B5%D0%BD%D0%B8%D1%8F-%D1%81%D0%B8-%D0%B2%D0%B8%D0%B4-%D1%82%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D0%B8-%D1%87%D0%BE%D0%B2%D0%B5%D1%88%D0%BA-news699054.html", "text": "Изобретателят на хитовия от последните дни соларен чадър, който се появи на снимки н страницата на „София Тех Парк“, Румен Арсенов бе гост в сутрешния блок на Би Ти Ви. „Не съм изобретател, а иноватор - коментира Арсенов. –Това не е краен продукт, а начален работен вариант “. Той подчерта, че в проекта е вложил само лични средства, като до момента сумата е около 5 000 лв. „В София Тех Парка имам помещение, за което плащам наем - 120 лв. на месец за 22 квадрата - уточни 32-годишният мъж, завършил „Предприемачество и мениджмънт”.  - Това, което хората са видели на снимката, е един начален етап от нашия тест – на чадъра, конструкцията и слънчевите панелите. Даже на снимката се вижда само един панел, а всъщност те са четири“. По думите му освен че може да охлажда напитки и да захранва устройства, във финалния си вид чадърът ще може дори да спаси човешки живот и да бъде като системата 112 на плажа. „Към него ще бъде добавена оповестяваща система – когато има инцидент на плажа, например ако някой получи сърдечен удар или се дави, да може да реагира човек, който е в близост, с едно натискане на бутон да сигнализира на намиращия се наблизо спасител или медицинско лице – разясни Арсенов. - В някои случаи някой крещи отнякъде, но не се разбира откъде поради това, че духа вятър и вълните са шумни. При нас това ще се елиминира и ще стане по-разбираемо, защото ще има звукова и светлинна сигнализация на чадъра”. По думите му цената на чадъра варира от 1 000 до 2 000 лв., като Арсенов подчерта, че само масичката, която съхранява охладителя, струва над 500 лв. Той отговори и на критиките, че чадърът е с недобър търговски вид. „В този вариант това е стандартен чадър с леко подсилване на места, за да издържи панелите. Това не е наш дизайн, той тепърва ще бъде показван. Това е работен вариант, за да тестваме панелите”, каза той, като уточни, че са използвани от най-евтините. Арсенов посочи също, че продуктът все още не е обявен никъде, няма „Фейсбук” страница, нито сайт. „Търсим инвеститори, за дистрибутори е твърде рано да се говори”, каза още Арсенов. Той работи и върху проект за подвижна обсерватория, която да обикаля по градовете.", "date": "2017.10.21", "title": "Проговори изобретателят на соларния чадър: В завършения си вид той може да спасява и човешки живот"}
{"url": "http://pik.bg/%D0%BA%D0%BE%D0%BD%D1%82%D1%80%D0%B0-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BF%D1%80%D0%BE%D1%82%D0%B8%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%B0%D0%BA%D0%BE-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B5-news699048.html", "text": "Ако предложението за намаляването на болничните остане като финално, синдикатите ще гласуват против бюджета на Държавното обществено осигуряване за 2018 г. Това заяви в сутрешния блок на Би Ти Ви лидерът на КТ „Подкрепа“ Димитър Манолов. Проектът за догодина предвижда работодателят да плаща по-малко за първите три дни от болничния – ще се дават 50%, а не 70% от възнаграждението. „Това е абсурд – изригтна Манолов. - Заради презумпцията, че някой нещо прави, ние обвиняваме всички хора, които работят”. „Тогава нека на министрите да предложим да не им се плащат заплати, защото предполагаме, че са корумпирани”, бе реакицята на икономистът проф. Боян Дуранкев, който също бе гост в студиото на Би Ти Ви. Според Манолов на въпроса с болничните трябва да се намери организационно решение. „Един отпуска правата, друг ги плаща, а по средата трябва да застане контролът”, коментира той. Манолов допусна дори варианта лекарите да се следят. „Чувал съм Борисов да се шегува, че щял някого да накичи с мероприятия. Ако трябва да накичи с мероприятия всички лекари, които пишат болнични”, отбеляза Манолов. По думите на проф. Дуранкев за болния е безразлично кой плаща. „В другите европейски страни добрите практики са за плащане на болничните 100%, за да стоят вкъщи, да се излекуват, а не да ходят с грип да заразяват на работа останалите колеги. Има и безплатни лекарства, плаща се само такса обслужване - посочи той. - Ако това не се направи в България, а се премине към презумпцията за виновност на болния,  аз ще предложа и на моите деца да напуснат тази страна и да се откажат от българско гражданство”. „Премиерът най-накрая е наясно, че ако не направим решителни стъпки в политиката по доходите, не ни чака нищо хубаво в ЕС”, бе коментарът на лидера на КТ „Подкрепа“ по повод призива на Бойко Борисов бизнесът да дава по-високи заплати, за да не бягат българите в чужбина. По думите на Димитър Манолов, Европа си е поставила за цел да пребори неравенствата между Източна и Западна Европа и това минава през конвергенция на доходите. „За съжаление, и догодина се предвижда умерен темп на растеж от около 4%, което не ни дава шансове за  нещо повече. Ако искаме да решим проблемите на България, ни трябват 10 пъти по-големи приходи, отколкото в момента, за следващите 10 г.”, заяви  проф. Дуранкев. Според него увеличението на минималните доходи е просто задължително, иначе младите напускат България. Тази година има инфлация за обикновения човек, цените са с тенденция да растат, каза той, като даде пример с жилищата, маслото и млечните продукти. „В държавата вече не произвеждаме нищо свястно, а това, което произвеждаме, се разпределя по нечестен начин. България е може би страната с най-висока степен на неравенство”, посочи Димитър Манолов. „Имаме около 2% свръхбогати, които могат да си купят жилище в Швейцария или да си застроят морския бряг”, заяви проф. Боян Дуранкев, според когото това показва, че сме силно корумпирана страна. По думите му страни като Словакия, Словения и Полша са получили прилив на инвестиции, най-вече от Германия, а ние сме в периферията.", "date": "2017.10.21", "title": "Контра! Синдикатите ще гласуват против бюджета, ако намалението на болничните остане"}
{"url": "http://pik.bg/%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%BC%D1%8A%D0%B6-%D0%B7%D0%B0-%D1%81%D0%B5%D1%80%D0%B8%D1%8F%D1%82%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BC%D0%B8%D0%BD%D1%83%D0%B2%D0%B0%D1%87%D0%B8-%D0%B2-%D0%BC%D1%8E%D0%BD%D1%85%D0%B5%D0%BD-news699094.html", "text": "Полицията в Мюнхен е арестувала заподозрян за серията нападения с хладно оръжие срещу минувачи, извършена в сутрешните часове днес, съобщи германското издание Bild, цитирано от Фокус. „Имаме едно заподозряно лице. Все още не знаем дали това е извършителят“, уточни говорителят на полицията Маркус да Глория Мартинс. След нападенията, извършени на пет различни места в централната част на града, извършителят избяга. Според разпространеното по-рано съобщение за издирването му са били задействани „всички налични полицейски сили“. Освен органите на реда, на място бяха изпратени медицински и пожарни екипи, а на гражданите бе препоръчано да не напускат домовете си. В резултат на нападенията пострадаха петима души. Няма опасност за живота им. Мотивите за атаката към момента остават неясни.", "date": "2017.10.21", "title": "Заподозрян! Полицията арестува мъж за серията нападения срещу минувачи в Мюнхен"}
{"url": "http://pik.bg/%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BE%D1%82-%D0%BC%D1%8E%D0%BD%D1%85%D0%B5%D0%BD-%D1%80%D0%B0%D0%BD%D0%B8%D0%BB-%D1%85%D0%BE%D1%80%D0%B0-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%83%D0%BB%D0%B8%D1%86%D0%B8-%D0%B2-%D0%B3%D1%80%D0%B0%D0%B4%D0%B0-news699092.html", "text": "Въоръженият нападател с нож, който рани хора в Мюнхен, е атакувал непознати на няколко улици, като се е придвижвал с велосипед, съобщава РИА Новости, като се пзовава на пресслужбата на полицията в града. „По последни данни, става дума за няколко нападения, на различни места в Мюнхен. Началото на атаката е било на Пауланер плац. Нападателят се е придвижвал по улиците с велосипед“, коментира представител на полицията. Той добавя, че в полицията са информирани за съобщенията за петима леко ранени, но от полицията, към момента, продължават да се придържат към това, че ранените са четирима. Спецоперацията по издирването на нападателя продължава.", "date": "2017.10.21", "title": "Нападателят от Мюнхен ранил хора на няколко улици в града"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D1%80%D1%83%D0%B5%D0%BD-%D0%BD%D1%83%D1%80%D1%82%D0%B5%D0%BD-%D0%B7%D0%B0%D0%BA%D0%B0%D1%80%D0%B0%D0%BB%D0%B0-%D0%BC%D0%B0%D0%BB%D0%BA%D0%B8%D1%8F-%D0%BC%D1%83%D1%81%D1%82%D0%B0%D1%84%D0%B0-%D0%B4%D0%B0-%D0%B2%D0%B8%D0%B4%D0%B8-%D0%B1%D0%B0%D0%B1%D0%B0-%D1%81%D0%B8-%D1%82%D1%80%D1%8A%D0%B3%D0%BD%D0%B0%D0%BB%D0%B0-%D1%80%D0%B0%D0%BD%D0%BE-%D0%B7%D0%B0-%D0%B4%D0%B0-%D0%B8%D0%B7-news699093.html", "text": "Руенското село Добра поляна потъна в траур след смъртта на 37-годишната Нуртен Али и 10-годишния й син Мустафа. Припомняме, че двамата загинаха при тежка катастрофа тази сутрин в района на с. Преображенци (ВИЖ ТУК). Загиналата Нуртен била на гости вчера при майка си, за да види внучето си. От няколко години 37-годишната жена живеела във варненско село при съпруга си от втория брак. Рано тази сутрин те Нуртен и синът й потеглили към дома си с цел да избегнат трафика. Изминали са едва 10-ина км, когато управляваната от младата жена Фолксваген Джета се забива в паркиран микробус. „Трагедията наистина е много голяма. Хората тук са в траур и не могат да си обяснят какво е станало“, заяви пред репортер на Флагман.БГ кметът на с. Добра поляна, откъдето е родом 37-годишната Нуртен. Все още не е ясно какви са причините, довели до фаталния инцидент. Микробусът, в който немското возило на жената се забило, бил паркиран пред чешма, която обаче се намирала в отсрещното платно. „Доколкото разбирам е загубила контрол над колата си и се е ударила в микробуса. Как е станало това обаче, е много трудно да се каже, защото тя беше един много добър и внимателен шофьор. Всички сме в шок“, разказаха пред \"Флагман\" местни. След удара в микробуса, Фолксвагенът изхвърчал от пътя. Там 37-годишната жена и синът й намират трагичната си съдба, след като колата се забива в стар орех. Погребението на Нуртен и сина й ще се състои днес в 16 ч.", "date": "2017.10.21", "title": "ТРАГЕДИЯТА КРАЙ РУЕН! Нуртен закарала малкия Мустафа да види баба си, тръгнала рано, за да избегне трафика"}
{"url": "http://pik.bg/%D0%B5%D0%BA%D0%B8%D0%BF%D1%8A%D1%82-%D0%BD%D0%B0-%E2%80%9E%D1%81%D0%BE%D1%84%D0%B8%D1%8F%D0%BC%D0%B5%D0%B4%E2%80%9C-%D0%BF%D0%BE%D1%87%D0%B8%D0%B2%D0%B0%D0%B9-%D0%B2-%D0%BC%D0%B8%D1%80-%D0%B4-%D1%80-%D0%B6%D0%B5%D0%BB%D0%B5%D0%B2-news699095.html", "text": "На 60-годишна възраст, при инцидент в петък почина д-р Евгений Желев- съветник по здравната политика в УМБАЛ „Софиямед“ и болниците от най-голямата група лечебни заведения у нас на „Булфарма, бивш управител на Университетска болница \"Софиямед\", бивш министър на здравеопазването, дългогодишен кмет на Стара Загора, изявен политик, лекар и общественик. Ръководството и екипът на УМБАЛ и ДКЦ \"Софиямед\", както и всички колеги от структурите на \"Булфарма\" изказват дълбоки и искрени съболезнования на семейството, близките и приятелите на д-р Желев. \"Екипът на Университетска болница „Софиямед“ ще го помни като човек с огромно сърце винаги отворено да помогне и изключителен ръководител\", коментираха от лечебното заведение. Поклонението ще се състои утре, неделя, 22 октомври от 10.00 до 13.00 часа в Оперен театър, гр. Стара Загора. Поклон пред светлата му памет!", "date": "2017.10.21", "title": "Екипът на „Софиямед“: Почивай в мир, д-р Желев!"}
{"url": "http://pik.bg/%D0%B4%D0%B2%D0%B5-%D1%80%D0%B0%D0%BA%D0%B5%D1%82%D0%B8-%D1%81%D0%B0-%D0%BF%D0%B0%D0%B4%D0%BD%D0%B0%D0%BB%D0%B8-%D0%B2-%D0%BA%D0%B0%D0%B1%D1%83%D0%BB-%D0%BD%D1%8F%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news699012.html", "text": "Две ракети са паднали в афганистанската столица Кабул в близост до седалището на Международната военна мисия рано тази сутрин, предава Reuters, цитирани от Фокус. Информацията е потвърдена от местните власти, като за момента не се съобщава за загинали или ранени. Около 04:30 часа българско време са чути аларми от централата на военната мисия на НАТО, както и от няколко посолства, намиращи се в района. Сигналите за тревога са били последвани от няколко мощни експлозии.", "date": "2017.10.21", "title": "Две ракети са паднали в Кабул, няма ранени"}
{"url": "http://pik.bg/%D0%B7%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%86%D0%B5%D0%BB%D0%B8-%D0%B8-%D0%BF%D0%B5%D1%80%D1%83-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0%D1%82%D0%B0-news699017.html", "text": "Законопроектът, позволяващ производството, внасянето и търговията с масло от канабис, бе приет от конгреса на Перу с 68 гласа срещу 5 „против“, съобщава Фокус. Мярката бе предложена от президента Педро Пабло Кучински след операция на полицията срещу група майки, произвеждали канабисово масло в импровизирана лаборатория за лечението на своите болни от епилепсия деца. В рамките на 60 дни ще бъдат оформени регулациите за производството и търговията с продукта. Съседните на Перу Чили и Колумбия вече са легализирали марихуаната за медицински цели. В Уругвай няма ограничения за отглеждането и продажбата на канабис.", "date": "2017.10.21", "title": "За медицински цели! И Перу легализира марихуаната"}
{"url": "http://pik.bg/%D0%B2%D1%82%D0%BE%D1%80%D0%B8-%D0%B4%D0%B5%D0%BD-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%87%D0%B5%D1%85%D0%B8%D1%8F-news699013.html", "text": "Чехите се насочват към урните във втория заключителен ден на парламентарните избори в страната, съобщи Франс Прес, цитиран от Фокус. Фаворит за първото място е милиардерът-популист, Андрей Бабиш, наричан „Чешкия Тръмп“, който обещава нов етап в политиката на Чехия. Залагайки на антиевропейската, антиимигрантската и антикорупционната риторика, партията на Бабиш води в социологическите проучвания със съществена преднина. След като пусна гласа си в избирателна секция в околностите на Прага, Бабиш заяви очаквания Чехия да навлезе в нов етап и добави, че правителството трябва да се заеме решително с проблемите на хората. Крайнодесните и крайнолевите антиевропейски партии очакват силно представяне, което би могло да доведе до фрагментирано правителство с до 9 партии. В тази връзка анализатори предупреждават за реално съществуваща опасност от нестабилност.", "date": "2017.10.21", "title": "Втори ден на парламентарните избори в Чехия"}
{"url": "http://pik.bg/20-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D1%89%D0%B5-%D0%B1%D0%B5%D1%80%D0%B5-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%8F%D0%B4%D0%BE%D0%B2%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D1%8A%D0%BA-%D0%BA%D0%B0%D0%BD%D0%B0%D0%B1%D0%B8%D1%81-news699015.html", "text": "20-годишен бургазлия ще бере сериозни ядове заради стрък от канабис. Христо П. е спипан от ченгетата посред бял ден на паркинга на магазин „Технополис” в жк „Славейков”. След като открили дрогата, ченгетата веднага щурмували дома на Христо в бургаския кв. „Долно Езерово”. Там униформените открили още марихуана. Младият мъж е задържан за срок до 24 часа. При специализирана полицейска операция срещу пласирането на наркотици по училищата пък е заловен 15-годишен младеж. Тийнейджърът е проверен до гимназията по туризъм в Несебър, съобщава \"Флагман\". Ченгетата открили в Б. С. от Сливен 2 цигари с марихуана. Служителите на РУ-Несебър продължават работата по случая.", "date": "2017.10.21", "title": "20-годишен бургазлия ще бере сериозни ядове заради стрък канабис"}
{"url": "http://pik.bg/%D0%BF%D1%80%D0%BE%D0%B1%D0%B8%D0%B2-%D1%81%D0%B0%D1%89-%D0%B8-%D1%82%D1%83%D1%80%D1%86%D0%B8%D1%8F-%D1%81-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%B2%D0%B8%D0%B7%D0%B8%D1%82%D0%B5-news699028.html", "text": "САЩ и Турция са постигнали напредък в преговорите, целящи разрешаването на кризата около неимигрантските визи на турски граждани, съобщава Hurriyet, циитран от Фокус. От Вашингтон обаче продължават да протестират заради ареста на няколко души от персонала на американската мисия в Анкара. Изявлението е направено от говорител на Белия дом, който добави, че САЩ „ще продължат да са ангажирани“ по преговорите, с цел „бързото възстановяване на нормалните визови процедури“. Процедурата по издаването на документите бе прекратена от американския посланик след задържането на няколко души от персонала на посолството, обвинени за връзки с терористични организации от турската полиция. От Белия дом припомниха, че турското правителство все още не е предоставило доказателства, подкрепящи твърдението и ареста.", "date": "2017.10.21", "title": "Пробив! САЩ и  Турция с напредък в преговорите за разрешаване на кризата с визите"}
{"url": "http://pik.bg/%D0%BF%D1%80%D0%B0%D0%BA%D1%82%D0%B8%D1%87%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D1%85%D1%80%D0%B0%D0%BD%D0%B8%D0%BC-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%BE-%D0%B1%D0%B5%D0%B7-%D0%B4%D0%B0-%D0%BD%D0%B8-%D0%B8%D0%B7%D0%BB%D0%B8%D0%B7%D0%B0-%D1%82%D0%B2%D1%8A%D1%80%D0%B4%D0%B5-%D1%81%D0%BA%D1%8A%D0%BF%D0%BE-news698877.html", "text": "Повечето хора мислят, че да се храниш здравословно излиза доста скъпо. Качествена храна определено е от значение за поддържането на добро здраве. Възможно ли е да се храним здравословно и евтино? Ето няколко здравословни идеи как да похапвате през деня: Ако решим да си приготвим домашна храна, то тя ще ни излезе много по-евтино и разбира се, ще е по-добра от тази в заведенията. Хората, които разполагат с повече средства са свикнали да излизат да хапват навън, но приготвената в къщи храна е най-качествената. Ако готивте в къщи ще се храните здравословно и по-евтино. Сезонните плодове и зеленчуци са с по-ниска цена от екзотичните. Тези, които се доставят от далечни страни губят много ценни съставки при транспортирането. Ябълките, морковите, цвеклото са на достъпни цени и са полезни и здравословни. Овесените ядки, киселото мляко, яйцата също са чудесен избор за закуска или обяд. Ходенето пеша и карането на колело са безплатни и ни помагат да сме във форма.", "date": "2017.10.21", "title": "Практични съвети! Как да се храним здравословно, без да ни излиза твърде скъпо"}
{"url": "http://pik.bg/%D1%81%D1%82%D1%80%D0%B0%D0%BD%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D0%B8%D0%BB%D0%B8-%D0%B8%D0%B3%D1%80%D0%B0%D1%82%D0%B0-%E2%80%9C%D1%81%D0%B8%D0%BD-%D0%BA%D0%B8%D1%82%E2%80%9C-news699019.html", "text": "Прокуратурата пое случая с окървавеното момиче в Кършияка. 14-годишна девойка бе открита от минувачи с порезни рани в район „Северен”, съобщава \"Трафик Нюз\".. Хората са забелязали свлечената на земята тийнейджърка и веднага потърсили помощ. Девойката била в неадекватно състояние, а по ръцете й се е стичала кръв от раните. Инцидентът е станал в светлата част на деня. Веднага е била повикана линейка и момичето откарано в болница. При прегледа е било установено, че раните по ръката и крака не са били сериозни, вени не са били засегнати. Образувано е досъдебно производство. По време на разпит 14-годишната тийнейджърка обяснила, че сама се е наранила. На едната й ръка е било изписано „стоп”, най-вероятно със стъкло или бръснарско ножче. В момента тече разследване. Разпитвани са били родителите и близките на девойката. Работи се по две версии. Едната е самонараняване в следствие на депресия. Момичето преживяла тежко загубата на мъжа на майка й. Преди време той се самоубил, а тя започнала да се обвинява за това. Втората версия е, че момичето е било манипулирано чрез социалните мрежи. Смята се, че може да е била под влиянието на нашумялата напоследък игра „Син кит”. С тийнейджърката работи психолог.", "date": "2017.10.21", "title": "СТРАННА МИСТЕРИЯ! Какво стои зад окървавено момиче в Пловдив? Депресия или играта “Син кит“"}
{"url": "http://pik.bg/%D1%82%D0%B0%D1%80%D0%B8%D0%BA%D0%B0%D1%82-%D0%BA%D1%80%D0%B0%D0%B4%D0%B5%D1%86-%D1%82%D1%80%D1%8A%D0%B3%D0%BD%D0%B0-%D0%B4%D0%B0-%D0%BE%D0%B1%D0%B8%D1%80%D0%B0-%D0%BA%D0%BE%D0%BB%D0%B0-%D0%BD%D0%BE-%D1%81%D0%B5-%D0%B8%D0%B7%D0%B4%D1%8A%D0%BD%D0%B8-%D0%B7%D0%B0%D1%89%D0%BE%D1%82%D0%BE-news699022.html", "text": "Гастролиращ в Пловдив крадец от София резна гумата на колата и докато шофьорът слага резервната, го обра. Изпеченият апаш използвал заниманията на жертвата си с крика и задигнал борсетата с 5000 лв. Не подозирал обаче, че над мястото на престъплението има охранителна камери. При прегледа на записа лицето му лъснало и обирджията бил закопчан. Ще лежи в затвора година и 8 месеца, тъй като се оказа, че е осъждан и преди, съобщава \"Марица\". На 3 април 2014-а мъжът помолил свой познат от София да го закара до строителен хипермаркет в близост до кръстовището на булевардите \"България\"  и \"В. Априлов\" в Пловдив, защото имал среща там. Влязъл в магазина и там нарочил за жертва шофьора на паркиран отпред \"Фолксваген Пасат\". Излязъл и разрязал с нож една от гумите на колата. После наредил на своя познат да не задава въпроси, а да го закара с автомобила си до близката отбивка, където да спре. Зачакал и след малко шофьорът на пасата спрял на същата отбивка, защото усетил, че е спукал гума. Слязъл, видял разреза и извадил крика, за до сложи нова гума. В това време крадецът се приближил до колата му и задигнал чантата с парите. После двамата с неговия близък потеглили обратно за София. Номерът на автомобила, с който пътували, обаче се виждал ясно на видеозаписите и цялата история била разплетена лесно.", "date": "2017.10.21", "title": "Тарикат крадец тръгна да обира кола, но се издъни, защото..."}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B7%D0%B0%D1%89%D0%BE-%D0%BC%D0%B5%D1%80%D0%BA%D0%B5%D0%BB-%D1%89%D0%BE%D0%BC-%D0%B3%D0%BE-%D0%B2%D0%B8%D0%B4%D0%B8---%D1%86%D1%8A%D1%84%D0%B2-news699036.html", "text": "Защо ГЕРБ не е братовчедска партия? Ще ви дам пример. Първо - защото партия ГЕРБ изпрати знакови фигури от левицата в Европа. Деца на политбюро, соцактивисти... Това показва, че ГЕРБ не слага деца на братовчеди. Това заяви пред Нова телевизия депутатът от ГЕРБ Георги Марков, коментирайки политическите скандали от седмицата. Той коментира и оставката на \"това младо момче\" Делян Добрев. \"Казах му - не ни поставяй на ръба на конституцията, но той каза: \"Аз съм човек на честта\". Ние го оставихме и спечелихме тази битка\", допълни Марков. \"ГЕРБ има подкрепата на избирателите. Големият момент, който ще покаже дали управлението на ГЕРБ и Патриотите се ползва с подкрепата на гражданите са евроизборите след година и половина. Иначе има и скандали. Но скандали е имало и ще има - вижте в недалечната ни история... Работа на опозицията е да се опитва да компрометира управляващите. Президентът е нов в политиката, човек с други навици, други светоусещания. Място за драми няма. Важното е България да върви напред. ГЕРБ си има лидер, този лидер се казва Борисов и Борисов многократно е казвал, че отношенията му с президента са достатъчно добри\", коментира още депутатът. Според него Патриотите в България са \"бял кахър\" в сравнение с радикалните партии, които взимат властта в Европа: \"Европейските държави се страхуват от тероризма, който беше внесен в Европа. Никакво значение няма за една страна, че е богата, ако тя не може да осигури живота и спокойствието на своите граждани\". Георги Марков коментира и антикорупционния закон, предизвикал толкова политически спорове: \"Проблемът в България не е създаването на нови институции, а да си вършат работата вече създадените. Но щом партия ГЕРБ е решила да създаде нов, ще го подкрепя. Дай Боже да е за добро\". \"Винаги съм казвал на господин Борисов - колкото се може да се държи по-близо до Вишеградската четворка. Ние сме на Балканите и сме изключително зависими от силните страни в Западна Европа\", заяви Георги Марков и добави: \"Видях с очите си - Орбан му връчи най-големия кръст, който може да бъде връчен в Европа. За Меркел какво да кажа - щом го види - цъфва! Дали защото е била като млада на Черно море в България, дали от някакъв сантимент... Борисов има безупречна политическа интуиция. Доказа го четири пъти. И вероятно ще вземе нов мандат! Никой не е готов да управлява в момента в България, без да обиждам госпожа Нинова - с това вътрешно напрежение и този хаос в Европа. Борисов има безспорна харизма! Още продължава като ходи в провинцията - млади майки с по две дечица, са готови да изтърват дечицата си и да го прегърнат. Ако може под сакото, по-добре. Това съм го видял с очите си!\".", "date": "2017.10.21", "title": "ЕКСКЛУЗИВНО В ПИК! Георги Марков със силни думи за Борисов! И защо Меркел щом го види - цъфва!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B0%D1%80%D0%B5%D1%82%D0%B0%D1%82%D0%B0-%D0%B8-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D1%81%D0%B8-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0-%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4%D0%B0-%D0%BF%D0%BE-%D0%BC%D0%BE%D1%80%D0%B5%D1%82%D0%BE-news699081.html", "text": "Ново разпределение на ъндърграунд бизнесите по морето е влязло в сила от седмица насам, разкриват източници на „Ретро”. Най-неочаквано в пазара там се е намесил досега действащият само в Западна България Златомир Иванов-Златко Баретата. С днешна дата гърменият бос отговарял за някои от бившите територии на Димитър Желязков-Митьо Очите, за което бил лично помолен от него. Несебърският бос, срещу когото също имаше атентат миналото лято, привлякъл столичния бос за съдружник, тъй като нямал сили сам да си върне териториите, а и да ги владее. След стрелбата срещу него в Слънчев бряг позициите му били отслабени и се нуждаел от мощна подкрепа на работеща структура като тази на Баретата. Именно това е било договорено на изненадващия сбор на наркобосовете, който шокира столичани преди седмица и за който съобщи ексклузивно ПИК. На него са присъствали малцината оцелели от ъндърграунд войните силови шефове – Златомир Иванов-Баретата, Киро Киров-Японеца и Димитър Желязков-Митьо Очите. Тримата споделят обща съдба да са живи по чудо след няколко атентата и това вероятно е една от общите теми, които са дискутирали. Според очевидци обаче по-важната цел на срещата е била преразпределяне на наркопазара след завръщането в играта на несебърския бос Митьо Очите. Срещу него бе последният атентат преди година, когато при меле в клуб „Фор Ю“ в Слънчев бряг бе надупчен като решето и лекарите дори не даваха прогноза за живота му. След куп операции той се възстанови и от това лято се върна в играта, поемайки контрол над бизнесите си по Южното Черноморие. Посещението му в София в края на сезона може да означава, че му е предложено да разшири териториалното си влияние или пък да влезе в своеобразна колаборация с Баретата и Японеца. Каквато и да е била целта на срещата, сигурно е, че тя не е нито просто приятелска, а още по-малко случайна, тъй като подобна сбирка е безпрецедентна. Още повече че срещу тримата е имало атентати и не биха рискували да се съберат на едно място, ако не е наложително. Оцелелите наркобосове са избрали едно от най-тузарските столични заведения – ресторант в хотел \"Маринела\", където има специална ВИП зона за усамотяване на заможни клиенти. Именно там са вечеряли те, а подготовката за явката е започнала няколко часа по-рано. Явно на тази среща са уговорили новата схема за работа по морето, като не е ясно засега единствено участието на Киро Японеца.", "date": "2017.10.21", "title": "САМО В ПИК И \"РЕТРО\"! Баретата и Митьо Очите си разделиха ъндърграунда по морето"}
{"url": "http://pik.bg/%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%8F-%D0%B0%D0%BA%D1%82-%D0%B2-%D0%BA%D0%B0%D0%B1%D1%83%D0%BB-news699037.html", "text": "Радикалната групировка „Ислямска държава“ пое отговорност за бомбената така и въоръжено нападение, извършено в шиитска джамия в афганистанската столица Кабул вчера, предава Франс Прес, цитирани от Фокус. В съобщение, разпространено в „Телеграм“, джихадистите твърдят, че „нашият брат Абу Амар ал-Туркмани успя“ да извърши самоубийствен атентат в джамията в Кабул. Екстремистът е носил жилетка с експлозиви, става ясно още от текста. В резултат на нападението срещу шиитската джамия в Кабул загинаха най-малко 39 души, сред които и деца, припомня агенцията. Атаката, извършена срещу една от двете нападнати вчера джамии в Кабул, е последната в една от най-кървавите седмици в Афганистан, в която загинаха повече от 180 души.", "date": "2017.10.21", "title": "Ислямска държава“ пое отговорност за терористичния акт в Кабул"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D1%82-53-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B8%D0%BD%D0%B4-news699038.html", "text": "Земен трус с магнитут 5,3 по скалата на Рихтер е било регистрирано в ранните часове на деня днес край бреговете на Индонезия и Филипините, съобщават от Европейския средиземноморски сейзмологичен център  (EMSC), цитиран от РИА Новости. Отбелязва се, че епицентърът на труса е бил на 266 километра северно от индонезийския град Тобело и на 414 километра югоизточно от филипинския мегаполис Давао. Точката на труса е била на дълбочина от около 60 километра. Към момента няма информация за жертви и разрушения. Няма опасност от цунами.", "date": "2017.10.21", "title": "Трус! Земетресение с магнитут 5,3 по скалата на Рихтер бе регистрирано край бреговете на Индонезия и Филипините"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D1%87%D0%B0-%D0%BB%D0%B5%D0%B2%D1%81%D0%BA%D0%B8-%E2%80%93-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-news699020.html", "text": "Въвежда се временна организация на движението във връзка с футболната среща межуду Левски и ЦСКА-София на Националния стадион „Васил Левски“, съобщиха от пресцентъра на Столична община, цитирани от Фокус. Двубоят е от 16:00 часа. Забраняват се престоят и паркирането на пътни превозни средства както следва: От 08:00 часа до 18:00 часа на моста пред Националния стадион „Васил Левски“ и на ул. „Ген. Гурко“ между бул. „Евлоги и Христо Георгиеви“ и бул. „Васил Левски“. От 14:30 часа до приключване на футболната среща само при необходимост и по преценка на ръководството на СДВР се забранява влизането на пътни превозни средства в двете посоки с изключение автобусите на масовия градски транспорт по: - ул. „Ген Гурко“ между бул. „Васил Левски“ и бул. „Евлоги и Христо Георгиеви“; - бул. „Евлоги и Христо Георгиеви“ между пл. „Орлов мост“ и бул. „Черни връх“; - бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2017.10.21", "title": "Важно! Промени в движението в столицата заради мача Левски – ЦСКА-София"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D1%81%D0%B0-%D1%83%D0%BD%D0%B8%D1%89%D0%BE%D0%B6%D0%B8%D0%BB%D0%B8-8-400-%D1%81%D0%B3%D1%80%D0%B0%D0%B4%D0%B8-news699023.html", "text": "Броят на сградите, разрушени от пожарите в Калифорния през този месец достигна до 8 400, съобщава Асошиайтед Прес, цитиран от Би Ти Ви. По-рано бе съобщено за 7 700 унищожени от стихията сгради. Актуализацията на броя унищожени сгради идва след инспекции на щетите в пострадали райони. Оценката е почти завършена, но броят може да нарасне още, тъй като екипите посещават труднодостъпни зони. Пожарите избухнаха на 8 октомври северно от Сан Франциско. В тях загинаха 42 души. По предварителни оценки материалните щети от пожарите надхвърлят 1 милиард долара.", "date": "2017.10.21", "title": "Стихия! Пожарите в Калифорния са унищожили 8 400 сгради"}
{"url": "http://pik.bg/%D1%88%D0%B5%D0%B4%D1%8C%D0%BE%D0%B2%D1%8A%D1%80-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D1%80%D0%B8%D1%81%D1%83%D0%BD%D0%BA%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-16-000-%D0%B4%D0%BE%D0%BB%D0%B0%D1%80%D0%B0-news699018.html", "text": "Рисунка на нюйоркския небостъргач „Емпайър Стейт билдинг“, нарисувана от американския президент Доналд Тръмп бе продадена на търг за 16 000 долара, съобщава РИА Новости. В съобщение на аукционна къща  Juliens Auctions се посочва, че рисунката с размери 30 на 23 сантиметра, нарисувана с черен маркер, е била нарисувана от Тръмп през 1995 година по време на оккриването на клуб „Мар-а-Лаго“. Посочва се, че оригиналната цена на рисунката е била 100 долара, но оценители са я вдигнали до суми между 8 и 12 000 долара.", "date": "2017.10.21", "title": "Шедьовър! Продадоха рисунка на Доналд Тръмп за 16 000 долара"}
{"url": "http://pik.bg/27-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%87%D0%B0%D0%BD%D0%BA%D0%B0-%D1%81%D0%B5-%D0%BD%D0%B0%D1%82%D1%80%D0%BE%D0%B2%D0%B8-%D1%81%D1%8A%D1%81-%D1%81%D0%B2%D1%80%D1%8A%D1%85%D0%B4%D0%BE%D0%B7%D0%B0-%E2%80%9E%D0%BA%D0%BE%D1%80%D0%B4%D0%B0%D1%80%D0%BE%D0%BD%E2%80%9C-news699045.html", "text": "27-годишна благоевградчанка посегна на живота си, като погълна умишлено 2 блистера лекарства. Инцидентът станал рано сутринта в жилището й в кв. „Еленово“. Младата жена е от Благоевград, но от години живее и работи в София. Прибрала се преди няколко дни, какво я е подтикнало към крайното решение, не е известно. Вчера сутринта изпила свръхдоза „Кордарон“, около нея имало две празни опаковки. Открил я баща й, който запазил самообладание и веднага с личен превоз я транспортирал до благоевградската болница. „Младата жена е приета с остра интоксикация на организма, предприети са реанимационни действия за бързо овладяване на критичното й състояние, животът й вече е вън от опасност”, каза началникът на реанимация д-р Любимир Димитров. Той поясни, че се провежда интензивно лечение, точният броя на погълнатите медикаменти не е известен, съобщава \"Струма.бг\". Ето какво поясни д-р Димитров: „При интоксикация страдат бъбречната функция и дихателната система, има риск от парализа на дихателния център. Изключително важно в такива случаи е да се разбере точно какво е изпито. От действията на близките и своевременната първа помощ зависи и изходът от ситуацията. Първото нещо, което трябва да направят близките, е да се обадят на Спешна помощ или да хоспитализират пациента в болницата”, каза д-р Димитров. Какви са причините на младата жена, която е от уважавана благоевградска фамилия, да изпадне в тревожно разстройство и да посегне на живота си, не е известно, предстои консултация със специалисти. Началникът на реанимация д-р Любомир Димитров допълни, че всеки ден постъпват пациенти в критично състояние, лежащо болните са 16, а отделението разполага само със 7 дихателни апарата, които са амортизирани и на повече от 15 години. „Тази медицинска техника е скъпоструваща, само един апарат е на стойност близо 50 000 лв.”, уточни д-р Димитров и апелира за помощ.", "date": "2017.10.21", "title": "27-годишна благоевградчанка се натрови със свръхдоза „Кордарон“"}
{"url": "http://pik.bg/%D0%B0%D0%BB%D0%B0%D1%80%D0%BC%D0%B0-%D0%BA%D0%B0%D0%BA%D0%B2%D0%B8-%D0%BE%D1%82%D1%80%D0%BE%D0%B2%D0%B8-%D0%B8%D0%BC%D0%B0-%D0%B2-%D0%BC%D0%B0%D1%81%D0%BB%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0%D0%BC%D0%B5-news699042.html", "text": "Само при две от 10 български марки масло не са открити нарушения при тест на съдържанието им, при останалите осем са открити проблеми. Инициативата беше на \"Активни потребители\". Ето как изглеждат данните от изследването: противогъбичен препарат в три от марките. Става дума за натамицин – против гъбички и плесени. В други три марки има немлечни мазнини, въпреки че продуктите не са обозначени като „имитиращи”. Две търговски марки са написали на етикетите значително по-високо количество мазнини в маслото си, отколкото е вложено реално. Какви рискове за здравето ни следват от това? „За съжаление не установихме подобрение в съставките на маслото от предишното ни изследване през 2015 година. Много се надявах, че тези растителни мазнини вече няма да ги има в маслото. Оказа се, обаче, че те отново са тук. Най-новото нарушение е влагането в маслото на натамицин, който освен че е химикал, е и алерген. Той е разрешен само за повърхностно използване, защото се използва против появата на плесен върху продуктите”, коментира в студиото на „Събуди се” Богомил Николов от Асоциация „Активни потребители”.", "date": "2017.10.21", "title": "Аларма! Какви отрови има в маслото, което консумираме"}
{"url": "http://pik.bg/%D0%BD%D0%B0%D0%B4-70-%D0%B4%D1%83%D1%88%D0%B8-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B4%D0%B2%D0%B0%D1%82%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news699025.html", "text": "Най-малко 72-ма души са убити в двата самоубийствени атентата срещу шиитски джамии в афганистанската столица Кабул и в западната провинция Гор, съобщава ДПА, цитирани от Би Ти Ви. В нападението в Кабул са убити 39 души и са ранени 45, каза говорител на вътрешното министерство. Отговорност за това нападение пое групировката „Ислямска държава“. В изявление тя заяви, че нападателят е носел колан с експлозиви, отбелязва Ройтерс. При нападението в Гор са убити 33 души.", "date": "2017.10.21", "title": "Над 70 души убити при двата атентата в Афганистан"}
{"url": "http://pik.bg/%D0%BB%D0%BE%D0%B7%D0%B5%D0%BD-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D0%B1%D1%80%D0%B0%D0%BD%D0%B5%D1%82%D0%B5-%D1%81%D0%B5%D1%87%D1%82%D0%B0-%D0%B2-%D0%BB%D0%BE%D0%B7%D0%B5%D0%BD%D1%81%D0%BA%D0%B0%D1%82%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-news699046.html", "text": "Жителите на с. Лозен излизат на масов протест срещу сечта в Лозенска планина. Митингът ще се състои днес от 11.00 часа пред кметство Лозен. Събитието е организирано от Комитета за защита на Лозенска планина и е подкрепен от всички неправителствени организации в селото, информира БГНЕС. Основните искания на лозенци са пълно спиране на сечта в Лозенска планина за период от 10 години, с изключение на дърветата засегнати от корояда и други болести; своевременно решаване на проблема с корояда; възстановяване на разбитите вследствие на сечта горски пътища и чешми. От инициативния комитет допълват, че склоновете на планината са в изключително свлачищни зони и обезлесяването им би било фатално. Множеството просеки, обслужващи сечта, пък се превръщат в дерета и негативният им ефект вече трайно се усеща в селото при проливни дъждове. Местните са категорични, че исканията им са окончателни и в случай, че посланието им не бъде чуто, следващите стъпки са гражданско неподчинение и блокиране на пътни артерии.", "date": "2017.10.21", "title": "ЛОЗЕН НА ПРОТЕСТ: Забранете сечта в Лозенската планина!"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%B0%D0%B9%D0%BA%D0%B0-%D0%B8-%D1%81%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%80%D1%83%D0%B5%D0%BD-news699053.html", "text": "Жестока катастрофа окървави тази сутрин пътя край Руен, съобщи електронното издание Бургасинфо. По неофициална информация Нуртен А. и нейният син М. са пътували с лек автомобил „Фолксваген Джета“, като колата се е ударила в микробус, спрял до чешма край село Преображенци. Бусът разнасял хляб по селата. Инцидентът е станал около 06:00 часа тази сутрин. След удара в микробуса, колата се е забила в канавката. Село Добра поляна, откдето е жената, е буквално в шок от трагедията. Местни жители коментираха, че на мястото на кървавата катастрофа, само преди седмица е станал друг инцидент, при който леко бил пострадал общински съветник от Руен.", "date": "2017.10.21", "title": "Трагедия! Майка и син загинаха при катастрофа край Руен"}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8-%D0%B2%D0%BE%D0%B9%D0%BD%D0%B8-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D0%B9-%D0%B5-%D1%87%D0%B5-%D0%BD%D0%B5-%D1%81%D0%B5-%D1%81%D1%8A%D0%BE%D0%B1%D1%80%D0%B0%D0%B7%D1%8F-news699050.html", "text": "Членът на Националния съвет на БСП Румен Овчаров изригна срещу лидера на партията Корнелия Нинова. В сутрешния блок на Би Ти Ви Овчаров каза, че проблемът на Нинова в момента идва от това, че не се съобразява с елементарни реалности в партията. Според него лидерката на столетницата не се съобразява с мнението на хората в партията, а с мнението на няколко човека. „Тя върви през просото – заяви Овчаров. - Не можеш, не е нормално непрекъснато да създаваш вътрешни фронтове в партията и Националния съвет. Един лидер, особено като Корнелия, която иска да свали Бойко Борисов и ГЕРБ от власт, трябва да консолидира около себе си сила, трябва не да разделя, трябва да обединява – преди всичко партията, не да отваря фронтове в нея. Трябва да обединява левицата и трябва да търси подкрепа от всички, недоволни от модела на управление „Борисов“, от разпределянето на порциите по този модел, от имитацията на демокрация, от псевдосправедливостта\", заяви Овчаров. \"Не можеш да вървиш напред, когато непрекъснато отваряш фронтове отзад, в тила си“, каза още опонентът на Нинова и добави: \"Има фронтове, които съвсем не свършват с няколкото бивши ръководители на партията и Георги Гергов. Очевидно има други хора, които не са доволни от това, което се случва.", "date": "2017.10.21", "title": "ВЪТРЕШНИ ВОЙНИ! Румен Овчаров изригна срещу Корнелия Нинова: Проблемът й е, че не се съобразява с елементарни реалности"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%8F%D0%BD-%D1%80%D0%B0%D1%81%D0%B0%D1%82%D0%B5-%D0%BF%D0%BE%D0%BF%D0%B8%D0%BB%D1%8F-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%B7%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F-%D0%B1%D0%BE%D0%B5%D1%86-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B4%D0%BE%D0%B1%D1%80-news698076.html", "text": "Боян Расате е български националист, лидер на Български национален съюз - НД (БНС-НД) и бивш председател на движение „Гвардия“. Член на Испанската фаланга и национален представител на Европейска Акция (ЕА) за България. Ето какво сподели той пред Агенция ПИК за ареста на джихадиста от „Ислямска държава“. - Смешна е. С какво се хвалят? Че са задържали човек, който има документ от „Ислямска държава“? И това те го смятат за успех? Това е срам за службите ни. Срам, и то голям. Значи те влизат да правят акция за незаконен тютюн, а намират боец от „Ислямска държава“?! Т.е. попадат на него случайно. И това ми било успех на службите. Те, реално, не са знаели, че той има нещо общо с „Ислямска държава“. Кое е успехът? По-добре да си бяха мълчали за това „откритие”, защото се излагат сами! Ако службите ни бяха на ниво, щяха да хванат този човек още като влиза в страната. А те какво? Търсят тютюн, хващат джихадист! Ако не беше страшно, щеше да е смешно... Добре, че не се е взривил. - Кое му е крайното? Знаете, че понякога такива хора предпочитат да се самоубият, за да не ги заловят живи. Ами този спокойно можеше да утрепа няколко „спецполицай” и след това да вдигне половината квартал във въздуха! Практиката показва, че бойците на „Ислямска държава” са изключително фанатизирани и готови на крайни действия. Освен това да не забравяме, че с нашите спецполицай преди време се справи един луд с пушка, да не говорим какви поражения можеше да нанесе боец на „Ислямска държава”! Пак казвам, добре е, че не се взриви и полицаите са се прибрали по живо, по здраво.... Ако е такъв, какъвто казват, можеше да не да говорим за акции, а за трупове. - Ами, следи се... Това са документални следи на неговите пътувания. Всеки ги оставя, когато напуска България и след това се връща. Те, ако са го следили по политическа линия, нямаше да правят акция за тютюн, а направо щяха да пратят антитерористичен отряд да го залови, именно защото е заподозрян за връзки с джихадисти. От така поднесената информация на МВР излиза, че службите са знаели, че той е радикализиран ислямист, но повече от година не го пипат с пръст и в края на 2017-а го арестуват при акция за незаконен тютюн?! Освен това са толкова прости, че не прикриват изненадата си! Поне да бяха казали, че не са го арестували, защото са искали, докато го следят, да ги отведе до други лица, също свързани с „Ислямска държава”. Но не става, защото не е така и нямат информация за други такива. Най-много сега да затворят един-два магазина за наргилета... Смешна работа на смешни служби! Но да видим какво ще стане. Да стискаме палци с този арест да не сме ядосали „Ислямска държава”, защото за глупавата политика на властимащите и некомпетентността на службите ще плащат хората на улицата или онези в метрото... - Трябва полицията да е полиция, а не имитация на такава. Ние имаме имитация на полиция, която не си върши работата и не всява страхопочитание. Освен това трябва всички съмнителни лица или имали контакт с такива да бъдат незабавно изведени от страната. Трябва да се възстанови старата система на охрана на границата, вкл. гранични постове, кльонове и т.н.. Да се възстановят гранични войски, а армията да се превъоръжи, но не с 5 самолета, а сериозно, защото идват тежки времена. Освен това трябва да се създаде както в Унгария гражданска Национална гвардия, която да помага на органите за сигурност. И не на последно място да се подмени личния състав и увеличат заплатите в сектора „Сигурност”. Но нищо от изброеното няма да стане... Нали чухте какво каза „баш полицая“ Валентин Радев за този, дето измамил хора във Фейсбук със самолетните билети… - Да, нали много шум се вдигна. Та Радев каза, че след като имало будали, щяло да е така. Точните му думи бяха: „Нека страдат, като искат да минат метъра и да си купуват евтини билети”?! Абе, що за наглост! Той е глава на ведомство, което трябва да пази хората, а не да дава акъл кой бил балък и щом имало балъци, редно било да страдат?! Да не говорим, че не се замисля защо хората търсят по-евтино. Че са бедни, нямат пари и защо ако могат да получат нещо по-евтино, да не го вземат? И това го казва не някой квартален умувач, а министър. Е, кажете ми това на какво прилича? Но обществото, демек хората търпят, мълчат..., а трябва за такива думи да бъде уволнен незабавно. Нали разбирате, че това му мислене предопределя неговата мотивация и ефективност в работата. Ето това е поведението на самозабравилия се политик. - Ако някой ни избере за мишена, цел на тероризъм, няма как да се справим или да бъдем готови за това, което ще ни причинят. Първо, управляващите идиоти още през 90-те разградиха границата, след това същите идиоти отвориха вратите на нашия общ дом – България, за всякаква измет от целия свят. Изгониха от службите качествените хора и на тяхно място уредиха послушковци, които козируват на партийния си секретар. Сега вече службите ни не работят ефективно. Огромна част от редовия състав на полицията са карикатури в овехтели униформи, които на всичко отгоре си купуват сами дрехите и за жалост на повечето им стоят като крадени. Българинът отдавна е разбрал, че помощ и закрила не може да очаква от полицията, но въпреки това, защото така сме свикнали от едно време, има някакъв респект към органите на МВР. Всъщност това са единствените хора, които имат респект към полицията. Престъпниците, които би трябвало да се притесняват и да се страхуват от органите на реда, се надсмиват и гледат с насмешка и пренебрежение на полицията! И има защо. Как да се страхуват от една скопена, политически зависима и некадърна полиция? Оказва се, че полицията респектира само съвестните граждани, които така или иначе не нарушават закона?! Но, повярвайте ми, криминалният контингент, както и онези, които нарушават законите на тази страна, в това число трафикантите, мигрантите, терористите и други подобни, нямат никакъв респект. Самите ни полицаи нямат самочувствие и увереност, че помагат на хората. Та те нямат облекла и оборудване, и просят по пътищата пари от шофьорите нарушители, защото заплатата не стига... Какво да очакваме от немотивирани хора. През последните години, който не успее да се справи в частния сектор, става полицай, защото взима ниска, но сигурна държавна заплата. В края на месеца взима фиша и така до другия месец, без да си дава много зор да пази закона. Какво да искаме от такъв човек? Нищо не можем да очакваме! Това е проблем на държавата, защото това не е така от година-две. Това е целенасочен процес, който гледаме в продължение на години. Нямаме държава, това е проблемът. - Не съм съгласен. Просто ежедневните скандали, сбивания и т.н. неудобства за живущите в онзи район не се оповестяват. По „Симеон“ и в малките улички на „Мария Луиза“ е много страшно. Там продължават да стоят на групички по 15-20 души мигранти и да свиркат по жените. Не мислете, че е лесно жена да мине през този квартал, но съвсем скоро ще е трудно да мине и мъж, българин там. Жандармерията седи и гледа, а онези се разкарват напред назад необезпокоявано и стават все повече. Това не е добре. Но това са само част от проблемите ни, защото нищо в тази пропаднала държава не е добре.", "date": "2017.10.21", "title": "ИЗВЪНРЕДНО В ПИК! Боян Расате попиля службите за задържания боец на „Ислямска държава“: Добре, че не се взриви! Щяхме да говорим за трупове, а не за акция!"}
{"url": "http://pik.bg/%D0%B4%D1%8A%D1%80%D0%B7%D1%8A%D0%BA-%D0%BE%D0%B1%D0%B8%D1%80-%D1%81%D0%BC%D0%B5%D0%BB%D0%B8-%D0%B0%D0%BF%D0%B0%D1%88%D0%B8-%D0%BE%D0%B1%D1%80%D0%B0%D1%85%D0%B0-%D0%BC%D0%B0%D1%80%D0%B0%D1%8F-%D0%BA%D0%B5%D1%80%D0%B8-%D1%81%D0%B2%D0%B8%D1%85%D0%B0-%D1%87%D0%B0%D0%BD%D1%82%D0%B8-%D0%B8-%D0%BE%D1%87%D0%B8%D0%BB%D0%B0-%D0%B7%D0%B0-50-%D1%85%D0%B8%D0%BB-%D0%B4%D0%BE%D0%BB%D0%B0%D1%80%D0%B0-news699006.html", "text": "Певицата Марая Кери е поредната знаменитост, станала жертва на крадци. Неизвестни извършители са ограбили дома на певицата в Лос Анжелис, като са взели чанти и слънчеви очила за общо 50 000 долара. Инцидентът е станал около 3.00 часа през нощта в четвъртък. По това време в имота нямало никого, тъй като Марая Кери е в Ню Йорк. Богатата колекция от бижута на певицата не е била докосната. Според информация на изданието TMZ извършителите са влезли в имота през втория етаж, като в задния двор е била открита стълба. Въпреки стойността на задигнатото, се предполага от дома на звездата са откраднати само десет предмета.", "date": "2017.10.21", "title": "ДЪРЗЪК ОБИР! Смели апаши обраха Марая Кери, свиха чанти и очила за 50 хил. долара"}
{"url": "http://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%B0%D1%80%D1%85%D0%B8%D1%82%D0%B5%D0%BA%D1%82-%D0%BD%D0%B0-%D1%81%D0%BE%D1%84%D0%B8%D1%8F-%D0%B7%D0%B4%D1%80%D0%B0%D0%B2%D0%BA%D0%BE-%D0%B7%D0%B4%D1%80%D0%B0%D0%B2%D0%BA%D0%BE%D0%B2-%D0%B8%D1%81%D0%BA%D0%B0-%D1%8F%D1%81%D0%BD%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%B8%D1%82%D0%B5--news698889.html", "text": "Не съм против високите сгради, но трябва да има ясни правила за изграждането им. Това заяви арх. Здравко Здравков – главен архитект на София, по време на представянето на Закон за изменение и допълнение на Закона за устройството и застрояването на Столичната община, съобщава Фокус. „Често ми задават въпроса дали съм против високите сгради. Не съм против. Напротив, в 21 век трябва да имаме високи сгради, но те трябва да функционират 24 часа. Да не умират в 19.00 часа вечерта, а в 07.00 часа да бъдат зареждани с автомобили, както ще се случи със сградите, които се изграждат около площад „Македония”. Това е различно от модерното градоустройство. Трябва да има ясни правила за изграждане на високи сгради, но същевременно те трябва да са прекрасно обезпечени с градски транспорт и да функционират непрекъснато”, подчерта арх. Здравков. Той обясни, че с този законопроект се дава възможност за високо строителство в две зони, които са разположени след 7-ми километър на бул. „Цариградско шосе”. „Тази територия е обезпечена със станция на метрото, лесни връзки с магистралите и изнасяне с градски транспорт\", аргументира се той. Основните акценти, които бяха представени в законопроекта са въвеждане на регламенти относно високите сгради, озеленяване, трафик и паркиране, градска среда, жилищни комплекси, намаляване на административната тежест и премахване на съществуващи ограничения, предвиждане издаването на нови подзаконови нормативни актове, както и актуализиране на текстове спрямо действащата нормативна уредба. По време на представянето главният архитект посочи, че текстовете на законопроекта са съгласувани с катедра „Конституционно право” на Софийския университет „Св. Климент Охридски” и призова общинските съветници да вземат активно участие в дебатите.", "date": "2017.10.21", "title": "Главният архитект на София Здравко Здравков иска ясни правила за изграждането на високите сгради"}
{"url": "http://pik.bg/%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BF%D1%80%D0%BE%D0%BF%D0%BE%D0%B2%D0%B5%D0%B4%D0%BD%D0%B8%D0%BA-%D0%B6%D0%B5%D0%BD%D0%B8%D1%82%D0%B5-%D1%81%D0%B0%D0%BC%D0%B8-%D1%81%D0%B0-%D1%81%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D1%87%D0%B5-%D0%B3%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%82-news698962.html", "text": "Жените сами са си виновни заради това, че стават жертви на изнасилвания и обект на сексуален тормоз, каза саудитският проповедник Ахмед Бин Саад ал Карни, написа британският в. Индипендънт. \"Кълна се в Аллах. Когато една жена се върне вкъщи и заяви за сексуално насилие през сълзи, то трябва да помисли. Не е ли тя предизвикала мъжа. Била ли е гримирана, носила ли е предизвикателни дрехи или била ли е парфюмирана?\", заяви ал Карни. Изявата на мюсюлманския свещеник стана повод за остра реакция от страна на жителки на консервативната близкоизточна монархия. \"Крайно време е той да разбере, че много жени са подлагани на тормоз и гаври дори когато са обречени с традиционно за мюсюлманките облекло, което покрива цялото тяло\", написа потребителка на световната мрежа, представяща се като Рама. Саудитска Арабия на 26 септември разреши на жените да карат автомобили. Разпоредбата ще влезе в сила през лятото.", "date": "2017.10.21", "title": "Саудитски проповедник: Жените сами са си виновни, че ги изнасилват"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BD%D0%BE%D0%B2%D0%B0-%D0%B4%D1%80%D0%BE%D0%B3%D0%B0-%D0%BF%D0%BB%D1%8A%D0%B7%D0%B2%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D1%84%D0%B5%D0%BD%D0%B8%D1%82%D0%B0%D0%BD%D0%B8%D0%BB%D1%8A%D1%82-%D1%83%D0%B1%D0%B8%D0%B2%D0%B0-%D0%B8-%D1%81%D0%B0%D0%BC%D0%BE-%D0%BF%D1%80%D0%B8-%D0%B4%D0%BE%D1%81%D0%B5%D0%B3-%D0%B2-%D1%81%D0%B0%D1%89-%D0%B5-%D0%B7%D0%B0%D1%82%D1%80%D0%B8%D0%BB-%D0%B2%D0%B5%D1%87%D0%B5-%D1%85-news698988.html", "text": "Нова дрога плъзва на пазара у нас! Става въпрос за фенитанил, който може да убие и само при досег! В САЩ за миналата година новата дрога е убила над 20 хиляди души. Това разкри пред БНТ шефът на дирекция „Наркотици“ в Агенция Митници Стефан Бакалов. „Фенитанилът е силен аналгетик. Той е познат в хуманната медицина, но от известно време се прави в много фабрики в Китай. В САЩ за миналата година над 20 000 човека са загинали от свръхдози. В Европа тази дрога влиза през Великобритания, където 90 човека са умрели от свръхдоза от началото на годината. Пипалата пълзят и е добре да се вземат предварителни мерки. Просто у нас е добре наркоманите да знаят. Фенитанилът се смесва с хероин, за да стане по-силен. При смяна на дилър или ако се купи отнлайн, наркоманът е много уязвим. Има над 700 сайта, през които можете да си купите дрога. Сайтовете се хостват от територията на други страни, така че е трудно да се спрат“, сподели Бакалов. „Модата е нова, но колкото повече се знае за нея, толкова по-добре. В много страни вече е променено законодателството. У нас нормативната база може да се променя бързо. Информацията, която стига до гражданите, е важна. Когато хората са информирани, по-трудно е да бъдат вкарани в плен на дрогата. Потенциалната цел на наркоразпространението са децата. У нас вече хлапета на 12 години посягат към дрогата. Започват от марихуаната, а после минават на амфетамини и хероин. У нас информираните деца са много. За миналата година сме се срещнали с над 7000 деца“, добави експертът. Стефан Бакалов се похвали, че повече от 1400 кг дрога е заловена по границите до момента през тази година. „За миналата година общо имаме хванати 1200 кила. Сега имаме 2 пъти повече хероин задържан – 520 кила, както и 15 тона прекурсори. Хората по границите са мотивирани да дават пълен отпор на дрогата“, завърши шефът в Агенция Митници.", "date": "2017.10.21", "title": "ВАЖНО! Нова дрога плъзва на пазара! Фенитанилът убива и само при досег! В САЩ е затрил вече хиляди!"}
{"url": "http://pik.bg/%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%B8%D1%81%D0%BA%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D1%8E%D0%B6%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%B4%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%BE-%D0%BA%D0%BE%D0%BB%D0%B5%D0%B4%D0%B0-news698961.html", "text": "Председателят на Европейската комисия Жан-Клод Юнкер заяви, че „ще направи всичко“, за да уреди сключването на сделка с южноамериканския търговски блок „Меркосур“ до края на годината, предава AFP, цитирана от Фокус. „Това ще бъде най-важното търговско споразумение по отношение на обема“, заяви той, по време на заключителната пресконференция на срещата на върха на ЕС, проведена в Брюксел. „Една добра сделка със страните от „Меркосур“ има осем пъти по-голяма стойност от споразумението с Канада и четири пъти по-голяма от сделката с Япония“, подчерта Юнкер. Желанието на председателя на ЕК за завършване на преговорите с „Меркосур“ е в противоречие с призивите на френския президент Еманюел Макрон към Брюксел да намали желанието си за сключване на сделки за свободна търговия. В петък Макрон поиска „балансирана политика, между отвореността и протекционизма“, в опит да спре тенденцията за намаляване на подкрепата за свободна търговия. Последните сделки биват възприемани като причина за намаляване на работните места в ЕС и подкопаващи гаранциите за здравеопазване и сигурност в европейските страни.", "date": "2017.10.21", "title": "Жан-Клод Юнкер иска търговската сделка с Южна Америка да е готова до Коледа"}
{"url": "http://pik.bg/%D1%87%D1%83%D0%BC%D0%B0-%D0%B2%D1%8A%D1%80%D0%BB%D1%83%D0%B2%D0%B0-%D0%B2-%D0%BC%D0%B0%D0%B4%D0%B0%D0%B3%D0%B0%D1%81%D0%BA%D0%B0%D1%80-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B0-%D0%B1%D0%BB%D0%B8%D0%B7%D0%BE-100-news698926.html", "text": "Жертвите на чумната епидемия в Мадагаскар са нараснали до 94 души, като броят на хората, които може да са се заразили, е скочил до повече от 1 100 души. Това обявиха от Световната здравна организация (СЗО), цитирани от \"Франс прес\". Властите в бедната островна страна, намираща се в Индийския океан, по-рано тази седмица съобщиха за 74 жертви и 805 заразени. От СЗО уточниха, че от 1 153 случая на заразени, 300 са били потвърдени лабораторно. СЗО е изпратила 1,3 млн. дози антибиотици, достатъчни за лечение на 5 000 пациенти и за защита на още 100 хил. души, които може да са били изложени на инфекциозното заболяване. \"Ние сме в много активна фаза на това огнище. Очакваме повече заразени\", предупреди представител на СЗО и допълни: \"Трябва да продължим да бъдем бдителни.\" В Мадагаскар избухват чумни епидемии почти всяка година от 1980 г. насам - обикновено между септември и април. Настоящото избухване на заразата е необичайно, тъй като е засегнало градски райони - особено столицата Антананариво - увеличавайки опасността от предаване на болестта и предизвиквайки паника сред населението. Чумната бактерия се развива в плъхове и се разнася от бълхи. При хората чумата се предава чрез кашлица и може да бъде фатална в рамките на 72 часа. Повечето от жертвите, регистрирани в Мадагаскар, са били заразени с пневматична форма на чумата, която е по-опасна от бубонната чума.", "date": "2017.10.21", "title": "Чума върлува в Мадагаскар, жертвите са близо 100"}
{"url": "http://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BC%D0%B0%D0%BD%D0%BE%D0%BB%D0%B5%D0%B2-%D0%B8%D0%BC%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D1%81%D0%BA%D0%B8-%D0%B8%D0%BD%D1%82%D0%B5%D1%80%D0%B5%D1%81-%D0%B7%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0-%D0%B7%D0%BE%D0%BD%D0%B0-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news698876.html", "text": "Вече е заявен инвеститорски интерес, за да считаме, че тази зона има огромен потенциал. Това каза за Фокус заместник-министърът на икономиката Александър Манолев във връзка с подписания днес меморандум за изграждане на Индустриална зона Сандански. „Всички анализи показват, че такъв потенциал е налице. Важно е да се каже, че Сандански се намира на 500 километра от 9 европейски столици и най-големия град в Европа – Истанбул, и на 2 часа път от икономическите центрове на България, Гърция и Македония“, заяви зам.-министър Манолев. По думите му градът е отдалечен на равно разстояние от икономическите центрове на тези страни. Намира се и на общоевропейски коридор номер 4, на кръстопът между два ГКПП. „В момента достатъчно сериозни товари и хора преминават през региона. От гледна точна на география и на локация, мисля че има всички предпоставки, а също и добре развитите търговски отношения с Гърция и подобряващите се с Македония през последните години“, каза Манолев.", "date": "2017.10.21", "title": "Зам.-министър Манолев: Има инвеститорски интерес за Индустриална зона Сандански"}
{"url": "http://pik.bg/%D1%81-%D1%82%D0%B5%D0%B7%D0%B8-%D0%BB%D0%B5%D1%81%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%B4%D1%80%D0%B0%D1%81%D1%82%D0%B8%D1%87%D0%BD%D0%BE-%D1%89%D0%B5-%D0%BD%D0%B0%D0%BC%D0%B0%D0%BB%D0%B8%D1%82%D0%B5-%D0%B4%D0%B8%D0%BE%D0%BF%D1%82%D1%80%D0%B8%D1%82%D0%B5-%D1%81%D0%B8-news698880.html", "text": "В наше време все повече хора прекарват голяма част от деня си втренчени в екрана на монитора или в нещо, което е на малко разстояние пред тях. По този начин очите се натоварват за продължителен период от време с едно и също нещо и постепенно периодичната умора води до влошаване на зрението. За щастие има редица методи за гимнастика на очите, които са ефективни и наистина заздравяват очите, предпазват ги от преждевременни здравословни проблеми и помагат за възстановяване на на зрението без лекарска намеса. Разбира се, най-важният фактор за успеха на подобни упражнения е те да се правят правилно и редовно. Предлагаме ви няколко лесни упражнения разработени от Мирзакарим Норбеков, които ще ви отнемат само 15 минути от времето и могат да се правят даже и по време на работа, предава Дарик. Поглед в тъмнината Поставете лактите си на масата. Затворете очи и сложете ръцете си върху тях. Отпуснете се и погледайте в тъмнината. Задръжте в това положение 1-3 минути. Движение на очите встрани Станете или седнете изправен. Гледайте напред. Без да движите главата си, погледнете наляво. Съсредоточете се върху това, което виждате. След това погледнете надясно. Съсредоточете се върху това, което виждате. Премествайте погледа от едната страна към другата 5 пъти. Повторете този цикъл три пъти. Движение на очите нагоре и надолу Седнете изправен и гледайте напред. След това погледнете нагоре и се съсредоточете върху това, което виждате. Погледнете надолу. Не се страхувайте да набръчкате чело или да се намръщите. Погледнете нагоре и надолу 5 пъти. Повторете целия цикъл 3 пъти. Преместване на погледа диагонално Гледайте напред. Погледнете надолу и наляво. След това преместете погледа си по диагонала и погледнете нагоре и вдясно. Съсредоточете се върху това, което виждате. Повторете 5 пъти, а след това направете същото в другата посока. Повторете целия цикъл 3 пъти. Въртене на очите Седнете изправен и се отпуснете. Погледнете наляво и започнете бавно да въртите очите си посока на часовниковата стрелка. Направете 5 пълни кръга по часовниковата стрелка, след това 5 обратно на часовниковата стрелка. Повторете целия цикъл 3 пъти. Близък и далечен фокус Фокусирайте погледа си върху молив-той трябва да е на разстояние 20-30 см от очите. След това погледнете към някакъв далечен обект. Съсредоточете се върху него и се опитайте да го разгледате в детайли. След това отново погледнете молива. Премествайте така погледа си 5 пъти. Повторете целия цикъл 3 пъти. Концентрация – 1 Седнете изправен. Погледнете напред. Погледнете в точката между веждите. Съсредоточете се върху това, което виждате в рамките на няколко секунди. Тогава пак погледнете напред. Премествайте погледа си така 5 пъти. Повторете целия цикъл 3 пъти. Концентрация – 2 Седнете изправен. Погледнете напред. Погледнете след това върха на носа в продължение на няколко секунди. След това отново гледайте напред. Повторете 5 пъти. Повторете целия цикъл 3 пъти. Масаж – първи метод Затворете очи. Силно стиснете очи в продължение на 2-3 секунди. След това отпуснете мускулите около очите. Отново стиснете очи. Повторете 10 пъти. Масаж – втори метод Затворете очи. Нежно масажирайте клепачите си с кръгови движения. Леко натиснете. Не натискайте прекалено силно. Направете 10 кръгови движения, отначало по часовниковата стрелка, след това обратно на часовниковата стрелка.", "date": "2017.10.21", "title": "С тези лесни стъпки драстично ще намалите диоптрите си"}
{"url": "http://pik.bg/%D1%82%D0%B0%D1%80%D0%B0%D1%88-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D0%BF%D0%BE%D0%BB%D0%B8%D1%86%D0%B0%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B7%D1%80%D0%B8%D0%B2%D0%BD%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-news698945.html", "text": "Взривни материали и боеприпаси са открити край язовир \"Мартиново\", съобщиха от Областната дирекция на МВР в Монтана. Вчера при проверка на района на язовира в землището на с. Мартиново служители от Участък Чипровци установяват предмети, представляващи взривни вещества. При извършения оглед на местопроизшествието от дежурна оперативна група на РУ Монтана с участието на служители от Специализиран отряд за борба с тероризма към МВР са намерени и иззети 50 метални гилзи с проводници, кутия с надпис \"Детонаторни капсули № 8с100 бр.\", съдържаща 16 метални гилзи, 4 отрязъка от черен на цвят шнур, завършващи с метална гилза и 9 отрязъка от черен на цвят шнур, завършващи с метални гилзи. По случая е образувано досъдебно производство по чл. от НК.", "date": "2017.10.21", "title": "Тараш в Монтанско! Полицаи откриха взривни материали и боеприпаси"}
{"url": "http://pik.bg/%D0%B5%D1%81-%D1%80%D0%B5%D0%B6%D0%B5-%D0%B7%D0%B4%D1%80%D0%B0%D0%B2%D0%BE-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-news698964.html", "text": "Европейският съюз ще ореже част от предприсъединителните фондове, предназначени за Турция, което отразява все по-влошаващите се отношения с Анкара, но все пак отказвайки се да сложи край на кандидатурата за членство на Турция, която все още разглежда като стратегически партньор, съобщава Ройтерс, цититрани от Фокус. Европейският съюз върви по тънко въже в продължение на месеци по отношение на Турция, разгневен от репресиите на президента Реджеп Тайип Ердоган срещу критиците си след неуспешния преврат през миналата година, но е зависим от Анкара за ограничаването на притока на мигранти към Европа, както и за борбата срещу терористите и екстремистите в Сирия. Председателят на Европейския съвет Доналд Туск изтъкна, че Общността е постигнала договореност по време на двудневната среща на върха в Брюксел да ореже или да пренасочи част от 4,4-те млрд. евро, които Анкара трябваше да получи като част от преговорите за присъединяване в периода 2014-2020 г. \"Беше важна дискусия. Ние искаме да държим вратата отворена за Анкара, но настоящата реалност в Турция прави това трудно\", коментира Туск на пресконференция в Брюксел след приключването на срещата на върха. Отношенията между Германия и Турция се влошиха особено, а канцлерът Ангела Меркел призова миналия месец за по-твърда позиция по отношение на Анкара, докато водеше предизборната си кампания за преизбиране.", "date": "2017.10.21", "title": "ЕС реже здраво парите на Турция"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%B4%D0%B5%D1%81%D0%B5%D1%82%D0%BA%D0%B8-%D0%BA%D0%BE%D1%82%D0%BA%D0%B8-%D0%BF%D0%B0%D0%B7%D1%8F%D1%82-%D0%B3%D1%80%D0%BE%D0%B1%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-news698965.html", "text": "В изолиран град в Колумбия, споменат в творчеството на писателя Габриел Гарсия Маркес, десетки котки бдят върху гробовете на семейство, за което се твърди, че е сключило договор с дявола, предаде Франс прес. Семейство Серано отдавна се установило в Санта Крус де Момпос, изграден върху един от най-големите речни острови в Латинска Америка и отличаващ се с колониалната си архитектура. Семейството се гордее с известността си, която се дължи на присъствието на котки върху гробовете на негови членове. \"Не ни притеснява, че хората казват, че се сме сключили договор с дявола. Обратно, имаме чувството, че това е фантастично\", заяви 80-годишният Виктор Серано, цитиран от БТА. До смъртта на най-малкия си син Алфредо през 2001 г. дон Виктор не привличал вниманието върху себе си. Алфредо, с прякора Ел Гато (Котарака), умрял в резултат на сърдечно заболяване на 33-годишна възраст. Погребан е близо до баба си и дядо си по бащина линия в гробището на Санта Крус де Момпос - град, който бе включен в Списъка на културното и природно наследство на ЮНЕСКО през 1995 г. \"Посещаваме гроба му почти всеки следобед\", увери дон Виктор. Алфредо наследил прякора си от дядо си по бащина линия. Този прякор придобил по-голям смисъл, когато посетители в гробището забелязали, че черна котка се изтяга върху гроба на Алфредо. Семейството я хранело и скоро се народили котенца. Тъй като броят им непрестанно се увеличавал, се появиха слухове за магьосничество и за пакт с дявола. \"Въз основа на котките местни хора създадоха легенда, придавайки мистериозен характер на тази история\", поясни 41-годишният компютърен специалист Луис Домингес, който работи също като екскурзовод.", "date": "2017.10.21", "title": "ЗЛОВЕЩО! Десетки котки пазят гробовете на семейство"}
{"url": "http://pik.bg/%D0%B1%D0%B5%D0%B7-%D0%B7%D0%B0%D0%B4%D1%80%D1%8A%D0%B6%D0%BA%D0%B8-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B4%D0%B6%D0%B0%D0%BA%D0%BE-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-news698963.html", "text": "Дъщерята на Майкъл Джексън – Парис, все по-често използва еротични провокации в социалните мрежи, за да предизвика интереса на феновете. Тя качи своя снимка, на която е останала само по бельо. Тя набързо събра хиляди харесвания, а акцентът отново бе поставен върху татуировките ѝ. Парис неведнъж е споделяла, че те са нейната сила и напомнят за трудните ѝ моменти.", "date": "2017.10.21", "title": "Без задръжки! Дъщерята на Джако се пусна гола (СНИМКА)"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%8F%D0%BF%D0%BE%D0%BD%D0%B8%D1%8F-%D0%B5-%D1%84%D0%B0%D0%BA%D1%82-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D0%B0%D0%BA%D0%B8%D1%85%D0%B8%D1%82%D0%BE-%D0%B0%D0%B1%D0%B4%D0%B8%D0%BA%D0%B8%D1%80%D0%B0-%D0%BF%D1%80%D0%B5%D0%B7-%D0%BC%D0%B0%D1%80%D1%82-2019-%D0%B3-news698937.html", "text": "Осемдесет и три годишният император на Япония Акихито ще абдикира на 31 март 2019 г., твърди днес японският в. \"Асахи шимбун\", като цитира правителствени източници. Това ще е първата абдикация на японски монарх за повече от 200 години, предаде Франс прес. Според вестника, преди да огласи датата официално, премиерът Шиндзо Абе вероятно ще разговаря през ноември с официални служители и членове на императорската фамилия. Запитан днес от АФП, говорител на императорския дворец заяви, че \"още нищо не е решено\" във връзка с датата за абдикация на монарха. Акихито шокира страната миналата година, когато изрази желание да се оттегли след близо три десетилетия на трона, посочвайки като мотив напредналата си възраст и здравословните проблеми. Изненадващото изявление създаде ред затруднения, тъй като в Япония няма законов текст, предвиждащ императорът да слезе от трона - предполага се да остане на него до живот. Подновена бе и дискусията за принципа, според който само мъж може да наследи японския престол. Закон, позволяващ на император Акихито в срок от три години да абдикира поради напреднала възраст в полза на 57-годишния сега престолонаследник принц Нарухито, бе приет през юни от парламента на Япония.", "date": "2017.10.21", "title": "Голямата новина за Япония е факт! Император Акихито абдикира през март 2019 г."}
{"url": "http://pik.bg/%D1%82%D0%B5%D0%B6%D0%BA%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D0%B2-%D0%BC%D0%B8%D0%BB%D0%B0%D0%BD-news698941.html", "text": "Старши треньорът на Милан - Винченцо Монтела, е бил привикан от ръководството на клуба след мача от третия кръг на груповата фаза на Лига Европа срещу АЕК (0:0). Младият специалист е обсъдил ситуацията в клуба с директорите Масимилиано Мирабели и Марко Фасоне. Винченцо Монтела може да бъде освободен от поста, а треньорът на Ювентус Масимилиано Алегри, който работи в Милан от 2010 до 2014 година, да го замени, пише \"Спортал\", позовавайки се на информации от Апенините. В Серия \"А\" Милан заема 10-то място в класирането с актив от 12 точки от 8 мача. Изоставането зад лидера Наполи е 12 точки.", "date": "2017.10.21", "title": "Тежки разговори в Милан!"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B2%D0%B8%D0%B4%D0%B5%D0%BE-%D0%BE%D1%82-%D0%B2%D1%8A%D0%B7%D0%B4%D1%83%D1%85%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%BF%D1%8A%D0%BB%D0%BD%D0%B0%D1%82%D0%B0-%D1%80%D0%B0%D0%B7%D1%80%D1%83%D1%85%D0%B0-%D0%BD%D0%B0-%D1%80%D0%B0%D0%BA%D0%BA%D0%B0-news698893.html", "text": "Кадри от северния сирийски град Ракка, заснети с безпилотен самолет, показват разрушенията, причинени от сраженията между кюрдско-арабските бойци и групировката \"Ислямска държава\", както и от въздушните удари на оглавяваната от САЩ коалиция, съобщи Асошиейтед прес. На кадрите се виждат дупки от артилерийски снаряди по сградите, парчета бетон по улиците, осеяни с унищожени коли, необитаеми сгради с разбити стени, изпотрошени прозорци и врати. Цели квартали са изравнени със земята и там няма никакви признаци на живот. Стадионът, използван от екстремистите за оръжеен склад и затвор, изглежда, е понесъл по-малко поражения, в сравнение с околните сгради. Много преди началото на сухопътната офанзива на Сирийските демократични сили в Ракка през юни военни самолети бомбардираха града в продължение на месеци. Кюрдско-арабските въоръжени формирования съобщиха във вторник, че са прогонили бойците на \"Ислямска държава\" от града.", "date": "2017.10.21", "title": "Шокиращо ВИДЕО от въздуха показва пълната разруха на Ракка"}
{"url": "http://pik.bg/%D1%80%D1%83%D0%BC%D1%8A%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D1%85%D0%B2%D0%B0%D0%BB%D0%B8-%D0%BF%D0%BE%D0%B7%D0%B8%D1%82%D0%B8%D0%B2%D0%B8%D0%B7%D0%BC%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news698933.html", "text": "Румънският президент Клаус Йоханис заяви, че британският премиер Тереза Мей е \"по-позитивна и ориентиран към резултатите\" за Брекзит, след като се обърна към лидерите на Европейския съюз по време на вечеря в Брюксел, съобщава \"Ройтерс\". \"Ако някой каже, че преговорите са спрели - не, не са. Просто преговорите до момента не постигнаха достатъчно напредък\", коментира Йоханис. \"Надявам се, че в крайна сметка ще постигнем достатъчен напредък и в трите глави ... Очевидно е, че всеки търси успех. Никой не се опитва да блокира преговорите\", смята той. Но румънският президент добавя и че няма \"абсолютно никаква гаранция\", че ще се стигне до сделка до декември.", "date": "2017.10.21", "title": "Румънският президент похвали позитивизма на Британия по разговорите за Брекзит"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8-%D0%B2-%D1%81%D0%B2%D0%B5%D1%82%D0%B0-news698879.html", "text": "Австралийците оглавиха класацията за най-добрите любовници в света, като редом с тях на почетната стълбичка се наредиха южноафриканците и американците, пише в. \"Дейли мейл\". Те получиха оценка 8 по десетобалната система в анкета, организирана от сайта за запознанства Saucy Dates. При дамите отличнички в любовта се оказаха канадките, французойките, италианките и американките - всички те получиха оценка 8 по десетобалната система. Разочарование претърпяха италианските и испанските мъже, дълго считани за едни от най-романтичните любовници на планетата. Те се озоваха сравнително назад в класацията, като бяха отличени само със 7 точки. В анкетата са участвали 22 753 души. Те трябвало да оценят качествата на любовниците си по десетобалната система и да посочат на коя държава са били граждани.", "date": "2017.10.21", "title": "Разкриха кои са най-добрите любовници в света"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B8%D0%B7%D0%BB%D0%BE%D0%B2%D0%B8%D1%85%D0%B0-%D1%81%D0%B0%D0%BD%D0%B4%D1%80%D0%B0-%D0%B1%D1%8A%D0%BB%D0%BE%D0%BA-%D0%B2-%D0%B8%D0%BD%D1%82%D0%B8%D0%BC%D0%B5%D0%BD-%D0%BC%D0%BE%D0%BC%D0%B5%D0%BD%D1%82-%D1%81-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8-%D1%81%D0%BD%D0%B8%D0%BC%D0%BA%D0%B0-news698968.html", "text": "Сандра Бълок и нейният възлюбен – 51-годишният фотограф Брайън Рандал, бяха хванати в крачка от фотографи, докато се целуваха. Влюбените са заедно от две години и буквално не могат да бъдат отделени един от друг. Двамата се наслаждават на отношенията си, без да се притесняват от папараците, пише OK Magazine. Те бяха забелязани да излизат от ресторант Piccolino в Бевърли Хилс. Още миналата година се съобщи, че Сандра Бълок е получила предложение за брак и че ще се омъжи през есента на 2017 г., но тази информация така и не бе потвърдена. Засега и нищо не се е случило. Според друг слух, двамата се били разделили, но това също се оказа невярна информация, независимо, че не посещават заедно светски събития. Сандра възпитава две осиновени деца на 5 и 7 години.", "date": "2017.10.21", "title": "ГОРЕЩО! Изловиха Сандра Бълок в интимен момент с гаджето си (СНИМКА)"}
{"url": "http://pik.bg/%D1%82%D1%8A%D1%80%D1%81%D0%B8-%D1%81%D0%B5-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%B7%D0%B0-13-%D0%BE%D1%81%D0%BD%D0%BE%D0%B2%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B8-%D0%BB%D0%B8%D0%BD%D0%B8%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%B7%D0%B8%D0%BC%D0%B0-%D0%BD%D0%B0%D0%B4-40-%D0%BC%D0%BB%D0%BD-%D0%BB%D0%B5%D0%B2%D0%B0-news698922.html", "text": "Община Пловдив рестартира голямата обществена поръчка за избор на изпълнител на почти 50 % от автобусните линии в града. След като първата поръчка бе върната от КЗК с определени забележки, сега от администрацията са ги отстранили и са пуснали новите критерии, съобщава трафикнюз. Предметът на обществената поръчка е възлагане на интегрирана обществена услуга за пътнически превоз по основни градски автобусни линии с № 1, 6, 7, 15, 16, 18, 29, 37, 44, 66, 99, 116 и 222 от Общинската транспортна схема на Община Пловдив. Изпълнението на услугата следва да се организира по начин, осигуряващ изпълнението на минимум 35% от курсовете за деня по всяка линия, да се извършва с автобуси, оборудвани за превоз на трудно подвижни лица. Победителят ще вземе линиите за следващите 10 години, като сумата, която ще усвои е над 40 милиона лева. По линиите трябва да има минимум 118 общ брой автобуси. Всички автобуси трябва да са с над 50 места общо стоящи и седящи, а половината да са с поне над 70 места. Друго основно изискване екологични клас – той трябва да е минимум Евро 6 или съответстваща й такава, а първата им регистрация да не е преди 1 януари 2014 година. Основно изискване е всички да имат изправни климатични системи, както и GPS устройства, които да бъдат вързани с Центъра за управление на трафика. Ако няма обжалвания и всичко върви в срок, то нов изпълнител може да бъде избран до 3 месеца.", "date": "2017.10.21", "title": "Търси се превозвач за 13 основни автобусни линии в Пловдив, взима над 40 млн. лева"}
{"url": "http://pik.bg/%D0%B3-7-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D0%BF%D0%BE%D0%B4%D0%B5%D1%85%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B5-%D0%BD%D0%B0-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B8%D1%82%D0%B5-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-news698902.html", "text": "AFP, цитирана от \"Фокус\". Италианското правителство обяви, че страните от Г-7 и големите технологични компании като „Гуугъл“, „Фейсбук“ и „Туитър“ са се споразумели да работят съвместно, за да блокират разпространяването на ислямистко съдържание в интернет, предаде „Това са първи крачки към големия съюз в името на свободата“, заяви италианският вътрешен министър Марко Минити след двудневната среща с неговите колеги от Г-7. Той подчерта, че интернет е важен за терористите за „набора, тренирането и радикализацията“. Споразумението цели премахването на джихадисткото съдържание от интернет в рамките на максимално два часа след неговото публикуване.", "date": "2017.10.21", "title": "Г-7 и социалните мрежи подеха кампания за блокиране на джихадистките информации в интернет"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%84%D0%B8%D1%80%D0%BC%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BD%D0%B0%D0%BD%D0%BE%D0%B2%D0%BE-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BC%D0%B0%D0%BB%D0%B0%D0%B9%D0%B7%D0%B8%D0%B9%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-news698901.html", "text": "Частна компания започва наново търсенето на изчезналия малайзийски пътнически самолет. Базираната в Тексас фирма се е разбрала с правителството в Куала Лумпур, че ако не намери останките на машината, няма да им бъде платено. Полет 370 от Куала Лумпур до Пекин изчезна безследно преди 3 години и половина с 239 души на борда. Няколко правителства похарчиха повече от 200 милиона долара, за да бъде търсен в океана западно от Австралия, след като беше заключено, че капитана нарочно е поел в посока, обратна на планираната. Със сонари и друга техника беше претърсен район, по-голям от територията на България, но самолетът не беше открит.", "date": "2017.10.21", "title": "Американска фирма започва наново търсенето на изчезналия малайзийски самолет"}
{"url": "http://pik.bg/%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D1%82%D1%80%D0%B8-%D1%81%D0%B5%D0%BA%D1%82%D0%BE%D1%80%D0%B0-%D1%82%D1%8A%D1%80%D1%81%D1%8F%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-news699139.html", "text": "Отбелязва се лек спад в равнището на безработица в областта. Това каза пред Фокус Юлиана Хаджиева, директор на Дирекция „Бюро по труда” – Кюстендил. По думите ѝ обобщените данни от края на месец септември сочат, че на територията на Дирекцията, обслужваща общините Кюстендил, Невестино и Трекляно, броят на регистрираните безработни лица е 2 623 души, а равнището на безработица е 9.9%. Хаджиева добави, че в сравнение с предходния период безработните са намалили с 26 лица, а равнището на безработица се е намалило с 0.1 пункта. Хаджиева каза още, че най-високо е равнището на безработица на територията на община Невестино – 15.7%, а най-ниско е в община Трекляно – 8.9%. В община Кюстендил равнището на безработица е 9.7%. „Преработващата промишленост, образование и административните дейности са с най-много заявени свободни работни места в Кюстендил“, каза още Хаджиева. По думите ѝ данните сочат, че за последния един месец са заявени общо 175 свободни работни места за общините Кюстендил, Невестино и Трекляно. Според Хаджиева продължава тенденцията повече от половината регистрирани безработни лица да са без специалност и професия – 56.1%. Хаджиева уточни, че структурата на регистрираните безработни лица по образование сочи, че над 35% са тези с начално образование, следвани от безработните със средно специално и професионално образование. При висшистите отчетената безработица е 8.6%. Безработните младежи до 29 години са 383, което е 14.6% от общия брой на регистрираните лица без работа.", "date": "2017.10.21", "title": "В Кюстендил безработицата намалява, три сектора търсят служители"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D0%BE%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D0%B0-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D1%80%D0%B0%D0%BA-%D0%BD%D0%B0-%D1%87%D0%B5%D1%80%D0%BD%D0%B8%D1%8F-%D0%B4%D1%80%D0%BE%D0%B1-news698867.html", "text": "Учени от Националния университет в Сингапур установиха, че екстрактите от растенията от рода Aristolochia (аристолохия), често използвани в традиционната китайска медицина, могат да допринесат за развитието на рак на черния дроб, съобщи NewScientist, цитира Наука.Офнюз.бг. Подробности за изследването могат да бъдат намерени в Science Translational Medicine. \"Има над 500 вида Aristolochia, около 100 от които се използват в билкови лекарства. Те са много красиви, с цветове с форма на тръба\", коментира авторът на проучването Стивън Розен (Steven Rozen) от Медицинското училище в Сингапур Duke-NUS. Екстрактите от аристолохия се използват във фитотерапията за профилактика и лечение на различни заболявания. Но опасенията за безопасността им са повдигнати през 1990 г., когато жени, на които са дадени пробни препарати за отслабване, съдържащи екстракти на Aristolochia получават бъбречна недостатъчност. Оттогава растителните екстракти са свързвани също и с балканската нефропатия - бъбречно заболяване, засягащо хората в Босна, България, Хърватия, Румъния и Сърбия. През 2013 г. изследователи откриха, че съединението в тези растения, известно като аристофилна киселина, вероятно причинява мутации в гените, въздействайки на аденина, една от базите в генетичния код на ДНК. За да изследват дали растенията, съдържащи аристофилна киселина, могат да влошат заболяването, авторите решават да проучат мутациите от 98 чернодробни туморни проби на болни хора, взети от две болници в Тайван. Всички пациенти са използвали растения от вида Aristolochia в билкови лекарства.", "date": "2017.10.21", "title": "Шокиращо! Популярно лекарство от китайската медицина причинява рак на черния дроб"}
{"url": "http://pik.bg/%D0%B1%D1%83%D0%BD%D1%82-%D0%BF%D1%80%D0%B8-%D0%BB%D0%B8%D1%81%D0%B8%D1%86%D0%B8%D1%82%D0%B5-news698938.html", "text": "Футболистите на Лестър не са приели никак добре изненадващото уволнение на техния мениджър - Крейг Шекспир. Част от тях дори са поискали лично обяснение от ръководството на \"лисиците\". За това призна временният наставник на шампионите от 2016-а година - Майкъл Апълтън. Специалистът допълни, че атмосферата по време на първата тренировка, която води, не е била добра, като преди това той е имал закрита среща с всички футболисти, пише \"Топспорт\". \"Срещата не мина леко, момчетата са малко ядосани и разочаровани. Те имаха доста въпроси около случилото се, но не съм аз човекът, който може да отговори. Не аз освободих Крейг и не знам причините това да се случи. Тези въпроси трябва да се отправят към ръководството\", сподели Апълтън. \"Нямаше никакви индикации, че Крейг ще бъде освободен. Обикновено такова нещо се усеща, но този път не бе така\", допълни временният треньор на Лестър.", "date": "2017.10.21", "title": "Бунт при \"лисиците\"?"}
{"url": "http://pik.bg/%D0%B8%D0%BD%D0%B4%D0%B8%D1%8F-%D0%BF%D1%80%D0%BE%D1%82%D0%B5%D0%B3%D0%BD%D0%B0-%D1%80%D1%8A%D0%BA%D0%B0-%D0%BA%D1%8A%D0%BC-%D1%81%D0%B0%D1%89-%D0%B7%D0%B0-%D0%BF%D0%BE-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-news698931.html", "text": "Индия е готова да укрепи отношенията си със Съединените щати, съобщава правителството в Ню Делхи, след като държавният секретар на САЩ Тилърсън обеща да разшири сътрудничеството, като начин да се противопостави на влиянието на Китай в Азия, съобщава \"Ройтерс\". Тилърсън, който ще посети Индия следващата седмица като част от обиколка в региона съобщи, че САЩ започват да обсъждат алтернативи на китайското финансиране на инфраструктура в Азия. Той призова за разширяване на обхвата на сътрудничеството в областта на сигурността между Индия, Съединените щати и Япония, както и да включи други страни като Австралия, план, който Китай счита като дестабилизация на региона. Индия обаче е предпазлива по отношение на американските призиви за по-голяма индийска военна роля, включително съвместни патрули в Индийския и Тихия океан и се притеснява, че това ще ги конфронтира твърде много с Китай. Говорител на индийското външно министерство коментира, че Тилърсън е направил важно изявление за бъдещето на отношенията между Индия и САЩ и очакват сериозни дискусии. \"Оценяваме положителната му оценка за отношенията и споделяме неговия оптимизъм относно бъдещите насоки\", коментира говорителят. Индия предупреди по-рано тази година, че плановете на Китай за съвременен \"копринен път\" биха могли да създадат \"неустойчива задлъжнялост\" за страните. Говорителят на министерството заяви, че Индия е съгласна с призива на Тилерсън за \"основаващ се на правила\" за международен ред, който се счита за застрашен от твърдата позиция на Китай в Азия. \"Тилерсън направи важно политическо изявление за отношенията между Индия и САЩ. Той изтъкна различни силни страни и изтъкна споделената ни ангажираност към основаващ се на правила международен ред\", коментира говорителят на индийското външно министерство.", "date": "2017.10.21", "title": "Индия протегна ръка към САЩ за \"по-сериозно сътрудничество\""}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B5%D1%81-%D0%B8-%D1%81%D0%B0%D1%89-%D0%BD%D0%B5-%D1%81%D0%B0-%D1%81-%D1%82%D1%83%D1%80%D1%86%D0%B8%D1%8F-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-news698942.html", "text": "турското издание Hurryiet, цитиран от \"Фокус\". САЩ и Европейският Съюз не „са до Турция“ в борбата срещу тероризма. Това заяви турският президент Реджеп Таийп Ердоган по време на срещата на върха на организацията Р-8 в Истанбул, пише „Те твърдят, че са до нас в борбата срещу тероризма, когато имаме двустранни срещи. Но ние не вярваме на това. Вие не сте с нас. Ако бяхте с нас, нямаше да ги защитават със своите полицейски служби“,заяви Ердоган, визирайки поставената извън закона в Турция „Работническа партия на Кюрдистан“(ПКК). Той нападна САЩ за разлепените от „Сирийските демократични сили“(СДС) плакати на осъдения лидер на ПКК Абдула Йоджалан в сирийския град Ракка, който наскоро бе освободен от „Ислямска държава“. „Те разлепиха плакати на главния терорист (Йоджалан) в Ракка. Как САЩ ще обяснят това? Те казват, че ПКК е терористична организация. ЕС също твърдят това. Но те допускат разлепянето на плакати на главния терорист върху сграда във Франция, показано в директно предаване по тяхната държавна телевизия и полицията само гледаше. Как ще обяснят това? Това ли е солидарността им в борбата срещу тероризма?\",попита риторично турският държавен глава. Агенция „Фокус“ припомня, че Р-8 е организация за икономическо сътрудничество, известна като Развиващите се-8. В нея членуват Турция, Бангладеш, Египет, Индонезия, Иран, Малайзия, Нигерия и Пакистан.", "date": "2017.10.21", "title": "Ердоган: ЕС и САЩ не са с Турция в борбата срещу тероризма"}
{"url": "http://pik.bg/%D0%BD%D0%B0%D0%B9-%D1%81%D1%82%D0%B0%D1%80%D0%B0%D1%82%D0%B0-%D0%BE%D0%B1%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%8F-%D1%83-%D0%BD%D0%B0%D1%81-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-%D0%B2-%D0%B1%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-news698854.html", "text": "От днес най-старата обсерватория в България отваря врати за редовни посещения. Тя се намира в столичната Борисова градина и е открита преди 124 години. Обсерваторията е към катедрата по астрономия на Софийския университет, а телескопът е внесен от Дъблин през 1897 г.", "date": "2017.10.21", "title": "Най-старата обсерватория у нас отваря врати в Борисовата градина"}
{"url": "http://pik.bg/%D0%BC%D0%BE%D0%B4%D0%B0-%D1%82%D0%BE%D0%B2%D0%B0-%D1%81%D0%B0-%D0%BD%D0%B0%D0%B9-%D1%81%D0%BA%D1%8A%D1%81%D0%B0%D0%BD%D0%B8%D1%82%D0%B5-%D0%B4%D1%8A%D0%BD%D0%BA%D0%B8-%D0%BA%D0%BE%D0%B8%D1%82%D0%BE-%D0%BD%D1%8F%D0%BA%D0%BE%D0%B3%D0%B0-%D1%81%D1%82%D0%B5-%D0%B2%D0%B8%D0%B6%D0%B4%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B8-news698924.html", "text": "Японският моден бранд \"Тибо\" представи силно изрязани дънки, състоящи се от колан и ленти от плат по ръбовете, на Седмицата на модата на Амазон в Токио, съобщи в. \"Ню Йорк пост\". Манекенката беше облечена с бежово боди и маратонки. На дънките не само липсват предната и задната част на крачолите. Те излагат на показ в цялостен вид и седалищните части на човека, който ги носи. В социалните мрежи новата мода предизвика смесени реакции. Някои приветстваха оскъдното облекло и призоваха повече хора да подкрепят тенденцията. \"Човекът, който е създал това, заслужава удар в лицето\", написа един от потребителите в Twitter. Модната къща е създадена в Токио през 2015 г.", "date": "2017.10.21", "title": "МОДА?! Това са най-скъсаните дънки, които някога сте виждали (СНИМКИ)"}
{"url": "http://pik.bg/%D1%88%D0%B0%D1%85-%D1%81-%D0%BF%D0%B5%D1%88%D0%BA%D0%B0%D1%82%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD-%D1%81%D1%8A%D0%B2%D0%B5%D1%82%D0%B2%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%BD%D0%B5-%D1%81%D1%82%D0%B0%D0%B2%D0%B0%D0%B9%D1%82%D0%B5-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5-%D0%B2-%D1%80%D0%B5%D0%B9%D1%81%D0%B0-news698939.html", "text": "Британски професор изуми с препоръка по-младите да не отстъпват място на възрастните в градския транспорт, защото това е вредно за здравето им, съобщава \"Дейли мейл\". Според проф. Мюир Грей от Оксфордския университет дългото стоене не е полезно за възрастните и не е добре да ги насърчаваме да са по-малко активни. Роднините трябва да настояват възрастните им близки да се качват по стълбите, вместо да взимат асансьор, да ходят на пазар и да носят сами торбите с покупките, категоричен е той. Проф. Грей призова пенсионерите да се стараят да останат физически активни и да не се превръщат в бреме за здравната система. Според него дори най-възрастните трябва да ходят поне по 10 минути на ден. Проведени наскоро изследвания на острова установиха, че само 2% от възрастните хора изпълняват препоръките за движение. Ортопедът Скарлет О'Мали каза, че на напредналите години не трябва да се гледа като на \"време за почивка\". \"Хората трябва да са активни, независимо колко възрастни са. Те трябва да са движат повече\", настоя тя. Всеки възрастен трябва да има поне 150 минути умерена физическа активност седмично и да прави упражнения за основните мускули поне два пъти седмично.", "date": "2017.10.21", "title": "Шах с пешката! Британски учен съветва младите: Не ставайте на възрастните в рейса"}
{"url": "http://pik.bg/%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B4%D0%B5%D0%BD-%D0%BD%D0%B0-%D1%85%D0%BE%D1%80%D0%BE%D1%82%D0%BE-%D0%B2-%D1%81%D0%BB%D0%B8%D0%B2%D0%B5%D0%BD-%D1%81%D0%B0%D0%BC%D0%BE-%D1%81-%D0%BD%D0%BE%D1%81%D0%B8%D1%8F-news698878.html", "text": "Оркестър „Канарите“ ще изнесе концерт в празничния за Сливен Димитровден - 26 октомври. Началото е 12 часа на площад „Хаджи Димитър“. Към тях ще се присъединят фолклорни колективи от Сливен. Зам.-кметът Пепа Чиликова отправи покана към всички самодейни състави и всички граждани, които искат да се присъединят към хорото, да дойдат на площада, облечени във фолклорни носии, за да танцуват заедно по време на изпълненията на оркестър „Канарите“, съобщиха от Община Сливен. Програмата в деня на празника започва от 8.30 ч. в Катедрален храм „Свети Димитър”, където ще бъде отслужена празнична Света литургия. В 9.30 ч., Къща-музей „Добри Чинтулов” ще се състои ритуал по вписване името на носителя на наградата „Добри Чинтулов” в паметната лауреатска книга. От 11 ч. на площад „Хаджи Димитър” ще започне тържествената церемония по повод празника на Сливен. Програмата за празника ще продължи в 16 ч., парк „Юнак“ срещу спортна зала „Васил Левски“ с официално откриване на новопостроената спортна зала по борба на клуб „Станка Златева“. От 18 ч. на открита сцена на пл. „Хаджи Димитър“ – Празничен концерт на БГ-Дуетът. От 23 до 26 октомври на пл. „Добри Желязков” /пред НТС и около фонтана „Кълбото“/ ще има панаир на традиционните занаяти. В програмата за честването на Димитровден община Сливен, съвместно с институтите за култура в града, организира традиционния ученически конкурс за рисунка „Аз и моят град“, изложби, премиери на книги и спектакли, много конкурси, атракциони за деца и забавления за малки и големи.", "date": "2017.10.21", "title": "НА ДИМИТРОВДЕН! На хорото в Сливен само с носия "}
{"url": "http://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B8%D0%BE-%D0%B7%D0%B2%D0%B5%D0%B7%D0%B4%D0%B8-%D0%BD%D0%B0%D0%BF%D1%83%D1%81%D0%BA%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B1%D0%B5%D1%81%D0%BD%D0%B8-%D1%81%D0%B0-news698917.html", "text": "Трима от големите лидери на националния отбор на Испания заплашват, че ще напусна \"Ла Фурия\" точно преди Мондиала в Русия. Това са двойката централни защитници Серхио Рамос и Жерар Пике, както и опорният полузащитник Серхио Бускетс. \"Гол\" пише, позовавайки се на информация от Пиренеите, че триото е готово на крайната мярка заради решението на президента на Федерацията Хуан Луис Лареа да уволни Мария Хосе Клармунт от поста директор на националния отбор по въпросите с маркетинга. Последният винаги се е ползвал с подкрапа от националите на Испания, а след победата с 3:0 в дерби с Италия в Мадрид, Рамос заяви, че Кларамунт трябва да остане на работа. Още тогава триото е предупредило Лареа, че ще се оттеглят от националния отбор на Испания при освобождаване на Мария Хосе Кларамунт. Впоследствие се е стигнало до голям скандал и звездите на Реал и Барселона не са пуснали Хуан в съблекалнята.", "date": "2017.10.21", "title": "Жесток скандал! Трио звезди напуска националния отбор на Испания!? Бесни са..."}
{"url": "http://pik.bg/%D1%81%D0%BF%D0%BE%D1%80%D0%B5%D0%B4-%D0%B7%D0%B0%D0%BA%D0%BE%D0%BD%D0%B0-%D0%BF%D0%B8%D1%8F%D0%BD-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82-%D0%BE%D1%82-%D1%80%D0%B0%D0%B7%D0%BB%D0%BE%D0%B3-%D1%81%D0%B5-%D0%BF%D1%80%D0%B0%D0%B2%D0%B8-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B5%D0%BD-%D0%BD%D0%BE-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BA%D0%BE%D0%BB%D0%B0-%D0%B7%D0%B0%D0%BA%D0%BE%D0%B2%D0%B0%D1%85%D0%B0-news698993.html", "text": "Полицаи от управлението в Банско са задържали снощи колегата си от Криминална полиция -Разлог Васил Желязков пиян зад волана, съобщава струмаком. Желязков бил спрян от патрул, докато шофирал личния си автомобил по една от улиците на курортния град. Бил е във видимо нетрезво състояние. Колегите му го помолили да го тестват на дрегер, но той категорично отказал, след което му е издаден талон за кръвна проба, но и в болницата отказал да даде кръвна проба. Съставен му е акт за нарушение на закона за движение по пътищата, отнет му е талонът, а личният му автомобил е служебно дерегистриран. По случая е образувана проверка. Криминалистът Желязков е работил преди малко повече от година в Охранителна полиция - Банско, но е напуснал по собствено желание след около 5 години работа в управлението на курортния град.", "date": "2017.10.21", "title": "СПОРЕД ЗАКОНА! Пиян криминалист от Разлог се прави на интересен, но остана без кола! Заковаха го полицаи от Банско!"}
{"url": "http://pik.bg/%D0%BF%D0%BE%D0%BF-%D0%B1%D0%B5%D0%B7-%D0%BA%D1%80%D0%B0%D0%BA%D0%B0-%D0%B3%D0%BE%D0%BD%D0%B8-%D0%B4%D0%B5%D0%BC%D0%BE%D0%BD%D0%B8-news698897.html", "text": "Божидар Грънчаров става свещеник в църквата „Св.Св. Кирил и Методий“ във Велико Търново в началото на прехода. Обръща гръб на живота като ресторантьорски музикант и сбъдва мечтата си да служи на Бога, пише \"Флагман\". Скоро след това заради заболяване се налага краката му да бъдат ампутирани. „Не бива да се затворя човек, когато го сполети нещастие, а трябва да го сподели. Има една приказка, че споделеното щастие и споделеното нещастие по- малко тежат“, смята отец Божидар Грънчаров. Отецът приема несгодата като изпитание, пратено от Бога. Като божие чудо пък приема срещата с чужденец, който го изпраща на свои разноски в Швейцария, за да поставят протеза на единия му крак. За втората пари събират приятелите му. Операциите обаче не са съвсем успешни. Откакто е трудноподвижен, близо десет години, отец Божидар вместо в църквата посреща вярващите в тясна стаичка в дома си. „Храмът е навсякъде. Бог е казал: там, където са двама или трима събрани в мое име, аз съм между тях“, казва той. Местните обаче смятат, че свещеникът е способен да върши чудеса. Вярващи разказват как само с един прочит на Кипряновата молитва той успявал да разваля тежки магии, зли прокоби и убийствени уроки. Заради силните му способности пред дома му се редяли на опашки младоженци и родители с бебета, които искали той да ги венчава или кръщава, защото вярвали, че орисва на вечно здраве и късмет. В замяна свещеникът не иска нищо, затова и не харесва търговците в храма. Казва, че светената вода не трябва да се продава, даренията не бива да се просят, а свещите да бъдат оставяни да догарят по-дълго.", "date": "2017.10.21", "title": "Поп без крака гони демони"}
{"url": "http://pik.bg/%D1%88%D0%BE%D0%BA-%D0%B2%D0%BA%D0%B0%D1%80%D0%B2%D0%B0%D1%82-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%8F-%D0%B5%D0%B7%D0%B8%D0%BA-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D1%82%D1%8A%D1%80%D1%81%D1%8F%D1%82-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-news699007.html", "text": "Деца от малцинствата вече ще могат да учат в училище майчиния си език, ако пожелаят. Това ще става по 2 часа седмично под формата на СИП, ЗИП или факултативни форми. МОН вече е готов с учебни програми по езиците на най-големите общности - турски, ромски, арменски и иврит, съобщава \"Марица\" И досега различни документи позволяваха принципно изучаването на майчин език в клас, но на практика нямаше инструменти, чрез които това да стане. Възможността е залегнала и в новия закон, в резултат на което се пристъпва към създаването на учебни програми по четирите езика с обхват 7 г. за всеки от тях. По този начин ще се гарантира единен подход и съизмеримост на знанията, обясни пред „Марица” зам.-министър Таня Михайлова. Тя уточни, че не е задължително майчиният език да се изучава от 1 клас. Затова програмите са за първа година и следващите 6. Така материалът може да започне да се преподава в който и да е клас. Структурирането му ще улесни учителите, категорична е Михайлова. Преподаватели от Пловдивския университет са писали програмата по турски, техни колеги от други вузове съставили по ромски и арменски, за иврит помогнал екипът на 134 СУ „Димчо Дебелянов” в София, където единствено у нас се преподава този език. Това са много специфични знания, призна Таня Михайлова. Програмите са обсъдени на среща в Пловдив, защото тук съществува многообразието на всички тези етнически общности и е постигната толерантност между тях. Изучаването на майчиния език в клас няма да е обвързано с получаване на сертификат за ниво A1, А2, B1, B2 и нагоре. Това е възможност, която даваме на тези общности да запазят своя език и култура, каза Михайлова. Тя не се ангажира с позиция доколко има интерес. Ако желаещите се окажат много, ще възникне проблем кой да преподава. Учителите по майчин език намаляват, в Кърджали например са се стопили от стотина до около 30, посочи зам.-министърът.", "date": "2017.10.21", "title": "ШОК! Вкарват циганския език в училище, търсят преподаватели"}
{"url": "http://pik.bg/%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B8%D0%BD%D0%B2%D0%B8%D1%82%D1%80%D0%BE-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B8-%D0%B8-%D0%B7%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8-%D0%B6%D0%B5%D0%BD%D0%B8-news698862.html", "text": "Онкоболни жени до 35 години вече ще могат да съхраняват свой генетичен материал за инвитро процедури. Това ще позволи на следващ етап те да осъществят своето родителство. Критериите за включването на страдащите от онкологично заболяване жени в процедурите са строго дефинирани и съобразени с медицинските показания на всяка от пациентките. „Онкокомитети към лечебните заведения ще се произнасят за напредналостта на заболяването и за перспективите“, посочи зам.-министър Мирослав Ненков на брифинг в МЗ и уточни: „Финансирането ще бъде безлимитно“. „Досега ние буквално намирахме средства да решаваме този генерален обществен проблем, чукайки от врата на врата. Радостно е, че срещнахме разбиране от страна на здравното министерство. Това е една победа за хората с онкологични проблеми“, стана ясно от думите на председателя на Фондация „Искам бебе“ Мария Янева. Проектът за правилник на Центъра за асистирана репродукция (ЦАР) предвижда още жени, чиито яйчници заради медицински показания не могат да бъдат стимулирани, или не отговарят на стимулация, да имат право на четири пункции за добиване на яйцеклетки. Освен това се намаляват сроковете за получаване на заповедите за одобрение, като вече ще се чака до 2-3 месеца. Данни за успеваемостта на всяко от лечебните заведения, осъществяващи инвитро процедури, ще бъдат публикувани на електронната страница на Фонд инвитро. Дава се възможност на двойки, при които единият партньор има генетично заболяване или хромозомна мутация, да получат шанс за здраво дете чрез инвитро процедури.", "date": "2017.10.21", "title": "Разрешават безплатни инвитро процедури и за онкоболни жени"}
{"url": "http://pik.bg/tp%D0%B8%D1%82e-%D0%BDa%D0%B9-%D0%B3o%D0%BBe%D0%BC%D0%B8-%D0%B1a%D0%BD%C4%B8%D0%B8-%D0%B2-%D0%B3%D1%8Ap%D1%86%D0%B8%D1%8F-%D1%82%D1%8Apc%D1%8F%D1%82-%C4%B8y%D0%BFy%D0%B2a%D1%87-%D0%B7a-%E2%82%AC55-%D0%BC%D0%B8%D0%BB%D0%B8ap%D0%B4a-%D0%BBo%D1%88%D0%B8-%C4%B8pe%D0%B4%D0%B8%D1%82%D0%B8-news698915.html", "text": "Tpи oт нaй-гoлeмитe бaнĸи в Гъpция, ĸoитo имaт бизнec и нa Бaлĸaнитe, вĸлючитeлнo и в Бългapия, paбoтят пo плaн зa пpoдaжбaтa нa дo 5,5 милиapдa eвpo нeoбcлyжвaни ĸpeдити пpeз cлeдвaщaтa гoдинa. Toвa твъpдят зaпoзнaти, ĸaтo дoпълвaт, чe пpичинa зa дeйcтвиятa e нacтoявaнeтo нa гpъцĸaтa цeнтpaлнa бaнĸa зa пo-бъpзo peшaвaнe нa пpoблeмa c \"лoшитe\" зaeми, cъoбщaвa Катимерини. Πpoдължитeлнaтa финaнcoвa ĸpизa и peцecиятa в южнaтa ни cъceдĸa дoвeдoxa дo peĸopднo yвeличaвaнe нa нeoбcлyжвaнитe дългoвe дo 103 милиapдa eвpo или инaчe ĸaзaнo дo пoчти 60 нa cтo oт иĸoнoмиĸaтa нa cтpaнaтa. Eвpoпeйcĸaтa цeнтpaлнa бaнĸa (EЦБ) oт cвoя cтpaнa нacтoявa тexният paзмep дa бъдe нaмaлeн дo 38 милиapдa eвpo дo ĸpaя нa 2019 гoдинa. Haй-гoлeмият ĸpeдитop в Гъpция cпopeд paзмepa нa aĸтивитe - Ріrаеuѕ Ваnk, ĸaĸтo и ocтaнaлитe вoдeщи финaнcoви инcтитyции, ĸaтo Haциoнaлнaтa бaнĸa нa Гъpция и Аlрhа Ваnk, щe ce oпитaт дa ce cъoбpaзят c тoвa изиcĸвaнe. Tяxнaтa цeл e дa пpoдaдaт oгpoмни пopтфeйли oт \"лoши\" ĸpeдити дo ĸpaя нa мapт cлeдвaщaтa гoдинa. Упpaвитeлят нa Цeнтpaлнaтa бaнĸa нa Гъpция ĸoмeнтиpa пpeд Rеutеrѕ, чe иcĸa дa види пo-бъpз пpoгpec. \"Бaнĸитe тpябвa дa бъдaт пo-aмбициoзни пo oтнoшeниe нa пpecтpyĸтypиpaнeтo нa нeoбcлyжвaнитe зaeми и дa зaбъpзaт пpoдaжбитe им\", пocoчвa гyвepньopът Яниc Cтypнapac. Aĸo Ріrаеuѕ, Аlрhа и Haциoнaлнaтa бaнĸa нaмepят ĸyпyвaчи зa вcичĸи 5,5 милиapдa eвpo \"лoши\" зaдължeния, oбщo пpoдaжбитe нa финaнcoвитe инcтитyции oт cтpaнaтa щe дocтигнaт 7 милиapдa eвpo или oĸoлo 18% oт зaлoжeнaтa oт EЦБ цeл. Πpeди няĸoлĸo ceдмици Еurоbаnk, ĸoятo y нac дъpжи \"Πoщeнcĸa бaнĸa\" и пpeз 2015 гoдинa ĸyпи ĸлoнoвeтe нa Аlрhа Ваnk в Бългapия, нaпpaви пъpвaтa ĸpaчĸa ĸъм пpoмянaтa. Tя oбяви, чe e пpoдaлa 1,5 милиapдa eвpo нeoбcлyжвaни ĸpeдити нa швeдcĸaтa ĸoмпaния Іntrum. Зa пpидoбивaнeтo им фиpмaтa oбaчe e плaтилa eдвa 45 милиoнa eвpo или 3% oт нoминaлнaтa cтoйнocт. Зaпoзнaти твъpдят, чe Ріrаеuѕ Ваnk плaниpa дa пpoдaдe пopтфeйл oт 3 милиapдa eвpo, ĸaтo пoлoвинaтa oт тяx ca ĸpeдити нa чacтни лицa, a дpyгaтa пoлoвинa ca ĸopпopaтивни зaeми. Haциoнaлнaтa бaнĸa нa Гъpция гoтви пoдoбнa cдeлĸa зa 1,5 милиapдa eвpo. Xopa oт pъĸoвoдcтвoтo нa Аlрhа Ваnk пocoчвaт, чe пpeз пъpвaтa пoлoвинa нa 2018 гoдинa финaнcoвaтa инcтитyция щe ce \"ocвoбoди\" oт 1 милиapд eвpo пoд фopмaтa нa \"лoши\" ĸpeдити. Xopa oт pъĸoвoдcтвoтo нa Аlрhа Ваnk пocoчвaт, чe пpeз пъpвaтa пoлoвинa нa 2018 гoдинa финaнcoвaтa инcтитyция щe ce \"ocвoбoди\" oт 1 милиapд eвpo пoд фopмaтa нa \"лoши\" ĸpeдити.", "date": "2017.10.21", "title": "Tpитe нaй-гoлeми бaнĸи в Гъpция тъpcят ĸyпyвaч зa €5,5 милиapдa лoши ĸpeдити"}
{"url": "http://pik.bg/%D1%82%D1%80%D0%B8%D0%BC%D0%B0-%D0%B0%D1%83%D1%82-%D0%BE%D1%82-%D0%B1%D0%B0%D1%80%D1%81%D0%B0-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-%D1%81%D0%B0-news698951.html", "text": "Ернесто Валверде е изразил готовност Барса да продаде трима футболисти по време на зимния трансферен прозорец. Треньорът няма да пречи на изходящи трансфери на Арда Туран, Пако Алкасер и Рафиня Алкантара, акцентира \"Топспорт\". Така въпросните играчи могат да продължат кариерата си в други клубове. Към момента Барса е лидер във временното класиране на Примера, като показва силни игри и в групите на Шампионска лига.", "date": "2017.10.21", "title": "Трима аут от Барса!? Близо до изхода на \"Камп Ноу\" са..."}
{"url": "http://pik.bg/%D0%B0%D0%B2%D1%81%D1%82%D1%80%D0%B8%D1%8F-%D0%BF%D1%80%D0%B0%D1%89%D0%B0-%D0%B2%D0%BE%D0%B5%D0%BD%D0%BD%D0%B8-%D1%81%D0%B8%D0%BB%D0%B8-%D0%B7%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%86%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-news699030.html", "text": "Европейският съюз се нуждае от по-надеждна охрана на външните си граници и Австрия е готова да даде своя принос, включително с военнослужещи. Това заяви пред Шпигел лидерът на Австрийската народна партия и вероятен следващ премиер Себастиан Курц, предаде ТАСС, цитиран от Би Ти Ви. „Трябва да създадем съвсем нов мандат за службата на ЕС за граничен контрол Фронтекс, да установим защита на външните граници на общи начала, за да не оставим сами гърците и италианците. Австрия е готова да допринесе с полицаи и военнослужещи“, заяви Курц. По думите му ЕС трябва да оказва помощ на нелегалните имигранти по външните си граници и да ги връща обратно.", "date": "2017.10.21", "title": "Австрия праща военни сили за охрана на външните граници на Европейския съюз"}
{"url": "http://pik.bg/%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%BE%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5-%D1%8F%D0%B2%D1%8F%D0%B2%D0%B0%D1%82-%D0%BD%D0%B0-%D0%B8%D0%B7%D0%BF%D0%B8%D1%82%D0%B8-%D0%B7%D0%B0-%D0%BF%D1%80%D0%B5%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D1%8F-news699032.html", "text": "56 учители, членове на Конфедерация на труда „Подкрепа” от цялата врачанска област се явяват днес на изпит, в град Враца, за придобиване на пета и четвърта професионално-квалификационни степени, съобщава Конкурент. Провеждане на обучения за кредити и организиране на изпити за повишаване на квалификацията на учителите са част от програмата на Синдикат „Подкрепа” за разширяване на кръга от услуги, предоставяни на място, на синдикалните членове. Синдикатът се надява, че така ще улесни натовареното работно ежедневие на учителите. Придобиването на пета и четвърта степен ще донесе ежемесечни бонуси върху възнагражденията на преподавателите, в размер съответно 20 и 25 лв. След изпита ще се проведе Регионален съвет на Синдикат „Образование” – Враца, на който ще се обсъдят актуални въпроси в сферата на образованието.", "date": "2017.10.21", "title": "Преподаватели от Врачанско се явяват на изпити за преквалификация"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B7%D0%B0%D1%82%D0%B2%D0%B0%D1%80%D1%8F%D1%82-%D1%83%D0%BB%D0%B8%D1%86%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BD%D1%86%D0%B5%D1%80%D1%82-news698874.html", "text": "Въвежда се временна организация в участък на ул. „Иван Вазов” във връзка със заснемане на концерт, съобщиха от пресцентъра на Столична община. От 08.00 часа до 12.00 часа на 22 октомври се забраняват престоят и паркирането на пътни превозни средства извън местата „служебен абонамент” на ул. „Иван Вазов” между ул. „Георги Бенковски” и ул. „Кузман Шапкарев” – 12 паркоместа. Промяната в организацията на движение се налага във връзка със заснемане на концерт „Надиграй ме”.", "date": "2017.10.21", "title": "ВАЖНО! В неделя затварят улици в центъра на София заради концерт "}
{"url": "http://pik.bg/%D0%BB%D1%8F%D1%82%D0%BE-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%B4%D0%BE-26-%D0%B3%D1%80%D0%B0%D0%B4%D1%83%D1%81%D0%B0-news699011.html", "text": "Призори в равнините и около водните басейни днес ще се образува мъгла или ниска слоеста облачност, съобщават от Националния институт по метеорология и хидрология (НИМХ) към БАН, цитирани от Фокус. Ще е почти тихо с минимални температури между 5 и 10 градуса.. През деня времето ще е предимно слънчево. Ще духа слаб до умерен северозападен вятър. Максималните температури ще са между 21 и 26 градуса. Атмосферното налягане слабо ще се понижи и ще е малко по-ниско от средното за октомври. По Черноморието преди обяд ще има мъгла или ниска слоеста облачност, но в следобедните часове видимостта ще се подобри и ще е предимно слънчево. Ще духа слаб югоизточен вятър. Максимални температури на въздуха: 18 – 20 градуса. Температурата на морската вода е 17 – 18 градуса. Вълнението на морето ще е 1 – 2 бала. Над планините ще е предимно слънчево. Ще духа слаб до умерен северозападен вятър, който привечер ще се усилва. Максималната температура на височина 1 200 метра около 16 градуса, на 2 000 метра – около 9 градуса.", "date": "2017.10.21", "title": "ЛЯТО ПРЕЗ ЕСЕНТА! Температурите до 26 градуса!"}
{"url": "http://pik.bg/%D0%B1%D1%80%D0%B0%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%B3%D0%B8%D0%BD%D0%B5%D1%81-%D0%B7%D0%B0-%D0%BD%D0%B0%D0%B1%D0%B8%D1%80%D0%B0%D0%BD%D0%B8%D1%8F-news698946.html", "text": "Българин влезе в книгата на рекордите на Гинес. Борис Налбантов подобри световното постижение за най-много набирания в една минута. На 17 юни 24-годишният спортист направил 54 набирания в рамките на 60 секунди, предава Би Ти Ви. Новината, че вече е рекордьор на Гинес научил вчера вечерта, когато получил официален мейл с потвърждение. Преди години Борис е бил на крачка от заветната цел, но тежка катастрофа проваля плановете му. Шампионът е дългогодишен състезател по борба. „Просто си казвах: Хващаш се за лоста и го правиш, няма връщане назад, подготвил си се, трябва да се случи самото нещо”, сподели Борис Налбантов.", "date": "2017.10.21", "title": "Браво! Българин счупи рекорд на Гинес за набирания"}
{"url": "http://pik.bg/7-%D1%82%D0%B0%D0%B9%D0%BD%D0%B8-%D0%BC%D1%8A%D0%B6%D0%BA%D0%B8-%D1%81%D1%82%D1%80%D0%B0%D1%85%D0%BE%D0%B2%D0%B5-news699029.html", "text": "Макар че мъжете изглеждат толкова силни и решителни, те също, както нас жените, имат тайни страхове. Обществото е създало образа на мачовци, които не се спират пред нищо и са напълно уверени в себе си. Ние обаче ще ви покажем, че и те могат да изпитват колебания в собствените си способности и външен вид. Момичетата от малки са учени, че трябва да имат хубави тела, за да бъдат привлекателни. Няма такива стереотипи за мъжете, но това не означава, че те също не се притесняват за фигурата си или не се сравняват с другите, съобщава \"Ай Уомън\". В противен случай защо прекарват толкова време във фитнеса? Парите са една от най-разпространените причини за мъжките тревоги. Те са оглеждани с идеята, че някой ден ще бъдат глави на семейства и трябва да им осигурят добра финансова стабилност. Много от тях мислят, че парите са едно от най-основните неща за успешна връзка. Ние пък смятаме, че грижата и вниманието са много по-важни за нас, защото когато двойката действа като екип, всичко е постижимо. Как може мъжете да не се притесняват, когато една от характеристиките на \"идеалния мъж\" е да бъде висок? Размерът всъщност няма толкова голямо значение, ако не става въпрос за размера на сърцата им. Окосмяването по тялото и главата винаги е проблем за мъжете. Ако имат прекалено малко - не са достатъчно мъжествени. Ако пък имат прекалено много - са непривлекателни. А да си плешив е един от най-големите комплекси на мъжете. Ако една жена е имала повече партньори, отколкото мъжа, когато се срещнат, той се чувства сякаш трябва да се съревновава с нея. Освен това, той може да се притеснява, че има по-малко опит. Най-важното, което трябва да му обясните е, че миналото е минало и няма за какво да се тревожи. \"Не плачи! Ти си мъж!\". Тази реплика малките момченцата постоянно чуват. Родителите им искат да ги направят силни и способни да защитят семействата си, но това не е чак толкова добра идея. Като възрастни те се страхуват да изглеждат слаби, да покажат истинските си емоции. Всички сме хора и имаме пълно право да сме тъжни и да пророним някоя сълза. Повечето мъже смятат, че един истински мъж трябва да има достатъчно голям пенис, за да задоволи своята партньорка. Много се притесняват, ако природата им е дала малки интимни достойнства, без да осъзнават, че всъщност уменията са по-важни, за да може една жена да изпитва наслада в леглото.", "date": "2017.10.21", "title": "7 тайни мъжки страхове"}
{"url": "http://pik.bg/%D1%80%D0%B0%D0%B7%D0%BA%D0%B0%D1%8F%D0%BD%D0%B8%D0%B5-%D1%81%D0%B8%D0%BD%D1%8A%D1%82-%D0%BD%D0%B0-%D0%B7%D0%BB%D0%B0%D1%82%D0%B8%D1%81%D1%82%D0%B8%D1%8F-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%E2%80%9E%D0%BB%D0%BE%D0%B7%D0%B5%D0%BD%D0%B5%D1%86%E2%80%9C-%D1%81%D1%8A%D0%B4%D1%8A%D1%82-%D0%BD%D0%B5-%D1%81%D0%B5-%D1%81%D0%BC%D0%B8%D0%BB%D0%B8-%D0%BE%D1%81%D1%82%D0%B0%D0%B2%D0%B8-%D0%B3-news699106.html", "text": "Йордан Златков, синът на Злати Златев – Златистия, който беше задържан за стрелбата в столичния квартал „Лозенец”, остава в ареста, реши Софийският районен съд, съобщи Би Ти Ви. Златков беше обвинен в хулиганство с особена дързост и цинизъм. Според прокуратурата, доказателствата са категорични, че именно Златков е произвел изстрелите. При стрелбата куршумите попаднаха в жилищна сграда. „Със сигурност искам да се извиня пред семействата, че съм ги стресирал по този начин. Съжалявам”, каза пред журналисти Йордан Златков. Според прокуратурата той не е взел необходимите мерки за сигурност, заради което се е стигнало до безразборната стрелба с неговото оръжие в „Лозенец” Златков беше задържан заедно с Калоян Арсенов - син на бившия министър Долорес Арсенова, който е и законният притежател на оръжието. Мярката за неотклонение на сина на Златистия може да бъде обжалвана пред Софийския градски съд.", "date": "2017.10.21", "title": "РАЗКАЯНИЕ! Синът на Златистия се извини за стрелбата в „Лозенец“! Съдът не се смили, остави го в ареста"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4-news699058.html", "text": "Петима души са пострадали при верижна катастрофа след Костинброд, в посока Бучин проход, съобщават от пресцентъра на МВР, цитирани от Фокус. Сигнал за инцидента е подаден малко след 7:30 часа тази сутрин. Първоначалната информация е, че са се ударили 4 леки коли, в резултат на което са пострадали петима души. Наложило се е движението по път II-81 Костинброд – Бучин проход, в района на депото за твърди отпадъци, временно да бъде пренасочено. Обходни маршрути: път III-811 Богьовци - Сливница и път III-164 Своге - Искрец - Бучин проход. На място има екипи на Пътна полиция. Обстоятелствата се изясняват.", "date": "2017.10.21", "title": "Петима пострадали при катастрофа край Костинброд"}
{"url": "http://pik.bg/%D1%82%D0%BE%D1%87%D0%BD%D0%BE-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%B0%D1%81%D1%8A%D1%82-%D0%BE%D1%82-%D1%81%D0%B8%D0%BD%D1%8F%D1%82%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0---%D0%BC%D0%B5%D1%87%D0%BE-%D1%82%D0%B5%D0%BB%D0%BA%D0%B8%D0%B9%D1%81%D0%BA%D0%B8-%D1%81-%D1%82%D0%B5%D0%B6%D0%BA%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-news699096.html", "text": "Димитър Телкийски - Мечо, коментира днешния мач между Левски и ЦСКА. Дербито е с начален час 16:00. Бившият атакуващ футболист на \"сините\", призна, че не се вълнува от тима на \"армейците\". \"Аз ЦСКА не ги следя. Тях ги гледам само като играят с Левски, иначе не ме интересуват. Касаят ме резултатите им, но дотам. С кой точно ще играе днес Левски? Нямам мнение. Феновете на ЦСКА си решават кой отбор е техният и кой не е. Нашата задача е да ги победим\", заяви Телкийски пред \"Меридиан Мач\". Припомняме, че Мечо е сред асовете от състава на \"сините\" по времето на приказката в ЕКТ за Левски, начело с Наско Сираков и Станимир Стоилов.", "date": "2017.10.21", "title": "Точно преди дербито! Асът от синята приказка - Мечо Телкийски, с тежко изказване!"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B1%D0%BB%D0%BE%D0%BA%D0%B8%D1%80%D0%B0-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BB%D0%B0%D1%81%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%BE%D0%BD-%D0%BA%D0%B5%D0%BD-news699021.html", "text": "Американският президент Доналд Тръмп се очаква да блокира разсекретяването на хиляди класифицирани документи, свързани с убийството на бившия президент на САЩ Джон Кенеди, съобщи вестник Politico, позовавайки се на източници от администрацията на Тръмп. Изданието отбелязва, че става дума за над 3 000 документа, които подлежат на разсекретяване от Националния архив на САЩ идната седмица в съответствие с приетия през 1992 г. закон. От администрацията на президента посочват, че съществуват опасения относно публикуването на секретни документи, създадени през 90-те години, които може да разкрият важна информация за проведени наскоро разузнавателни операции. Документите трябва да бъдат бъдат публикувани на 26 октомври, ако Тръмп не блокира разсекретяването им, както се очаква да стане.", "date": "2017.10.21", "title": "Доналд Тръмп блокира разсекретяването на класифицирани документи за убийството на Джон Кенеди"}
{"url": "http://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-%D0%B2-news699055.html", "text": "В близките седмици Европейската комисия ще подготви и представи план за увеличение на средствата, отпускани от Брюксел в подкрепа на гражданското общество в Турция, съобщава EurActive, цитирани от Фокус. След края на двудневната среща на върха в Брюксел, източник обясни пред тесен кръг журналисти, че идеята е „да похарчим повече пари за гражданското общество и по-малко за патологията\", т.е. за режима на Реджеп Ердоган. Отношенията между Брюксел и Анкара са изострени от месеци. На фона на нарушенията на човешките права и незачитането на върховенството на закона в Турция някои страни като Австрия поискаха окончателно прекратяване на преговорите за присъединяване. Други, като Германия, призоваха за съкращаване на предприсъединителните фондове.", "date": "2017.10.21", "title": "Европейският съюз подготвя увеличение на средствата за подкрепа на гражданското общество в Турция"}
{"url": "http://pik.bg/%D0%BB%D0%B8%D0%B4%D0%B5%D1%80-%D0%BD%D0%B0-%D0%B2%D0%B5%D0%B3%D0%B0%D0%BD%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%89%D0%B8%D1%82%D0%B8-%D0%B0%D0%BA%D1%86%D0%B8%D1%8F%D1%82%D0%B0-%D1%81-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8%D1%82%D0%B5-%D0%B1%D0%B0%D1%80%D0%B1%D0%B5%D0%BA%D1%8E%D1%82%D0%B0-%D0%BD%D0%B0-%E2%80%9E%D0%BB%D0%B0%D1%83%D1%82%D0%B0%E2%80%9C-news699035.html", "text": "Лидерът на веганите в България Никола Донев защити акта на вандализъм в парк \"Лаута\", при който барбекюта бяха разрушени и покрити с надписи срещу убиването на животни, съобщава Марица.бг. Той бе категоричен, че разрушаването на барбекюта в паркове било нещо хубаво. \"Разрушаването на символи на жестокостта като барбекютата, в които са се печали трупове на животни, е добро – коментира Донев. -  Това е все едно да се разрушат барбекюта, в които са се изпичали трупове на хора. Убийството на животни е равносилно на убийството на хора“.", "date": "2017.10.21", "title": "Лидер на веганите в България защити акцията с разрушените барбекюта на „Лаута“"}
{"url": "http://pik.bg/%D0%BF%D0%B0%D0%BD%D0%B8%D0%BA%D0%B0-%D0%B2-%D0%BC%D1%8E%D0%BD%D1%85%D0%B5%D0%BD-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D1%81-%D0%BD%D0%BE%D0%B6-%D0%BC%D1%8A%D0%B6-%D1%80%D0%B0%D0%BD%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D1%83%D1%88%D0%B8-%D0%B2%D0%B8%D0%B4%D0%B5%D0%BE-news699061.html", "text": "ZDF.  По данни на полицията нито един от пострадалите не е с опасност за живота. Точният брой на ранените към момента не се конкретизира. Неизвестен мъж е нападнал и ранил с хладно оръжие няколко души в баварската столица Мюнхен, след което е избягал, предава телевизионният канал Извършителят е избягал след нападението. Поради тази причина правоохранителните органи са издали предупреждение към гражданите да не напускат домовете си. Задействана е операция за залавянето му. Съгласно разпространеното описание, нападателят е мъж на около 40-годишна възраст, облечен в сив панталон и зелено яко. Полицията уточнява, че той е носил със себе си раница, но според разкази на очевидци в нея е имало спален чувал. Мотивите за атаката към момента остават неясни.", "date": "2017.10.21", "title": "ПАНИКА В МЮНХЕН! Въоръжен с нож мъж рани няколко души (ВИДЕО)"}
{"url": "http://pik.bg/%D0%B4%D0%B8%D1%80%D0%B5%D0%BA%D1%82%D0%B5%D0%BD-%D1%83%D0%B4%D0%B0%D1%80-%D1%81%D0%B8%D0%B4%D0%B5%D1%80%D0%BE%D0%B2-%D0%BF%D0%BE%D1%81%D0%B5%D1%87%D0%B5-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BA%D1%80%D0%B0%D0%B9-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%B8-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D1%81%D0%BE%D1%86%D0%B8%D0%B0%D0%BB-news699057.html", "text": "Граничната ограда не може да не бъде обект на национална сигурност. Тази ограда трябваше да се построи. Аз посетих района и видях едно доста стабилно съоръжение. Не е вярно, че през нея може да се преминава безпроблемно.Това заяви в студиото на „Събуди се” лидерът на „Атака” Волен Сидеров. С тези думи той коментира изказването на Елена Йончева, че нелегални мигранти влизат от Турция в България като преминават оградата на границата с помощта на сгъваеми стълби. Сидеров видя в поведението на Елена Йончева провокативна игра: \"Това е тенденциозно и не е коректно, не е държавнически коректно. С Елена Йончева се познаваме от много години, познавам журналистическото й творчество... Тук обаче съзирам една провокативна роля. Ние вече имаме съоръжение, което спира ако щете психологически мигрантите. Нека Елена Йончева обясни как беше преди и как е сега. Защото нейното поведение е безотговорно, тук става дума за сигурността на цялата държава... Целта е много ясна - да се посочи към лошите Патриоти, че те са лоши\". Той коментира и защо социалистите искат оставката на вицепремиерът Валери Симеонов. \"Корнелия Нинова поиска оставката му, както и тази на вътрешния министър... Защо Нинова атакува Валери Симеонов? Защото той е по-лесната мишена за опозицията. По-лесно е да кажеш: \"Тези националисти не трябва да бъдат в домакинството на Евросъюза. Тук вече е заровено кучето. Защото тогава ще бъдем легитимирани като част от управление, което е европейско. Това не се харесва на БСП и ДПС\", заяви Сидеров. Лидерът на \"Атака\" защити колегата си от Обединени патриоти Валентин Касабов за \"фриволния\" му език към ДПС: \"ДПС не могат да преживеят факта, че не са трета политическа сила и вечният балансьор, а на тяхно място са Обединените патриоти. По-вкусно е, казано на наш журналистически език, да хванеш такава реплика и да атакуваш\".", "date": "2017.10.21", "title": "ДИРЕКТЕН УДАР! Сидеров посече Елена Йончева за оградата край границата и разкри защо социалистите атакуват Валери Симеонов"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%B4%D0%B2%D1%80-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%8F-%D1%80%D0%B5%D0%B4-%D0%B7%D0%B0%D1%80%D0%B0%D0%B4%D0%B8-%D0%BB%D0%B5%D0%B2%D1%81%D0%BA%D0%B8-%E2%80%93-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-news699033.html", "text": "Столичната дирекция на вътрешните работи предприема сериозни мерки за охрана на обществения ред и безопасност на движението в столицата във връзка с футболния двубой между Левски и ЦСКА-София, съобщиха от пресцентъра на МВР, цитирани от Фокус. Мачът е от 16:00 часа на Националния стадион „Васил Левски“. На двубоя се очакват около 25 000 зрители. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове, в района на спортното съоръжение, полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, чадъри, бутилки, в това число и парфюми). Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, зрителите се приканват да се възползват от по-ранното отваряне на входовете на стадиона. Вратите за посетители ще бъдат отворени в 14:00 часа.", "date": "2017.10.21", "title": "Важно! СДВР със сериозни мерки за охрана на обществения ред заради Левски – ЦСКА-София"}
{"url": "http://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-%D0%B2-%D1%80%D1%83%D0%B5%D0%BD-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%80%D1%83%D1%86%D0%B0-%D0%BD%D0%B0-%D0%BF%D1%8A%D1%82%D1%8F-news699098.html", "text": "Председателят на Общинския съвет в Руен Ешереф Ешереф се възстановява, след като е бил леко ранен при катастрофа на пътя за село Преображенци. Той пътувал с автомобила си, когато изскочила каруца на шосето. За да избегне удара с допотопното превозно средство Ешереф рязко завил встрани, излязъл от пътя и се ударил в дърво. Скоростта не е била висока и той получил леки наранявания в областта на ухото. Наложило се кратък престой в болница за медицински манипулации. Инцидентът е от преди дни, но стана ясен днес, след като почти на същото място загинаха Нуртен Али и нейният син – третокласника Мустафа, съобщава \"Бургас Инфо\". Според местни жители обаче няма опасни участъци по пътя, които да причиняват катастрофите. Шосето е широко, най-вероятно трагедията днес се е случила, поради отвличане на вниманието, а е било още тъмно, коментираха жители на Преображенци.", "date": "2017.10.21", "title": "Шефът на Общинския съвет в Руен пострада при катастрофа заради каруца на пътя "}
{"url": "http://pik.bg/%D0%BF%D0%BE%D0%B6%D0%B0%D1%80-%D1%81%D1%83%D1%85%D0%B8-%D1%82%D1%80%D0%B5%D0%B2%D0%B8-%D0%B8-%D1%85%D1%80%D0%B0%D1%81%D1%82%D0%B8-%D0%B3%D0%BE%D1%80%D1%8F%D1%82-%D0%BD%D0%B0%D0%B4-%D1%81%D0%B5%D0%BB%D0%BE-%D1%81%D0%BC%D0%BE%D1%87%D0%B5%D0%B2%D0%BE-news699100.html", "text": "Пет декара сухи треви и храсти горят в района над село Смочево, Благоевградско, съобщи радио Фокус-Пирин. Според информацията, огънят се разсраства, като пожарът навлиза низово в дъбова гора. От местната ловна дружинка са започнали да гасят пламъците.  Към момента на място има и два пожарни автомобила от Дупница.", "date": "2017.10.21", "title": "Пожар! Сухи треви и храсти горят над село Смочево"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2-%E2%80%9E%D0%B2%D0%B8%D1%82%D0%BE%D1%88%D0%B0%E2%80%9C-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0-%D0%B2-%D0%BA%D0%B2%D0%B0%D1%80%D1%82%D0%B0%D0%BB-news699085.html", "text": "Протест на жители на кв. „Витоша“ блокира за кратко движението по бул. „Симеоновско шосе“. Исканията им са за повече изходи към Околовръстното, бул. „Черни връх“ и „Симеоновско шосе“, както и подобряване на инфраструктурата в квартала, съобщи Би Ти Ви . Недоволните посочиха като свои проблеми и липсата на училище, детски площадки, лоши тротоари, задръствания и строежа на нова 17-етажна сграда. „Нямаме нищо в нашия квартал – нито тротоари, нито осветление. Направиха една детска градина, до която почти не може да се стигне. Нямаме и училище, нищо нямаме реално. Имаме един огромен трафик и задръстване сутрин по час и половина, за да излезем от квартала“, каза една от протестиращите. Тя посочи, че жителите на „Витоша“ плащат едни от най-високите данъци, затова общината трябва да инвестира в квартала. „Квартал „Витоша“ е един нов квартал на София, който е доста лошо планиран в края на 20 век и сега, за съжаление, берем плодовете от това лошо планиране. Трябват много време, усилия и средства, за да приведем нещата в ред“.  Това заяви пред Фокус кметът на район „Лозенец“ в София Любомир Дреков във връзка с протеста на жителите на кв. „Витоша“. „Жителите на кв. „Витоша“ имат диалог със столичното кметство. Неколкократно сме се срещали с активната част от тях и правим каквото можем, за да облекчим техните проблеми. Правим инфраструктурата, където можем – в момента правим тротоар на ул. „Чавдар Мутафов“, догодина ще направим връзката между ул. „Могилата“ и бул. „Филип Кутев“, така че работим по въпроса, просто изисква време и средства“, разясни Дреков. По думите му администрацията на район „Лозенец“ е напълно запозната с проблемите на кв. „Витоша“ и си е поставила за цел да се справи с тях възможно най-скоро. „Това може да стане само при наличие на средства и, разбира се, при сътрудничество на жителите от квартала, защото пътищата минават през частни имоти и се налага да отчуждаваме и да изкупуваме части от терени, а не винаги срещаме разбиране от собствениците, което забавя изключително много процесите“, каза Любомир Дреков. Той добави, че има уверението на Столична община и на кмета на София Йорданка Фандъкова, че може да разчита на пълното им съдействие в работата по проблемите на кв. „Витоша“.", "date": "2017.10.21", "title": "Протест! Жители на столичния кв. „Витоша“ поискаха подобряване на инфраструктурата в квартала"}
{"url": "http://pik.bg/%D0%BA%D0%B0%D0%BA-%D0%B4%D0%B0-%D1%81%D0%B8-%D0%BD%D0%B0%D0%B1%D0%B0%D0%B2%D0%B8%D0%BC-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B2%D0%B8%D1%82%D0%B0%D0%BC%D0%B8%D0%BD-d-%D0%BF%D1%80%D0%B5%D0%B7-%D0%B5%D1%81%D0%B5%D0%BD%D1%82%D0%B0-%D0%B8-%D0%B7%D0%B8%D0%BC%D0%B0%D1%82%D0%B0-news699060.html", "text": "Лятото си отиде, а с него и дългите слънчеви дни. Скоро през по-голямата част от денонощието времето ще е мрачно и ще се стъмва още преди работният ни ден да е приключил. Това затруднява набавянето на витамин D, но е от изключителна важност да намерим начин да го правим дори през студените месеци. Витамин D е важен за организма, защото помага за усвояването на калций и фосфор, заздравява костите, подобрява функцията на мозъка и помага при различни възпаления. Недостигът на витамина може да доведе до рахит при децата и остеомалация при възрастните. Приетата здравословна норма на витамин D е 10 микрограма на ден, а основният източник е слънчевата светлина. През есента и зимата обаче слънцето ни се усмихва рядко и се налага да прибягваме до алтернативи. Става въпрос за някои храни, богати на витамин D, чията консумация трябва да увеличим през зимните месеци. Основните източници на витамин D са: - Мазните риби: сьомга, сардини - Портокаловият сок - Зърнените закуски - Червеното месо - Яйчения жълтък - Сиренето - Тофуто", "date": "2017.10.21", "title": "Как да си набавим достатъчно витамин D през есента и зимата"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news699065.html", "text": "Американският милиардер Том Стайър стартира кампания за импийчмънт на президента Доналд Тръмп, съобщава Ехото на Москва. В профила си в „Туитър“ бизнесменът написа, че „Тръмп заплашва конституцията, американските свободи и живот“. Стайър публикува и петиция за импийчмънт на президента, в която се посочва, че Доналд Тръмп е довел САЩ до ръба на ядрена война, възпрепятства правосъдието и е взимал пари от чуждестранни правителства. Том Стайър е горещ поддръжник на американските демократи. Той участва в събирането на средства по време на предизборната кампания на Барак Обама.", "date": "2017.10.21", "title": "Американски милиардер стартира кампания за импийчмънт на президента Доналд Тръмп"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B8-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%BA%D1%80%D1%8A%D1%81%D1%82%D0%BE%D1%81%D0%B0%D1%85%D0%B0-%D1%88%D0%BF%D0%B0%D0%B3%D0%B8-%D0%B7%D0%B0-%D0%BE%D1%80%D1%8F%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D1%89%D0%B5-%D1%85%D0%BE%D0%B4%D0%B8%D0%BC-%D0%BB-news698794.html", "text": "Как така ще ми орязват правата и ще ми дават половин надница затова, че аз наистина съм болен. Това заяви лидерът на КНСБ Пламен Димитров по повод проекто-бюджета на ДОО за 2018 година, в който се предвижда първите три дни болнични да бъдат плащани от работодателя с 50 на сто от надницата. В ЕС работодателят плаща първите три дни болнични. В много от държавите-членки има и празни дни, които никой не плаща, те са изчаквателни дни. Първият ден болничен в Англия например никой не плаща. Един ден не се плаща, но после трите дни се плащат. Това е превенция за който не е болен, да не стои вкъщи, обясни Димитров. Според Красимир Дачев анализ показал, че болнични се взимат около 15 септември, когато децата тръгват на училище, есента и пролетта, когато се сади реколтата, и около коледните празници. Системата е ерозирана, защото системата за болнични и инвалиди е корумпирана. Има много фалшиви болнични, посочи той. Кой ходи болен на работа, друг не е болен, пък взима болнични - не може да се каже с точност, контрира Димитров. На 27 октомври ще излезем на протестен митинг за по-високи заплати. Бизнесът е спечелил 20 милиарда срещу 15 милиарда през 2013 г. Бизнесът трябва да вдигне заплатите, категоричен е лидерът на КНСБ.", "date": "2017.10.21", "title": "ГОРЕЩА ТЕМА! Бизнесът и синдикатите кръстосаха шпаги за орязването на болничните! Ще ходим ли грипави на работа, или ще склоним на 50% надница?"}
{"url": "http://pik.bg/%D0%BE%D1%82%D0%B1%D0%BE%D1%80%D1%8A%D1%82-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D1%81-%D0%B4%D0%B2%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8-%D0%B2-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-news699059.html", "text": "Световният вицешампион по футбол Аржентина ще изиграе два контролни мача в Русия, като част от подготовката на тима за участие на финалите на Световното първенство през 2018 година, съобщава сайтът на Футболната асоциация на Аржентина. На 11 ноември Лионел Меси и компания ще премерят сили с тима на Русия, като мачът трябва да се изиграе на стадион „Лужники“ в Москва. На 14 ноември на стадион „Краснодар“ в Краснодар Аржентина ще играе контролен мач и срещу тима на Нигерия.", "date": "2017.10.21", "title": "Отборът на Аржентина с две контроли в Русия през ноември"}
{"url": "http://pik.bg/%D0%BF%D0%BE%D0%B2%D0%BE%D0%B4-%D0%B7%D0%B0-%D0%B3%D0%BE%D1%80%D0%B4%D0%BE%D1%81%D1%82-%D0%BA%D0%B0%D1%80%D1%82%D0%B8%D0%BD%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BA%D1%80%D0%B0%D1%81%D1%8F%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BA%D1%80%D0%B5%D0%BC%D1%8A%D0%BB-%D0%B8-%D0%B2%D0%B0%D1%82%D0%B8%D0%BA%D0%B0%D0%BD%D0%B0-news699062.html", "text": "Картини на българския художник Павел Митков са привлекли вниманието на хора от световния политически и църковен елит, като Владимир Путин, Ангела Меркел, Хилари Клинтън, папа Йоан Павел II и още много други. Негови творби красят Белия дом, Кремъл и Ватикана. Началото, като за всеки млад художник е трудно, но съдбата го среща с необичаен покровител – бившия премиер Димитър Попов. „През 1992 г. нямаше както сега магазини, пък и беше доста скъпо – спомня си пред сутрешния блок на Би Ти Ви Павел Митков. - . Тензухените и памучни чаршафи бяха много удобни. Моят чичо тогава търгуваше със сирене и дворът беше пълен с палета, от които взимах дъските, ковях подрамките, опъвах чаршафите и с Ц200 и латекс се правеше грундът. Тогава правех всякави опити да направя някъде изложба, особено в центъра – „Шипка” 6. Навсякъде ходех, питах, интересувах се. Навсякъде ме отрязваха. Човекът, който ми е дал някакъв тласък в живота, е покойният премиер Димитър Попов, тъй като той забеляза картините и уреди първата ми изложба. Димитър Попов, Бог да го прости, беше човек  с изключителна класа и емоционална чувстителност по отношение на изкуството”. Павел Митков разказва и как произведенията му стигат до Белия дом, Кремъл и Ватикана. „Картина ми беше поръчана за Владимир Путин от църковното настоятелство на Александър Невски, които искаха бързо голямо платно и да бъде храмът. В този случай аз бях удобният творец, тъй като рисувам бързо, всички го знаят. Нарисувах една картина, подариха я на президента Путин и след това започнаха да поръчват и за други гости. Предстои сега на новия папа да бъде направена картина, която все още не знам какво ще нарисувам”, разказва Митков. Той има срещи с най-интересните личности на нашето време. Те са вълнуващи, но по-ценни за него се оказват други запознанства. „Всички хора, които са много известни и много познати на обществото имат специфично силна енергия – казва художникът. -  Много ме впечатли италианската принцеса Мария Савоя на изложбата в Монако, където в зала „Грималди” минаваха по щандовете и тя като видя България, дойде веднага при мен. Започнахме да си говорим за Симеон II. Имах чувството, че я познавам от дълго време, докато при други известни, с които съм се срещал, нямам това чувство”. Най-вълнуващата поръчка за художника е картина за папа Йоан Павел II. “Много особен момент. Идеята на тази картина тогава беше точно да помогне енергийно на тези отношения, но те вече бяха достигнали едно ниво. За Папа Йоан Павел II решихме да бъде Бачковският манастир. Той е една специална светиня за България, която е интeрeсна не само с това, че се намира в центъра на държавата, а и със своята история и уют, който придава”, уточни Павел Митков. Най-мащабната му картина пък е портретът на Чингис  Хан, който се намира в Москва. „Тя беше 3 метра на 2 метра. Чингис Хан можеш да го нарисуваш, да го прерисуваш, кой знае какво сложно няма – шлем,мустаци и кон. Но за да хванеш духа на този човек и да го пресъздадеш, беше голяма борба, каквато той е водил в живота си. Голяма битка”, казва творецът. Картините  му се раждат на всякакви места в България и по света. “България е прекалено голяма, за да се побере в една рисунка. България е вселена”, обобщава Павел Митков.", "date": "2017.10.21", "title": "Повод за гордост! Картини на българин красят Белия дом, Кремъл и Ватикана"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D0%B8%D0%B7%D1%85%D0%B0%D1%80%D1%87%D0%B8%D0%BB%D0%B0-%D0%B7%D0%B0-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D0%B4-1-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news699043.html", "text": "Министерството на отбраната на Великобритания е изхарчило за борба с терористичната групировка „Ислямска държава“ в Сирия и Ирак над 1 млрд. долара, съобщава „Дейли Мейл“. По данни на изданието, тази сума е била изхарчена в рамките на три години, в която Великобритания е част от международната коалиция, оглавявана от САЩ. В Лондон са убедени, че борбата с терористичната групировка трябва да продължи, което би намалило заплахата от тероризъм в самата Великобритания. Отбелязва се, че последният успех на коалицията е освобождаването на сирийския град Ракка. Външният министър на Великобритания Борис Джонсън определи това освобождение, като „повратен момент в борбата с „Ислямска държава“.", "date": "2017.10.21", "title": "Великобритания е изхарчила за три години над 1 млрд. долара за борба с „Ислямска държава“"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BF%D0%BE%D0%B6%D0%B0%D1%80-%D0%BF%D0%BB%D0%B0%D0%BC%D0%BD%D0%B0-%D0%B2-%D1%80%D0%B8%D0%BB%D0%B0-%D0%BE%D0%B3%D1%8A%D0%BD%D1%8F%D1%82-%D0%B5-%D0%BE%D0%B1%D1%85%D0%B2%D0%B0%D0%BD%D0%B5%D0%BB-5-%D0%B4%D0%B5%D0%BA%D0%B0%D1%80%D0%B0-news699143.html", "text": "Пожар пламна в Рила. По първоначална информация огънят се е разпространил на площ над 5 дка, предимно с треви и сухи храсти. Впоследствие пожара се е разпространил и в широколистна гора. Сигналът е подаден малко след обяд. Пожарът е пламнал в района на село Смочево, община Рила, пламъците са тръгнали от сухи треви, съобщава Нова тв. Пожарът гасят две ловни дружини от два пожарникарски екипа от Дупница. Надморската височина на горящата местност е приблизително 800 метра. В гасенето се включва и високо-проходима техника.", "date": "2017.10.21", "title": "БЕДСТВИЕ! Пожар пламна в Рила, огънят е обхванел 5 декара"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%BE%D0%B1%D0%B5%D1%80%D1%82%D0%B0%D0%BD-%D0%B8%D0%B7%D1%80%D0%B8%D0%B3%D0%BD%D0%B0-%D1%81-%D0%BA%D1%83%D0%BB%D1%82%D0%BE%D0%B2%D0%B0-%D1%80%D0%B5%D0%BF%D0%BB%D0%B8%D0%BA%D0%B0-news699140.html", "text": "\"Беше като английски мач, . Атмосферата е уникална и няма нищо по-хубаво за футбола. Вкарахме два пъти и успяхме да стигнем до 2:2, след като изоставахме. ЦСКА е много добър отбор. Имахме контрол и се справихме на ниво. Добре се чувствам и ще премина през контузията си. Искам да помагам на тима и съм доволен от резултата\", коментира звездата на Левски - Габи Обертан, след дербито между \"сините\" и ЦСКА. Мачът завърши при резултат 2:2.", "date": "2017.10.21", "title": "Звездата на Левски Обертан изригна с култова реплика!"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D0%B4%D0%B2%D0%B5-%D0%B4%D0%B5%D1%86%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%B4%D0%B5%D1%80%D0%B1%D0%B8%D1%82%D0%BE-%D0%BB%D0%B5%D0%B2%D1%81%D0%BA%D0%B8-%D1%86%D1%81%D0%BA%D0%B0-%D0%B1%D0%B8%D0%BB%D0%B8-%D1%81%D0%B0-news699144.html", "text": "Две деца са пострадали след дербито между Левски и ЦСКА (2:2). Две момичета, едно от които на девет години, са постъпили в болница, след като са се надишали с дим от факлите в една от агитките. Това разкри комисар Антон Златанов, които отговаря за сигурността на мероприятието. Преди срещата пък са задържани 39 лица, които са се опитали да внесат на стадиона пиротехнически материали и наркотични вещества, акцентира \"Спортал\". На терена двата гранда не се победиха след голово равенство. Яблонски откри за \"сините\" в началото на мача. След това Тиаго Родригес вкара 2 попадения за ЦСКА, \"червените\" осъществиха пълен обрат. до почивката. А в 61-ата минута Прохазка реализира за крайното - 2:2. За жалост освен в спортен празник, двубоят се превърна и в арена на неприятни сцени, застрашавайки деца, гледащи футболния спектакъл.", "date": "2017.10.21", "title": "Жестока драма! Две деца в болница след дербито Левски-ЦСКА! Били са... "}
