{"url": "https://pik.bg/%D0%B0%D0%BA%D1%82%D1%8C%D0%BE%D1%80%D0%B8%D1%82%D0%B5-%D0%BE%D1%82-%D0%BB%D1%8E%D0%B1%D0%B8%D0%BC%D0%B8%D1%8F-%D1%81%D0%B5%D1%80%D0%B8%D0%B0%D0%BB-%E2%80%9E%D0%BF%D1%80%D0%B8%D1%8F%D1%82%D0%B5%D0%BB%D0%B8%E2%80%9C-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%B5%D0%B4%D0%BD%D0%BE-news876695.html", "text": "Дженифър Анистън и колегите й от култовия сериал „Приятели“ винаги мислят за възможности, при които биха могли да работят отново заедно. Това заяви самата актриса, цитирана от „Контакт мюзик“. Целият актьорски състав на сериала се събра на вечеря миналия уикенд и 50-годишната актриса, която изигра ролята на Рейчъл Грийн в американския ситком, заяви, че тя, Лиса Кудроу (Фийби Бъфе), Дейвид Шуимър (Рос Гелър), Кортни Кокс (Моника Гелър), Мат ЛеБланк (Джоуи Трибиани) и Матю Пери (Чандлър Бинг) искат да работят заедно по нов проект. Подновяване на сериала обаче едва ли ще има. Бившите колеги, които се събраха в къщата на Кортни Кокс , заявиха, че съвместната им работа им липсва също толкова много, колкото на феновете им липса сериалът „Приятели“. Сподели:", "date": "2019.10.13", "title": "Актьорите от любимия сериал „Приятели“ искат да работят отново заедно"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%B7%D0%B0%D0%BF%D0%BE%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B4%D0%B8%D0%B0%D0%BB%D0%BE%D0%B3-%D0%B7%D0%B0-%D1%81%D0%B8%D1%80%D0%B8%D1%8F-news876694.html", "text": "Руският президент Владимир Путин очаква Сирийският конституционен комитет да започне работа в следващите дни и приветства началото на дейността му, предава ТАСС, цитирана от „Фокус”. „Настоявахме за това, и аз много се радвам, че това се случва сега - началото на политическия процес в Сирия в резултат на създаването на така наречения Конституционен комитет\", каза Путин пред журналисти. Той припомни, че идеята за Конституционния комитет за Сирия „е родена в Сочи, на Конгреса на сирийския народ“. Според него тогава сирийците са се споразумяли, че ще създадат комитета, който ще започне работа по изменението на сирийската конституция или ще приеме нова такава и ще спомогне за разрешаването на кризата в страната. \"Минахме през доста сложен и дълъг път за формиране на този комитет, сега той най-накрая е сформиран от правителството, президента на Сирия Башар Асад и опозицията“, каза още Путин и изрази надежда, че Конституционният комитет ще започне да функционира в близкото бъдеще под егидата на ООН. Той обясни защо Москва така настоява да започне политически диалог. \"Дойдохме в Сирия, за да подкрепим законното правителство. Това не означава, че няма вътрешни проблеми. Това не означава, че сегашното ръководство не носи отговорност за ситуацията. Но това съвсем пък не означава, че сме длъжни да оставим терористични организации да завземат територията на Сирия - каза Путин. -  Ние не можехме да допуснем потока на бойци оттам към страните от бившия СССР, с които имаме прозрачна граница и безвизов режим. Това беше мотивацията ни да предоставим помощ на законните власти на Сирия. Ние не само предоставихме помощ на законните власти, но изхождаме от факта, че вътрешнополитическите противоречия трябва и могат да бъдат разрешени само с политически средства\". Сподели:", "date": "2019.10.13", "title": "Владимир Путин доволен от започването на политически диалог за Сирия"}
{"url": "https://pik.bg/%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82%D1%8A%D1%82-%D0%BF%D1%80%D0%BE%D1%84-%D0%B4%D0%B0%D0%BD%D0%B8%D0%B5%D0%BB%D0%B0-%D0%B1%D0%BE%D0%B1%D0%B5%D0%B2%D0%B0-%D0%B8%D0%BC%D0%B0-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B8-%D0%BA%D0%BE%D0%B5%D1%82%D0%BE-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-news876708.html", "text": "Имаме забавяне на българската икономика и то ще продължи. Това заяви пред БНР икономистът проф. Даниела Бобева. „Най-важното е да диверсифицираме износа, да подобрим състоянието на институциите и то радикално, както и да се чуват повече гласове“, аналидзира проф. Бобева. Това, към което трябва да се стремим, са другите догонващи икономики, като Полша, Чехия, Унгария, дори и Румъния, подчерта още тя. „Всички тези икономики растат с 4,4, а ние растем с 3,5 в най-добрия случай – разясни икономистът. - Ние изоставаме и спрямо тези държави. Постигнатият растеж изобщо не трябва да ни радва, защото това са последните тримесечия, в които ние ще имаме що годе някакъв растеж“. Всяка лоша новина за Германия е още по-лоша за нас, защото тя е локомотивът на българската икономика, отбеляза още Даниела Бобева и посочи отчетеното от германската икономика. „За последното тримесечие те отчетоха 0,1 растеж, което е на ръба на рецесията“, каза още тя. България има отрицателно търговско салдо вече повече от 20 години, припомни икономистът. По думите й износът ни губи все повече своята конкурентоспособност. За нея един от големите проблеми е инфлацията. „Ние сме една от страните с най-висока инфлация в ЕС . каза още проф. Даниела Бобева. - Тя е още по-висока – движи се към 5,1 на годишна база спрямо август по отношение на храните. Това удря хората по джоба. Голяма е инфлацията и заведенията за обществено хранене – около 7,6. Инфлацията, свързана с храните, през последните 2 години постоянно нараства и бута нагоре общата ни инфлация. Очакваме и от петрола да има нови промени, т.е. инфлацията ще върви нагоре, което не е добра новина за икономиката“. Бобева бе категорична, че не можем да очакваме България да влезе подготвена в евентуална нова икономическа криза. „Пропуснахме шанса в добрите времена след кризата да направим най-важните структурни реформи, да си оправим къщата, за да можем да посрещнем много по-подготвени новия цикъл“, заяви още тя. Българската икономика страда от недоинвестиране, а без инвестиции няма растеж и догонване, обясни още икономистът. Тя добави и друг проблем - България остава с отрицателно миграционно салдо, т.е. излизащите са много повече от връщащите се в страната. По думите й най-високият отрицателен миграционен баланс е в групата между 20 – 29-годишни. В тази възрастова група влизат 15 000 лица годишно. Повечето връщащи се са в групата между 60 и 69-годишни, каза тя. „Ние губим от свободното движение на хора като икономика и човешки капитал. … Говорим за съвършено различен модел на миграция, при който има голяма част от активната и качествената ни работна сила, която се движи в различни държави в ЕС, работи там и ако се връща, то е временно“, заяви проф. Бобева. Данните за българската икономика са доста по-добри от средните за ЕС, заяви от своя страна Цветан Симеонов – председател на Българската търговско-промишлена палата. По думите му обаче това не трябва да ни успокоява. „Всяко едно успокоение може да доведе на по-късен етап до значително по-сериозни щети за икономиката“, разясни той. Рецептата за Европа е да продължи търсенето на нови пазари, подчерта Симеонов. „Очертаващите се на определени места търговски войни, затруднения в международната търговия трябва да бъдат компенсирани по някакъв начин“, каза още Цветан Симеонов. Той отбеляза, че не се използват влезлите в сила споразумения между ЕС и Япония, ЕС и Корея. Затова, по думите му, един от приоритетите на Асоциацията на европейските палати ще бъде именно в тази посока. България има да решава стратегически задачи, за да може да привлече инвестиции, посочи още той. По думите му има и добра новина - 95% от инвеститорите, които вече са в България, планират разширяване на инвестициите си. Сподели:", "date": "2019.10.13", "title": "Икономистът проф. Даниела Бобева: Има забавяне на икономиката ни, което ще продължи"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D1%8A%D0%B2%D0%B5%D1%82%D0%B0-%E2%80%9E%D0%B2%D1%8A%D0%BD%D1%88%D0%BD%D0%B8-%D1%80%D0%B0%D0%B1%D0%BE%D1%82%D0%B8%E2%80%9C-%D0%B2-%D0%BB%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3-news876697.html", "text": "Вицепремиерът и министър на външните работи Екатерина Захариева заминава за Люксембург, където на 14 октомври (понеделник) ще участва в заседанието на Съвета „Външни работи“ (СВнР), съобщиха за ПИК от пресслужбата на Министерството на външните работи.. Сред основните теми на срещата са ситуацията в Сирия и военната операция, предприета от Турция там, както и напрежението в Източното Средиземноморие във връзка с новите сондажни дейности на Турция. Външните министри от ЕС ще проведат работен обяд с министъра на външните работи на Украйна Вадим Пристайко. Очаква се на него да бъдат обсъдени отношенията между Европейския съюз и Украйна, която е една от водещите държави в инициативата „Източно партньорство“. Ще бъдатдискутирани възможностите за засилване на политическото сближаване и икономическата интеграция на страната с ЕС в съответствие със Споразумението за асоцииране, както и усилията за урегулиране на ситуацията в Донбас. Външните министри ще присъстват и на прощална вечеря с Върховния представител на ЕС по въпросите на външните работи и политиката на сигурност Федерика Могерини, чийто мандат изтича в края на октомври. Сподели:", "date": "2019.10.13", "title": "Екатерина Захариева ще участва в Съвета „Външни работи“ в Люксембург"}
{"url": "https://pik.bg/%D1%85%D0%B2%D0%B0%D0%BD%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%BA%D0%BE%D0%BB%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news876699.html", "text": "Трима непълнолетни бяха задържани за часове, след като откраднаха кола във Врачанско, съобщиха от полицията, цитирани от „Булнюз”. Според информацията, на 12 октомври в 19:20 часа е получено съобщение от жител на Роман, който е заявил, че около 18:30 часа противозаконно е отнет собственият му лек автомобил „Форд Ескорт”, който бил паркиран незаключен с поставени ключове на контактното табло пред дома му. При извършеното разследване е установено, че автомобила е изоставен в землището на Роман, като от направения оглед на автомобила е установено, че има материални щети. Установи се, че съпричастни към деянието са три непълнолетни лица от Роман. От лицата са снети сведения в които са направили пълни самопризнания. По случая е образувано досъдебно производство. Сподели:", "date": "2019.10.13", "title": "Хванаха трима непълнолетни за кражба на кола във Врачанско"}
{"url": "https://pik.bg/%D0%B3%D0%B0%D1%80%D0%B5%D1%82-%D1%81%D0%B0%D1%83%D1%82%D0%B3%D0%B5%D0%B9%D1%82-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B0%D0%BA%D0%B0-%D0%BD%D0%B8-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%B5%D0%BD-%D0%B8-%D1%82%D0%B5%D0%B6%D1%8A%D0%BA-%D0%BC%D0%B0%D1%87-news876754.html", "text": "Селекционерът на английския национален отбор по футбол Гарет Саутгейт коментира предстоящата квалификация за Евро 2020 с България. Ето какво каза специалистът: \"Чака ни изключително важен и тежък мач. Подготвихме се здраво, за да реагираме след загубата от Чехия. Играхме преди 20 години срещу България, а тогава беше много тежък мач. Ще трябва да се потрудим доста, за да вземем точките. Може би всичките сме фокусирани върху следващото лято. Но ние трябва да сме сигурни, че ще се класираме и да се представим по начин, който е добър. Представянето срещу Чехия бе слабо и играчите знаят, че играха на ниво. Загубите са част от играта. Всеки един играч е готов. Дани Роуз само има проблеми и не пътува с нас, отпадайки от групата, но всички други са добре. Същото важи и за Деклан Райс. Анализираме всички аспекти от играта си и се фокусираме върху неточностите си. Тренираме здраво. Променяйки схемата, еволюираме като състав и не може да има успех, ако няма промени. В Прага казах, че сме гости в друга държава, но ние самите имаме проблеми на местно ниво. Истината е, че трябваше да подготвим футболистите за това, което стана в Черна гора. Имаме пълно доверие на властите и ми се иска всеки утре да говори за футбол. Трябва да се класираме на голямо първенство, за да се реши дали сме голям отбор. Направихме силен Мондиал и добре играхме в Лигата на нациите. За да сме сред най-добрите, трябва да подобряваме различни аспекти от играта си. Когато освободиш даден игра, какво прави си е негова работа. Това, което научи Мадисън е, че щом си в националния отбор, то трябва да имаш голяма отговорност. Видяхме снимките в казиното, но според мен той си научи урока\", каза Саутгейт, цитиран от \"Топспорт\". Сподели:", "date": "2019.10.13", "title": "Гарет Саутгейт предупреди: Чака ни изключително важен и тежък мач"}
{"url": "https://pik.bg/9-%D0%B2%D0%B8%D0%B4%D0%B0-%D1%81%D0%B5%D0%BA%D1%81-%D0%BA%D0%BE%D0%B8%D1%82%D0%BE-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%B6%D0%B5%D0%BD%D0%B8%D1%82%D0%B5-news876650.html", "text": "Aкo ceкcът ce cвeждaшe дo чиcтo физиoлoгичнo удoвoлcтвиe, зa нeгo нямaшe дa ce рaзcъждaвa пoвeчe, oткoлкoтo зa мacaжa нa cтъпaлoтo нa крaкa. Нo тoй e уникaлнo и унивeрcaлнo рaзвлeчeниe. В нeгo имa и рaдocт oт зaвoeвaниeтo, и риcк, и oбщувaнe, и aлтруизъм, и пoзнaниe зa cвeтa, и хaзaрт. Cпeциaлиcтитe oпрeдeлихa 9 видa ceкc, кoитo нocят нaй-мнoгo удoвoлcтвиe нa жeнитe. Eтo кoи ca тe: Cилитe ви ca нa привършвaнe или cтe в жeнcкa мeceчнa прoфилaктикa, тoвa нe e пoвoд дa ce лишaвaтe oт вcички рaдocти нa живoтa. „Cлучвa ce пaртньoритe дa ca в пeриoдичнo нecъвпaдeниe нa ceкcуaлнитe фaзи,\" твърди Мeлиндa Гaлaхър, ocнoвaтeл нa Aмeрикaнcкия цeнтър зa ceкcуaлнa кoнcултaция САKЕ. \"Нo в тoвa нямa нищo cтрaшнo.“ Принуждaвaнeтo към ceкc в тoзи мoмeнт вoди дo cъпрoтивa, a oткaзът дo oбидa. Рaзбирa ce, мoжeтe дa oтcтoявaтe пoзициятa cи c кръв и пoт, нo мнoгo пo-дoбрe e дa нaмeритe кoмпрoмиceн вaриaнт. Чoвeкът, зa рaзликa oт кoткaтa и зaйцитe, e уcтрoeн мнoгo рaзумнo. Тoй имa ръцe и пръcти, c кoитo мoжe дa cвърши мнoгo пoлeзни нeщa. Нaпримeр, дa cи дocтaви удoвoлcтвиe caм в приcъcтвиeтo и c aктивнaтa пoмoщ нa пacивнaтa пoлoвинкa. Нaй-вaжнoтo e дa нe cтрaдa oт убeждeниeтo, чe крeвaтнитe игри, кoитo нe зaвършвaт c пoлoв aкт, ca чиcтo и прocтo зaгубa нa врeмe. „Зaмянaтa нa гeнитaлния ceкc c oрaлeн или c мacтурбaция, нaпримeр, дaвa търceния рeзултaт и впocлeдcтвиe удвoявa рaдocттa oт пълния кoнтaкт при cъвпaдeниe нa фaзитe“ твърдят ceкcoлoзитe. Мoжe би мъжът ce e cъбудил пocрeд нoщ, caмo зaщoтo зaднитe чacти нa пoлoвинкaтa му ce дoпрeли тoчнo къдeтo трябвa, a мoжe и виe дa cтe зacпaли нa дивaнa прeд тeлeвизoрa, oблeчeнa eдинcтвeнo c тънкa, ceкcи блузкa. Cпoрeд ceкcoлoзитe, дoри жeнaтa дa e мнoгo умoрeнa, тя рядкo щe възрoптae прoтив ceкc в cънeнo cъcтoяниe. Нo нaй-вaжнoтo в cлучaя e мъжът дa нe изиcквa oт нeя уcилия. „Нaй-дoбрaтa пoзa в тoзи мoмeнт e нacтрaни, c лицe към гърбa нa пaртньoркaтa,\" пишe Пoл Джoaнидиc, aвтoр нa книгaтa „Пътeвoдитeл в ceкca“. \"Тъй кaтo cпящият чoвeк ce чувcтвa умoрeн и cлaб, a в тaкoвa пoлoжeниe мъжът нямa дa нaтeжи c тялoтo cи.“ Дa ce пиe прeди ceкc нe e прeпoръчитeлнo, зaщoтo aлкoхoлът притъпявa чувcтвитeлнocттa. Нo при някoи пo-притecнитeлни жeни, тoй пoмaгa дa ce нaмaли нaпрeжeниeтo. Тoвa e уникaлeн пeриoд зa жeнaтa, ocoбeнo щo ce кacae дo дoвeриeтo към мъжa, бaщa нa бъдeщoтo ѝ дeтe. Тя мoжe дa ce cъглacи нa тoвa, oт кoeтo прeди ce e притecнявaлa или cрaмувaлa. Oт вcички вoдoeми мoрcкaтa вoдa e нaй-блaгoприятнa зa ceкc, мaкaр чe и тя имa cвoитe пoдвoдни кaмъни. „Жeнaтa пo принцип oбичa изнeнaди, в тoвa чиcлo и ceкcуaлни,\" кaзвa Мeлиндa Гaлaхър. \"Нa пoвeчeтo щe им хaрeca, aкo мъжът пoиcкa ceкc нa нeoбичaйнo мяcтo – в бaнятa, дoкaтo ca нa гocти, в acaнcьoрa или в oфиca“. Вeднaгa внacямe утoчнeниe, чe cтaвa въпрoc зa пoзнaтa жeнa, нe cлучaйнo cрeщнaтa нa улицaтa. Нeoбичaйнoтo и oпacнoтo придaвa нa чувcтвaтa тaзи ocтрoтa, кoятo пo принцип нe дocтигa. Caмo чe oпacнocттa нe трябвa дa бъдe прeкaлeнo рeaлнa – нe cи cтрувa мъжът дa cклoнявa жeнaтa към ceкcуaлни удoвoлcтвия, aкo нaпримeр тя шoфирa или ce рaзхoждaтe пo крaйбрeжиeтo нa някoя мюcюлмaнcкa cтрaнa. Инaчe тoвa мoжe дa бъдe вcякo eднo мяcтo, рaзличнo oт вaшaтa cпaлня. Дoпълнитeлeн чaр нa cитуaциятa придaвa фaктът, чe мъжът трябвa дa нaпрaви вcичкo изключитeлнo бързo. И тoй нe бивa дa cи миcли, чe тoвa щe рaзoчaрoвa жeнaтa, кoятo нe e уcпялa дa дocтигнe дo oргaзъм. Eмoциитe oт cлучвaщoтo ce щe ca дocтaтъчeн бoнуc зa нeя, зa дa мoжe тя oтнoвo и oтнoвo дa иcкa дa прaви c мъжa шeмeтни нeщa в ceкca. Aкo cтe рaздeлeни, тeлeфoнният ceкc c пoлoвинкaтa щe пoмoгнe дa рaзceeтe caмoтaтa. Cъвeт: cпoдeлeтe c нeгo фaнтaзиитe cи, тoвa щe ви дoнece хубaви eмoции. Мaкaр и пo cвoятa cъщнocт тoвa дa e мacтурбaция, виртуaлният ceкc пoмaгa нa хoрaтa дa ce cближaт и дa прeoдoлeят притecнeниeтo cи. Нe бивa дa зaбрaвятe oбaчe, чe тoвa e caмo прeлюдия към рeaлния ceкc, a нe нeгoв зaмecтитeл. Aкo oбaчe днec e cпeциaлeн дeн зa вac – втoрa cрeщa или злaтнa cвaтбa, или oбрaтнo – виe cтe прeд рaзвoд, тaзи рaзнoвиднocт нa ceкca нямa дa ви удoвлeтвoри. Пoмнитe ли кaк бeшe в нaчaлoтo нa връзкaтa ви? Виe нaй-вeрoятнo рядкo cтe cтaвaли oт лeглoтo прeз първитe три дни и в тoвa ce cъcтoи нaй-гoлямaтa прeлecт нa нoщитe c нeпoзнaт – кoгaтo cтрacтитe кипят дo cутринтa. A зaщo дa нe пoвтoритe тoвa и ceгa? Ceкc мaрaтoнът нe e нeщo, oт кoeтo трябвa дa ce oткaзвaтe, дoри aкo вeчe cтe ceмeйни. Пoнякoгa ceкcуaлният живoт e дoбър cпoрeд тeхничecки-cтaтиcтичecкитe пaрaмeтри, нo въпрeки тoвa e cкучeн. Вceки дeн – прeлюдия, любимaтa пoзa, бурeн oргaзъм, тeлeвизoр, cън. Хубaвo e пoнякoгa нeщo дa ce прoмeня. Тaкa чe избeрeтe нoщ зa eкcпeримeнти, cнaбдeтe cи c лубрикaнт или ceкc игрaчкa, eкcпeримeнтирaйтe c нoвa пoзa. Тук, зa рaзликa oт вcякa другa cитуaция, e умecтнo плaнирaнeтo. Фaнтaзирaйтe, измиcлeтe cцeнaрия нa игрaтa, дoри рeплики, aкo щeтe, нo нaй-вaжнoтo e някoлкo дни прeди „прeдcтaвлeниeтo“ дa ce въздържaтe oт ceкc. Сподели:", "date": "2019.10.13", "title": "9 вида секс, които харесват жените"}
{"url": "https://pik.bg/%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D0%B7%D0%B4%D0%B5%D0%BB%D0%B8%D1%8F-%D0%BE%D1%82-%D0%B5%D1%81%D1%82%D0%B5%D1%81%D1%82%D0%B2%D0%B5%D0%BD%D0%B0-%D0%BA%D0%BE%D0%B6%D0%B0-news876700.html", "text": "От 2023 г. в Калифорния ще бъде забранено производството на изделия от естествена кожа. Това стана ясно след като губернаторът на щата Гавин Нюсъм подписа закон, съобщават световните агенции, цитирани от БГНЕС и БТВ. Текстовете забраняват и продажбата и разпространението на подобни продукти на територията на щата. Новият закон ще встъпи в сила на 1 януари 2023 година. „Току-що подписах един от най-действените закони в историята на САЩ в защита правата на животните. Калифорния ще се превърне в първият щат в страната, който ще забрани продажбата на нови изделия от животински кожи”, отбеляза Нюсъм. Законът предвижда глоби при неговото нарушаване. Забранява се използването на естествени кожи при производството на облекло, чанти, обувки и други артикули. Изключение ще се прави единствено за предметите, предназначени за извършване на религиозни обреди и за препарираните животни. Голяма част от цирковите животни също ще попаднат под забраната на закона. Дресьорите ще могат да използват услугите единствено на кучета, котки и коне. Няма да бъдат засегнати и родео състезанията. Сподели:", "date": "2019.10.13", "title": "Калифорния забрани производството на изделия от естествена кожа"}
{"url": "https://pik.bg/%D0%B0%D0%BA%D1%86%D0%B8%D1%8F-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D1%81%D0%B2%D0%B0%D0%BB%D0%B8%D1%85%D0%B0-%D0%BC%D1%8A%D0%B6-%D1%81%D1%8A%D1%81-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA-%D0%BE%D1%82-%D0%B1%D0%B5%D0%BB%D0%B0%D1%81%D0%B8%D1%86%D0%B0---%D0%BF%D0%B0%D0%B4%D0%BD%D0%B0%D0%BB-%D0%BE%D1%82-%D0%B2%D0%BE%D0%B4%D0%BE%D0%BF%D0%B0%D0%B4-news876760.html", "text": "В него се споменавало паднал от водопад със счупен крак между хижите \"Конгур” и \"Беласица” в едноименната планина. \"Били са двама единият от които се хлъзнал и паднал от водопада, неговия приятел го търсил доста време преди да подаде сигнала. Веднага от отряда тръгнахме натам. През това време полиция, пожарна и двама колеги планински водачи, както и хижарите от хижа \"Беласица” тръгнали да ги издирват. Намерили ги в много недостъпна скалиста местност. Пострадалият бил паднал от около 15 метров водопад и си счупил крака на две места. По насоки на колегите и пожарникарите около 4:00 часа бяхме при тях. Мъжът бе имобилизиран, облечен и поставен в носилката. След като видяхме терена, по който нямаше никакъв шанс за транспорт надолу трябваше да искарваме пострадалия нагоре по склона с денивелация 600 м. И наклон на терена над 45 градуса, сипеи и скали. Обадихме се за помощ, тъй като с наличните хора нямаше как да го изнесем”, разказват планинските спасители. В ранните сутрешни часове пострадалият е изведен на пътя, където го чакала линейка. Тежка се оказа изминалата нощ за планинските спасители от Сандански. С помощта на пожарникари те успяха да свалят мъж със счупен крак от Беласица. Сигналът за инцидента е подаден малко след полунощ, съобщават от ПСС-Сандански Сподели:", "date": "2019.10.13", "title": "АКЦИЯ: Планински спасители свалиха мъж със счупен крак от Беласица - паднал от водопад"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D1%81-%D1%80%D1%83%D1%81%D0%B8%D1%8F-news876701.html", "text": "Руският президент Владимир Путин заяви, че предизборните обещания на държавния глава на САЩ Доналд Тръмп не означават, че той е способен да нормализира отношенията между Вашингтон и Москва, съобщава РИА „Новости”, цитирана от „Фокус”. „Предизборните изявления на Доналд Тръмп за необходимостта от нормализиране на отношенията между Руската федерация и САЩ не са изпълнени, но в Москва се отнасят към това с разбиране - заяви Владимир Путин пред журналисти. - Ние знаем какво казва президентът Тръмп за руско-американските отношения. Знаем, че по време на предишната предизборна кампания, той се изказа за нормализиране, но за съжаление това все още не е свършено. Но ние нямаме претенции, защото виждаме какво се случва в политическия живот на САЩ. И вътрешният политически дневен ред не позволява на действащия президент да предприеме стъпки за радикално подобряване на руско-американските отношения\". Сподели:", "date": "2019.10.13", "title": "Владимир Путин: Доналд Тръмп не може да нормализира отношенията на САЩ с Русия"}
{"url": "https://pik.bg/%D1%81%D0%B2%D0%B0%D1%82%D0%B1%D0%B0-%D0%BD%D0%B0-%D1%82%D0%B8%D0%BA%D0%B2%D0%B5%D0%BD%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-%D0%B2-%D1%81%D0%B5%D0%B2%D0%BB%D0%B8%D0%B5%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news876698.html", "text": "Ухание на печена тиква събуди севлиевци и гостите на града в празничния съботен ден. Още в ранните часове на площад „Свобода“ вече беше Ути Бъчваров, който се подготвяше за своето кулинарно шоу по пладне. И докато площадът постепенно се пълнеше с хора, дошли от близо и далеч за празника на тиквата, рекордно дългият тиквеник вече очакваше да бъде опитан. Сладкишът тази година е с дължина 313 метра. След като сложи мръвките да се пекат, Ути посети кулинарната изложба, за да опита изкушенията и да помогне на журито в трудната задача с определянето на победителите. По обяд всички присъстващи вече похапваха от вкусните мръвчици на Ути Бъчваров и невероятния тиквеник. Докато хората се наслаждава на невероятния вкус, на сцената местни състави показваха уменията си с разнообразна програма от песни, танци и таланти. В 14:00 часа започна съборът на народното творчество Северняшки гайтани, който събра стотици хора в спортната зала. В същото време площад „Свобода“ се превърна в същинска арена за битки от телевизионното предаване „Фермата“, което Иван и Андрей пренесоха в Севлиево. Присъстващите имаха възможността да се включат и да премерят сили в различни предизвикателства, тестващи уменията и силите им. Бяха раздавани награди, връзвани въжета и изпитани малки и големи от публиката, но никой не се отказа до последния момент. Изненада за всички гости на XV-ия празник на тиквата бяха двамата млади влюбени от Севлиево, които се врекоха във вярност именно в празничната събота. Те засвидетелстваха любовта си пред всички гости на фестивала, а едни от първите, които ги поздравиха, бяха водещите Иван и Андрей. Изведнъж на площада оживя картина от тикви. Хора, облечени в тиквения цвят, образуваха жива картина от изкусителния плод. Денят се изниза неусетно и под последните слънчеви лъчи на сцената се качиха няколко местни групи, които подгряха сцената за Стефан Вълдобрев и \"обичайните заподозрени\". Дългоочакваният концерт събра тълпата на площада и всички пяха в един глас хитовете на групата. В края на изпълнението красиво фойерверк шоу изпълни душите и очите на гостите на площад „Свобода“. Сподели:", "date": "2019.10.13", "title": "Сватба на Тиквения празник в Севлиево (СНИМКИ)"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D1%82%D1%80%D1%83%D0%BF%D1%8A%D1%82-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BC%D0%B0%D1%80%D0%B8%D0%BD-%D1%81-%D0%BE%D1%82%D0%BA%D1%8A%D1%81%D0%BD%D0%B0%D1%82%D0%B0-%D1%80%D1%8A%D0%BA%D0%B0-%D0%B2-%D0%BC%D0%BE%D1%80%D0%B3%D0%B0%D1%82%D0%B0-news876741.html", "text": "Синът ми е убит и сега се опитват да покрият случая!. Това обяви пред \"Флагман\" Мария Георгиева - майката на Марин, който бе открит мъртъв днес на метри от психиатричната болница в Раднево, откъдето се твърди, че е избягал преди два месеца и половина. Според Мария Георгиева е много вероятно единственото й дете да е жертва на неуспешно експериментално лечение или тялото му да е използвано за донорство. Съмненията й се засилват все повече, защото нямало ясно лекарство становище за смъртта на 25-годишния мъж. Самата тя не намирала и логично обяснение защо трупът на сина й е на метри от специализираното лечебно заведение. \"Издирвахме го 74 дни, но от него нямаше и следа, докато не ми се обадиха, за да ми кажат, че са открили тяло на мъж на възрастта на Марин до психиатрията в Раднево. Беше ми много трудно да вляза в моргата, но събрах сили. Тялото на Марин бе мумифицирано, а ръката му откъсната. Кожата му бе кафява. Не пожелавам на никого да види собственото си дете по този начин. Беше най-тежкият момент в живота ми! За съжаление съдебният лекар така и не успя да отговори на въпросите ми. Каза ми, че вътрешностите му са проядени от ларви и бактерии, няма следи от огнестрелни рани или пробождания и нищо повече“, шокира с разказа си Мария. Тя не може да си обясни и какво прави тялото на Марин до психиатрията. Признава, че досега синът й два пъти е бягал от болницата, но винаги се е прибирал вкъщи. Нямало логика да остане месеци наред до самата ограда, да не го види никой  и да умре там, смята почернената майка. „Това ще остане най-голямата загадка за нас. Започна разследване, дадохме показания, надяваме се истината да излезе наяве. Марин е единственото ни дете и го загубихме. Мъката ми е голяма, искам истината да се разбере. Дори и един човешки живот да спася, пак е нещо“, през сълзи каза Мария. Мария и баща му Николай са го видели за последно на 17-ти юли, сряда. Били са на свиждане, Марин бил в добро състояние, щастлив и дори си говорили, че ще отидат на море, когато излезе от болницата. „Преди да влезе в болницата той си търсеше работа в Слънчев бряг. Имаше предложение да започне като охрана на платен паркинг. Заради това смятахме, че може да е там. От болницата също ни насочиха към Слънчев бряг – говорил бил, че искал да отиде там. За съжаление им повярвахме“, споделя днес почернената жена. С баща му са обиколили всички паркинги в Слънчев бряг и Несебър.  Попаднали са на крайно непочтен човек, който ги излъгал, че е видял момчето и поискал пари, за да почерпи полицаите да го потърсят.  Грешната следа им дала напразни надежди, накарала ги да обходят всяко кътче в Несебър, Равда, Слънчев бряг, Свети Влас, Поморие, Бургас след което тръгнали към вътрешността на региона, но и оттам нямало следа. В това време все повече хора се свързвали с тях, за да им кажат, че са изпаднали в идентична ситуация, близките им изчезвали от психиатрия и след това ги намирали мъртви. Това били хора от различни краища на България, а историите се повтаряли, което хвърлило в шок родителите му. Всички, с които са разговаряли смятали, че става въпрос за злоупотреба с психично болни и провеждането на опасни експериментални лечения. Сподели:", "date": "2019.10.13", "title": "ЗЛОВЕЩО: Трупът на изчезналия Марин с откъсната ръка в моргата"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2-%D0%BA%D1%83%D1%80%D0%B1%D0%B0%D0%BD-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%BC%D0%B5%D0%BB%D0%B5-%D1%81-%D1%82%D1%80%D0%B8-%D0%BA%D0%BE%D0%BB%D0%B8-%D0%B4%D0%BE-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news876758.html", "text": "Жена загина след зверски сблъсък на три автомобила до Стара Загора. Тежко пътнотранспортно произшествие e станало на изхода на града край село Богомилово. Сподели:", "date": "2019.10.13", "title": "КЪРВАВ КУРБАН: Жена загина след меле с три коли до Стара Загора"}
{"url": "https://pik.bg/%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D1%81%D0%B5-%D0%B1%D0%BE%D1%80%D0%B8-%D1%81%D1%8A%D1%81-%D1%81%D0%BB%D0%BE%D0%B6%D0%BD%D0%BE-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5-news876702.html", "text": "Братът на  Кейт Мидълтън Джеймс призна, че се бори с психично заболяване. Това съобщава \"Скай нюз\". Младият мъж споделя, че страда от депресия, синдром на дефицита на внимание и дислексия. Джеймс допълва, че е преминал терапевтичен курс и състоянието му се подобрява. Братът на херцогинята подчертава, че Кейт и другите членове на семейството му са го подкрепяли в борбата със заболяването. Джеймс и майка му Керъл на сватбата на сестра му Пипа през 2017 г. Сподели:", "date": "2019.10.13", "title": "Братът на Кейт Мидълтън се бори със сложно заболяване"}
{"url": "https://pik.bg/%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D0%BE%D0%B1%D1%80%D0%B0%D1%82-%D0%BA%D1%8E%D1%80%D0%B4%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D1%81-%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D1%82%D0%BE%D0%B9-%D0%BF%D1%80%D0%B0%D1%82%D0%B8-%D0%B0%D1%80%D0%BC%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F-news876761.html", "text": "Сирийската армия е изпратила войски за противопоставяне на турската агресия в северната част на страната, където Анкара нападна кюрдското население и от няколко дни води тежки битки с кюрдските сили, съобщи БГНЕС. Армейски части се придвижват на север, за да се противопоставят на турската агресия на сирийска територия, предава агенция САНА без да дава допълнителни подробности. Информацията се появи, след като анонимен кюрдски служител заяви, че се водят преговори между кюрдите и правителството в Дамаск, предава още БГНЕС. Сподели:", "date": "2019.10.13", "title": "НЕОЧАКВАН ОБРАТ: Кюрдите преговарят с Башар Асад, той прати армията срещу Турция"}
{"url": "https://pik.bg/%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D1%81%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%BE%D1%82-%D0%BA%D1%8E%D1%80%D0%B4%D1%81%D0%BA%D0%B8-%D0%BB%D0%B0%D0%B3%D0%B5%D1%80-%D0%B2-%D1%81%D0%B8%D1%80%D0%B8%D1%8F-news876682.html", "text": "Офанзивата на Турция в Северна Сирия е стигнала близо до лагер за бежанци в североизточната част на Сирия, в който са се намирали семейства на хиляди членове на „Ислямска държава“, някои от които са избягали от лагера, след като той е бил бомбардиран, предава „Ройтерс”, цитирани от „Фокус”. Става дума за артилерийска бомбардировка, която е ударила бежански лагер на север от град Ракка и според представители на кюрдските сили представлява „подкрепа за възраждането на организацията „Ислямска държава“. Сподели:", "date": "2019.10.13", "title": "Близките на членове на „Ислямска държава“ са избягали от кюрдски лагер в Сирия"}
{"url": "https://pik.bg/%D0%B1%D0%BB%D0%B8%D0%B7%D0%BE-1-000-%D0%B4%D1%83%D1%88%D0%B8-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D0%BF%D0%BE%D0%BB%D0%B7%D0%B2%D0%B0%D1%82-%D0%B8%D0%BB%D0%B8-%D0%B8%D1%81%D0%BA%D0%B0%D1%82-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%81%D0%B8%D1%81%D1%82%D0%B5%D0%BD%D1%82-news876684.html", "text": "Общо 573 човека с увреждания в Монтанско вече имат асистенти по новия механизъм за лична помощ, съобщава „Конкурент”. Други 396 души са заявили, че искат да им бъдат назначени, сочи статистиката на социалните служби в Монтанско. Право на асистент имат гражданите с 90 и над 90 на сто увреждане или трайно намалена работоспособност, децата с 50 и над 50 на сто, както и 90 и над 90 на сто увреждане. Те трябва подадат документи лично, чрез законен представител или чрез упълномощен човек, за изготвяне на индивидуална оценка на потребностите в дирекция “Социално подпомагане”. С нея ще бъдат определени индивидуалните потребности на всеки кандидат и броя часовете за лична помощ. Това съобщи директорът на Регионалната дирекция “Социално подпомагане” в Монтана Георги Цеков. Домашните помощници, личните и социалните асистенти ще обгрижват хората до края на годината. „ За да се осигури грижа в домашна среда на едни от най-уязвимите групи в обществото, срокът за предоставяне на тези услуги бе удължен с министерско постановление”, припомни Цеков. Сподели:", "date": "2019.10.13", "title": "Близо 1 000 души в Монтанско ползват или искат домашен асистент"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0%D0%B9-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%89%D0%B5-%D0%B8%D0%BC%D0%B0-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1-news876681.html", "text": "Председателят на опозиционната Лейбъристка партия във Великобритания Джереми Корбин заяви, че има много голяма възможност да бъдат проведени парламентарни избори в страната преди края на годината, съобщи „Ройтерс”, цитирани от „Фокус” Попитан дали очаква подобно развитие, Корбин отговори оптимистично и потвърди, че това е възможно. „Това очевидно е много възможно – заяви Корбин. - Но вижте, ние сме готови за избори по всяко време“. По-рано Корбин бе подложен на критика от членове на собствената си партия, заради позицията си, че предпочита да се проведат парламентарни избори преди нов референдум за Брекзит. Според неговите колеги, Лейбъристката партия не е готова за избори и вероятно ще ги загуби. Сподели:", "date": "2019.10.13", "title": "Лидерът на Лейбъристката партия: До края на годината най-вероятно ще има избори във Великобритания"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B8%D0%B0%D0%BD%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D0%B2%D0%B8%D0%BB%D0%BD%D1%8F-%D0%B2-%D0%BD%D0%BE%D1%89%D0%B5%D0%BD-%D0%B1%D0%B0%D1%80-%D1%81%D0%BD%D0%B8%D0%BC%D0%BA%D0%B8-news875786.html", "text": "Мариана Векилска се завърна от Брюксел в България за кратко, за да подкрепи кампанията на бившите си работодатели от Би Ти Ви – „Да изчистим България“. Покрай ангажиментите си тв звездата намерила време и да изпусне парата с нощен живот. Ексводещата на „Тази събота“ и „Тази неделя“ бе забелязана да вилнее в малките часове на нощта в клуб за музика и танци на столичната улица „Сан Стефано“, придружавана от своята сестра Деси. За среднощната забава Мариана бе подбрала твърде смел тоалет – полупрозрачна бежова рокля, която разкриваше дори най-малките подробности от фигурата ѝ. Визията ѝ не останала незабелязана от мъжкото присъствие в заведението и на по-късен етап от вечерта Векилска се впуснала в диви танци с непознат за нея господин, разказват очевидци. 45-годишната журналистка скрила шапките на младите девойки в бара и доказала, че за купона възрастта не е от значение. Явно сивото ежедневие в Белгия, където преди почти година Мариана замина да прави кариера в евроинситуция срещу заплата от 12 бона, е отпушило купонджийския ѝ дух. Най-любопитното е, че след среднощните запои тв звездата се прибирала развеселена не къде да е, а в апартамента, в който живее бившият ѝ мъж Симо заедно със сина им Момчил. В свое скорошно интервю радиожурналистът, с когото бившата водеща са разведе преди 3 години, призна, че една от причините за раздялата им е именно свободолюбието на Мариана. Докато той предпочитал семейния уют, живеел с дисциплина на войник и почивките си държал да прекарва далеч от шумотевицата и динамиката на големия град, Векилска все още имала нужда от забавления. \"Водехме паралелни животи, докато уж бяхме заедно“, коментира Симо, който разбрал, че с голямата му любов вървят към разлъка, когато в последното им лято заедно Мариана духнала за къмпинг „Градина“ в приятелска компания, без изобщо да се съобрази с неговите желания. Сподели:", "date": "2019.10.13", "title": "САМО В ПИК И \"РЕТРО\": Мариана Векилска вилня в нощен бар (СНИМКИ)"}
{"url": "https://pik.bg/%D1%81%D0%BC%D0%B5%D0%BB-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%8F%D0%B2%D0%B8-%D1%87%D0%B5-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BC%D1%83-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8-news876636.html", "text": "Турският външен министър Мевлют Чавушоглу обяви, че страната му не е уплашена от налагането на каквито и да е санкции срещу нея, предава Anadolu Agency, цитирана от „Фокус”. „Ако Турция се страхуваше от санкции нямаше да започне операцията си – изригна Чавушоглу пред немски медии. - Това е жизнено важен въпрос за нашата национална сигурност“. Той повтори, че Анкара е готова да отвърне подобаващо на всички възможни санкции, наложени от САЩ и добави, че няма страна, която да е способна да събори турската икономика. По-рано американският министър на финансите Стивън Мнучин заплаши, че президентът Доналд Тръмп му е дал правомощия да изготвя санкции срещу Анкара, с консултацията на държавния секретар Майк Помпео и него самия. „Президентът е притеснен за продължаващата военна операция“, заяви Мнучин и добави, че Тръмп се страхува от последиците от нея за цивилните. Тръмп също така е настоял Анкара да не остави нито един член на „Ислямска държава“ да се измъкне от кюрдските затвори в Северна Сирия. Сподели:", "date": "2019.10.13", "title": "Смел: Външният министър на Турция заяви, че страната му не се страхува от санкции"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F-%D0%BF%D0%BE-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%B2-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%BD%D0%B0-%D1%82-news876688.html", "text": "Министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М във Военновъздушната учебна база (ВВУБ) „Георги Бенковски“ в Долна Митрополия, съобщиха от пресцентъра на Министерството на отбраната. Събитието по грограма е предвидено за 14 октомври (понеделник) от 13:00 часа. На церемонията ще присъства и заместник-началникът на отбраната вицеадмирал Емил Ефтимов. Тренажорът - симулатор на полетни и навигационни процедури (Flight and navigation procedure trainer/FNPT) е изграден от компанията „Пилатус“ в сътрудничество с италианската компания „Елит“. Системата се състои от пълноразмерен макет на кабината на самолета с реално и функционално оборудване. Математическият модел позволява изпълнението на всички фигури от сложния и висш пилотаж. Визуалната база данни позволява симулация на полети денем и нощем и задаване на различни параметри на метеорологичните елементи (вятър, полетна видимост, метеорологични явления). Събитието е част от поредицата мероприятия, посветени на празника на авиацията и Военновъздушните сили (ВВС) 16 октомври и 107-ата годишнина от провеждането на първия боен полет. В рамките на него ще бъде представена благотворителна фотоизложба в подкрепа на децата на загинали военнослужещи от ВВС. Сподели:", "date": "2019.10.13", "title": "Вицепремиерът Красимир Каракачанов ще участва в церемония по въвеждане в експлоатация на тренажор на самолет „Пилатус“"}
{"url": "https://pik.bg/%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%80%D0%B5%D0%B2%D0%BD%D0%B8%D0%B2%D0%B5%D1%86-%D1%83%D0%B1%D0%B8-%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B0-%D0%BF%D0%B5%D0%B2%D0%B8%D1%86%D0%B0-%D1%81%D0%BB%D0%B5%D0%B4-%D0%BA%D0%BE%D0%BD%D1%86%D0%B5%D1%80%D1%82-news876750.html", "text": "По информация на изданието тежкото криминално деяние е извършено около 4:30 часа в събота сутринта, предава сръбският \"Блиц\". Тялото на певицата е открито от полицията извън нощното заведение. По непотвърдена информация извършителят на криминалното деяние е бившият приятел на младата жена. Все още няма официална информация от полицията и прокуратурата за случая. 25-годишната босненска певица Елма Милан е убита при стрелба след нейно участие в нощно заведение в Сараево. Сподели:", "date": "2019.10.13", "title": "НАПАДЕНИЕ: Ревнивец уби босненска певица след концерт"}
{"url": "https://pik.bg/%D0%B4%D0%B6%D0%B5%D1%80%D0%B5%D0%BC%D0%B8-%D0%BA%D0%BE%D1%80%D0%B1%D0%B8%D0%BD-%D1%82%D1%80%D1%83%D0%B4%D0%BD%D0%BE-%D0%B1%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-news876689.html", "text": "Лидерът на британската Лейбъристка партия Джереми Корбин заяви, че трудно би подкрепил сделка, до която премиерът Борис Джонсън е достигнал с Европейския съюз за Брекзит, предава Sky News, цитирани от „Фокус”. Корбин се изрази скептично за възможността Лондон и Брюксел да се споразумеят. „Смятам, че проблемните зони са регулацията и дерегулацията, които идват от кое да е търговско споразумение с Европа, но също така основен проблем е и ирландската граница – коментира ситуацията Корбин. - И ако се създава граница в Ирландско море, вместо на остров Ирландия, виждам защо може да има проблеми“. В изявлението си лидерът на Лейбъристката партия визира оставането на Северна Ирландия в митническия съюз на ЕС, за което Брюксел настоява. Корбин заяви и, че ще предупреди депутатите си да не подкрепят провеждане на референдум, свързан с каквато и да е сделка за Брекзит. „Смятам, че много хора в парламента, не задължително депутати от Лейбъристката партия, но и други, може да са склонни да подкрепят такова нещо, дори и да не са съвсем съгласни със сделката“, заяви Корбин. Той добави, че би посъветвал тези депутати да внимават с решението си, понеже може да сгрешат. Според Корбин сделка с ЕС трябва да защитава интересите на Великобритания и на работниците. „Искам ние да защитаваме тези права на работниците и искам да имаме търговски взаимоотношения с Европа“, заяви ръководителят на лейбъристите. Сподели:", "date": "2019.10.13", "title": "Джереми Корбин трудно би подкрепил сделка за Брекзит между ЕС и Борис Джонсън"}
{"url": "https://pik.bg/%D0%B1%D0%B0%D0%BB%D1%8A%D0%BA%D0%BE%D0%B2-%D0%BF%D1%80%D0%B5%D0%B4%D0%B8-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D0%B0%D0%BD%D0%B3%D0%BB%D0%B8%D1%8F-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%89%D0%B5-%D0%B8%D0%BC%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D1%81%D1%8A%D1%81%D1%82%D0%B0%D0%B2%D0%B0-news876753.html", "text": "Селекционерът на българския национален отбор по футбол Красимир Балъков коментира предстоящия двубой с Англия от квалификациите за Евро 2020. Наставникът е на мнение, че едно от най-важните неща, които могат да ни донесат успех, е да спрем динамиката в играта на съперника. \"След последната тренировка ще избистрим състава. Ще има промени при всички положения. Англичаните са един от най-силните отбори в света, но всеки има слаби места. Трябва да им спрем динамиката им и да се възползваме от нашата\", каза той, цитиран от \"Топспорт\". Сподели:", "date": "2019.10.13", "title": "Балъков преди сблъсъка с Англия: Със сигурност ще има промени в състава"}
{"url": "https://pik.bg/%D1%83%D1%87%D0%B5%D0%BD%D0%B8%D1%86%D0%B8-%D0%BE%D1%82-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%B8-%D0%B8-%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%B8-%D1%85%D1%80%D0%B0%D0%BD%D0%B8-%D0%B7%D0%B0-%D0%B0%D1%81%D1%82%D1%80%D0%BE%D0%BD%D0%B0%D0%B2%D1%82%D0%B8-news876660.html", "text": "Кюстендилски ученици представиха проект за подходящи и качествени храни за астронавти, съобщава радио „Фокус-Кюстендил”. Децата са възпитаници на Основно училище „Христо Ботев“ – Кюстендил. Проектът е защитен по време на проведеният в столицата Ден на отвореното иновативно училище, чиято цел е е да се стимулира творческата активност и инициативност на младите хора, да се мотивират за самостоятелна работа по проекти и начина на представяне. Проектът „Подходящи и качествени храни за астронавти“ на учениците от 7 клас Виктор Тасков и Мирослав Божков и техният ръководител Даниела Георгиева е бил сред 22-та проекта, одобрени да бъдат представени на публична защита. Представянето на дейностите и резултатите по проекта е било под формата на презентация и видеофилм. Чрез дейностите по проекта учениците усвояват научни знания, формират и практикуват умения, които са ценни в реалния живот. Презентациите са оценявани от компетентно жури. С представянето и успешната защита на своя проект, екипът на кюстендилското училище е удостоен с трета награда за отлично отворено обучение. Сподели:", "date": "2019.10.13", "title": "Ученици от Кюстендил представиха проект за подходящи и качествени храни за астронавти"}
{"url": "https://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BC%D0%B2%D1%80-%D0%B8%D0%B2%D0%B0%D0%B9%D0%BB%D0%BE-%D0%B8%D0%B2%D0%B0%D0%BD%D0%BE%D0%B2-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B0-%D0%BD%D0%B0-%D1%81%D1%82%D0%B0%D0%BD%D0%BA%D0%B0-%D0%BC%D0%B0%D1%80%D0%B0%D0%BD-news876746.html", "text": "Не съм съгласен, че става дума за показно убийство, то е извършено поне час и половина преди да се подаде сигнала към нас. Това е поредния случай, по който ние работим. Имахме няколко убийства през последните месеци и за наше щастие всички са разкирити“, заяви главният секретар на МВР Ивайло Иванов пред \"Нова телевизия\" по повод убийството на фараонката Станка Марангозова. Той допълни, че убиецът според него е познат на разстреляната Марангозова, а оставената роза е за отвличане на вниманието. Биографията на убитата пък е доста богата, а не е в затвора защото не са събрани достатъчно доказателства. Иванов е категоричен, че работата ще бъде свършена и убиецът ще бъде разкрит. „В България има организиране престъпни групи и виждате, че всяка седмица задържаме по една. Фатка, че действаме със Специализираната прокуратура е показателен и за свършената работа“, допълни главният секретар. По повод битовата престъпност, той подчерта, че има драстичен спад особено в малките населени места, като се прави ежедневен анализ, сформан щаб, който се ръководи лично от него. „Едва ли има държава, която може да се справи изцяло, а за изминалата година разкрихме на 100 процента всички убийства“, подчерта Иванов. За борбата с ало-мафията, Иванов заяви, че това е третата поредна акция срещу тези извършители, които са с нисък социален статус, без образование, погалат се много усилия, които са между полиция, прокуратура, мобилните оператори и журналистите. „В сравнение с миналата година имаме 40-процента спад с телефонните измами“, допълни още Иванов. Той подчерта, че това не е прецедент за България, а често се стига само да така наречените мулета, а големият подем в работата им всъщност идва след общата работа с прокуратурата и благодаре на Иван Гешев за отличната работа и затова, че веднага се е отзовал и е приел присърце борбата с ало-мафията. Главният секретар припомни и думите на Иван Гешев, който заяви, че ще се борят за още повече заловени ало-измамници и спад до 50 процента на статистиката. На въпрос дали сме добре подготвени за евентуална мигрантска вълна, Иванов заяви, че към този момент пряка опасност за страната ни няма и ще бъдат спират на границата. Сподели:", "date": "2019.10.13", "title": "Главният секретар на МВР Ивайло Иванов с последни подробности за разстрела на Станка Марангозова и работата му с Иван Гешев"}
{"url": "https://pik.bg/%D0%B7%D0%B0%D1%82%D1%8A%D0%B2%D0%B0%D0%BD%D0%B5-%D0%B0%D0%BD%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B0-%D1%81%D1%80%D0%B8%D0%BD%D0%B0-%D1%80%D0%B5%D0%B9%D1%82%D0%B8%D0%BD%D0%B3%D0%B0-%D0%BD%D0%B0-%D0%B1%D0%B8-%D1%82%D0%B8-%D0%B2%D0%B8---%D1%81%D0%B2%D0%B0%D0%BB%D1%8F%D1%82-%D0%BF%D1%81%D0%B8%D1%85%D0%BE%D0%BB%D0%BE%D0%B6%D0%B0%D1%82%D0%B0-%D0%BE%D1%82-%D0%B5%D1%84%D0%B8%D1%80-%D0%B7%D0%B0%D1%80%D0%B0%D0%B4%D0%B8-%D0%BD%D0%B5-news876423.html", "text": "Вечерният рейтинг на Би Ти Ви рязко е затънал след слизането новоизлюпения политик Слави Трифонов от ефир. Макар  телевизията да продължава да се хвали с добри резултати, към сваляне върви риалитито на психоложката Ани Владимирова, което тръгна на мястото на Дългия в четвъртък и петък. На фона на предзшественика си, предаването й било истински продал. Много скоро вместо \"Истински истории\" с водещ Ани Владимирова ще тръгне ново предаване, сочат клюките в тв средите. С работата по него е натоварен Краси Ванков, на когото родният ефир дължи риалити сериала \"София ден и нощ\" и поредицата \"Съдби на кръстопът\". Новото шоу, за което вече върви реклама по Би Ти Ви, ще бъде издържано в същия художествен стил като другите две - с аматьори вместо истински актьори, но тематиката е криминално-полицейска. Дни преди да се разчуе за идеята за свалянето на \"Истински истории\" от програмната схема, Би Ти Ви за пореден път се похвали, че е най-гледаната телевизия в страната. Медията представи рейтингите за септември, според които предаването на Ани Владимирова е осмо в Топ 10 на най-гледаните риалити и развлекателни програми. Специалисти обаче съзират нещо нередно в посочените данни. \"Ако е толкова успешно, защо ще го сменят?\", питат те. Твърди се, че сериалът на Нова тв \"Пътят на честта\", който се излъчва на гърба на \"Истински истории\", сериозно е ударил по рейтинга на конкуренцията. Смята се също, че подобен успех на продукцията не би бил възможен в конкуренция с \"Шоуто на Слави\", което дори шоу като \"Господари на ефира\" не успя да пребори. За разлика от \"Истински истории\", \"Комиците и приятели\",. което тече на мястото на \"Шоуто на Слави\" от понеделник до сряда, е без забележка от страна на телевизията. На него се гледало като на златната кокошка в Би Ти Ви - рейтингът му е непоклатим, независимо в кой ден и от колко часа се излъчва, пише седмичник. Сподели:", "date": "2019.10.13", "title": "ЗАТЪВАНЕ: Ани Владимирова срина рейтинга на Би Ти Ви - свалят психоложата от ефир заради незадоволителни резултати"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%B7%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5-%D0%B8-%D0%BC%D0%BE%D0%B6%D0%B5-%D0%BB%D0%B8-%D0%BD%D1%8F%D0%BA%D0%BE%D0%B9-%D0%B4%D0%B0-%D1%81%D0%BF%D1%80%D0%B5-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-news876742.html", "text": "„Напълно е сигурно, интерконектора с Гърция ще бъде факт. С подписаните документи се гарантира и финансирането, както и данъчния статут на този проект идните 20 години“, заяви енергийният министър Теменужка Петкова пред Нова телевизия. Петкова подчерта, че интерконектора Гърция-България е приоритет на правителството, като страната ни е изключително заинтересована този проект да е факт, както и за целия регион. За втечнения газ от САЩ, Петкова заяви, че не сме обвързани и имаме пълната свобода да купуваме от там където цените са най-добри. По повод „Турски поток“, Петкова заяви, че това е проект по който държавата работи много отдадено и в края на миналата година е направена актуализация, като този проект ще даде възможност на България да запази стратегическо място на газовата карта на Европа. „Европа наблюдава стриктно дали се спазват разпоредбите и законите, а проекта Южен поток беше спрян именно заради неспазване на обществените поръчки, както и проекта за либерализация“, подчерта енергийният министър и допълни, че от тук нататък всичко е в ръцете на строителя, а процедурата е една от най-прозрачните. „Точно защото сме малка държава трябва да спазваме разпоредбите, но и да следваме своите национални интереси“, допълни още Петкова. На въпрос дали има идея за върщане на държавната гаранция при строежа на АЕЦ „Белене“, Петкова заяви, че такъв вариант няма и се спазват изискванията поставени от парламента. „Процедурата е публична, беше обявена в национален вестник на ЕС. Компаниите които кандидатстват е възоснова на това което ние предлагаме“, допълни Петкова и заяви, че на всеки един етап министърът трябва да докладва на депутатите, които да вземат решение и каква ще бъде тяхната воля. „Смятам, че момента е много подходящ проекта да бъде реализиран на база компаниите, които кандидатстват за проекта. Ние ще участваме с всички активи, които притежаваме, като на този етап са малко над 3 млрд. лв., като ние ще имаме последната дума за реализирането на проекта“, заяви Петкова. Сподели:", "date": "2019.10.13", "title": "ГОРЕЩА ТЕМА: Теменужка Петкова за АЕЦ \"Белене\" и може ли някой да спре \"Турски поток\""}
{"url": "https://pik.bg/%D0%BF%D1%80%D0%BE%D0%B1%D0%B8%D0%B2-%D0%BD%D0%BE%D0%B2-%D0%B5%D0%BD%D0%B4%D0%BE%D1%81%D0%BA%D0%BE%D0%BF%D1%81%D0%BA%D0%B8-%D0%BC%D0%B5%D1%82%D0%BE%D0%B4-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B1%D0%B0%D0%B7%D0%B5%D0%B4%D0%BE%D0%B2%D0%B0-%D0%B1%D0%BE%D0%BB%D0%B5%D1%81%D1%82-news876655.html", "text": "Нов ендоскопски метод за освобождаване на напрежението в очите се прилага в България и не налага скъпи пътувания в чужбина. \"Базедовата болест започва при завишени тиреоидни хормони. Ако не могат да бъдат овладени от ендокринолозите, се получава прогресивно намаляване на зрението и, когато се изчерпа консервативният метод за лечение на тази патология, трябва да има хирургическа намеса\", каза пред Нова телевизия д-р Деян Попов от УМБАЛ \"Св. Иван Рилски\". Колегата му д-р Асен Хаджиянев обясни, че чрез иновативния метод могат да се лекуват всички болести, които засягат очницата. \"Очницата е кухина в лицевия череп, където се намира очния булб със зрителния нерв. При някои заболявания като инфекциозното, което довежда до нарастване на очния булб, трябва да се извърши тази процедура\", каза още д-р Хаджиянев. И допълни, че извършването на тази процедура през носа е много по-щадящо за пациента, който, след операцията, може бързо да се върне към активния си начин на живот. Сподели:", "date": "2019.10.13", "title": "ПРОБИВ: Нов ендоскопски метод за лечение на Базедова болест"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B4%D1%8A%D1%80%D1%82%D0%B0%D1%86%D0%B8%D1%82%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB%D0%B8-%D0%B4%D0%B5%D1%82%D0%B5-%D0%B2-%D1%80%D0%B0%D0%B7%D0%BB%D0%BE%D0%B3-%D0%BF%D0%BE%D0%B7%D0%BD%D0%B0%D0%B2%D0%B0%D0%BB%D0%B8-%D0%B6%D0%B5%D1%80%D1%82%D0%B2%D0%B0%D1%82%D0%B0-%D1%81%D0%B8-news876713.html", "text": "Двамата мъже, които са обвинени в блудство с малотно момиче в Разлог, са познавали жертвата си. По първоначална информация те нямат роднинска връзка с нея. Сигналът срещу задържаните извратеняци, които са съответно на 77 и на 62 години, бил подаден от бабата на момичето. Ако прокуратурата докаже вината им, мъжете са заплашени с от 3 до 15 години лишаване от свобода, а али ще останат в ареста, съдът в Разлог ще решава в понеделник, предава Нова телевизия. Сподели:", "date": "2019.10.13", "title": "РАЗКРИТИЕ: Дъртаците, изнасилили дете в Разлог, познавали жертвата си"}
{"url": "https://pik.bg/%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%B5%D1%82%D0%BE-%D1%82%D0%B5%D0%B7%D0%B8-5-%D0%BD%D0%B5%D1%89%D0%B0-%D1%81%D0%BB%D0%B5%D0%B4%D1%8F%D1%82-%D0%BC%D1%8A%D0%B6%D0%B5%D1%82%D0%B5-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%BE-%D0%B4%D0%BE%D0%BA%D0%B0%D1%82%D0%BE-%D0%BF%D1%80%D0%B0%D0%B2%D1%8F%D1%82-%D1%81%D0%B5%D0%BA%D1%81-news876304.html", "text": "Когато става дума за гореща случка между чаршафите, мъжете забелязват само някои неща, за които всъщност жените почти не се сещат. Мили дами, вашият партньор търси знаците, че химията е там и ще бъде силна и точно той наистина ви кара да го искате. Това са въпроси от най-голямо значение за мъжете в момента и те получават информацията от конкретно поведение. Какво наистина е важно за мъжете в леглото? По този въпрос съществуват две противоположни мнения.Според едното мъжете обръщат внимание и на най-малката дреболия, а според другото им е напълно безразлично как изглеждате. И първото, и второто са напълно погрешни, а истината, както винаги, е някъде по средата, пише \"За жената\". Днес ще сложим край на въпросите, които ви измъчват и ви карат да се чувствате неуверена и ще ви посочим на кои 5 неща представителите на силния пол обръщат най-голямо внимание по време на секс. За мъжа е важно да усеща, че го искате точно толкова, колкото и той вас. Ако се държите като агне на заколение, със сигурност ще го разочаровате. Не е необходимо да се държите като героиня от порно филм или модел от еротична фотосесия. Движенията ви трябва да са женствени и естествени. Това може да се случи, само ако сте разкрепостена, усещате се уверена и чувствате партньора си. Той може и да не обърне внимание дали веждите ви са добре оформени, но това, което изразяват очите ви, със сигурност няма да остане незабелязано. Ако разглеждате със съмнение голото му тяло или гледате скучно тавана на стаята, със сигурност няма да засилите сексуалното му желание. Със сигурност дъхът ви трябва да бъде свеж. Дълбокото дишане, шепотът в ухото и стоновете – всичко това е невероятно секси. В никакъв случай обаче не преигравайте, просто спрете да се контролирате! Не си струва да се комплексирате заради няколкото излишни килограма по бедрата или формата на гърдите си, която според вас не е идеална. Той вече е харесал нещо във вас. Но на него ще му бъде много приятно да осъзнае, че искате да му се харесате. Красивото бельо и поддържаният външен вид ще му даде да разбере, че не ви е безразличен. Сподели:", "date": "2019.10.13", "title": "НЯМА ДА ПОВЯРВАТЕ: Ето тези 5 неща следят мъжете внимателно докато правят секс"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BA%D1%80%D0%B0%D0%BB%D1%8F-%D0%BD%D0%B0-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news876722.html", "text": "Премиерът на България Бойко Борисов се срещна с краля на Йордания Абдулла II. Борисов е в Аман по лична покана на краля. \"С краля на Йордания Негово Величество Абдулла II бин ал-Хусейн се договорихме догодина България да бъде домакин на срещата по Процеса \"Акаба“. Процесът \"Акаба“ е иницииран през 2015 г. от краля на Йордания с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм чрез всеобхватен подход\", написа премиерът във Фейсбук. Припомняме, че на 4 юни 2018 г. министър-председателят Бойко Борисов взе участие в Процеса „Акаба“, който за пръв път се проведе извън Йордания - в столицата на Албания - Тирана. По-рано той се срещна и с министър-председателя на страната Омар Раззаз. На срещата Борисов отбеляза положителните страни от взаимното сътрудничество - както в областта на образованието, културата, археологията така и в балансираната външна политика. Сподели:", "date": "2019.10.13", "title": "ПЪРВО В ПИК: Премиерът Борисов се срещна с краля на Йордания (СНИМКИ)"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%B1%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D0%BD%D0%B0%D1%80%D0%BA%D0%BE%D0%BC%D1%80%D0%B5%D0%B6%D0%B0-%D0%B2-%D0%B0%D1%82%D0%B8%D0%BD%D0%B0-news876592.html", "text": "При операцията са били иззети всякакъв вид наркотици на стойност около 100 000 евро и са арестувани 10 души. Търговията с дрога се въртяла в изоставено необитаемо съоръжение, а гръцката полиция коментира, че престъпната организация функционира като \"търговска компания\", тъй като дилърите работят 24 часа на ден на смени, предава БГНЕС. Наркотиците се продавали през прозорци или през направени дупки в стените, а престъпната организация притежавала широка гама от почти всички видове наркотици - хероин, кокаин, хашиш, екстази и т.н. Полицията арестува 10 души, включително ръководителя на престъпната организация. Всеки член на бандата имал отделна задача, трима са на смяна всеки ден от 10 до 22 часа, двама дават нощни смени от 22 до 10 часа, други са ръководили склада, в който се съхранявала дрогата. Иззети са един килограм хероин, над 20 килограма канабис, 152 грама кокаин, над 500 грама шиша, 2221 хапчета екстази и оръжия. Гръцката полиция нанесе удар срещу престъпна организация, която продава наркотици в околностите на икономическия факултет в Атина и в други квартали на столицата. Сподели:", "date": "2019.10.13", "title": "Полицията разби огромна наркомрежа в Атина"}
{"url": "https://pik.bg/%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%B3%D0%BB%D0%B5%D0%B4%D0%B0-%D0%B4%D0%B5%D0%BB%D0%BE-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B1%D0%B5%D0%BB%D0%B8-%D0%B8%D0%B7%D0%B2%D0%BE%D1%80-news876630.html", "text": "В Административен съд – Враца е образувано административно дело № 735 по описа на съда за 2019 г. по жалба на пълномощник на ПП „ВМРО-БНД“ за гр. Враца, срещу Решение № 96/03.10.2019 г. на ОИК – Враца, потвърдено с Решение № 1337-МИ/08.10.2019 г. на ЦИК, с което е отказано заличаването на регистрацията на кандидат за кмет на Кметство с. Бели извор, съобщава „Конкурент”. В жалбата се твърди, че кандидата за кмет е служител в местен клон на търговско дружество със сто процента държавно участие и като не е в служебен неплатен или платен годишен отпуск за времето от регистрацията до обявяването на резултатите от изборите е нарушил Изборния кодекс. В оспореното решение е прието, че задължението за ползване на отпуск за времето от регистрацията до обявяване на изборните резултати се отнася за кандидат за кмет, който е държавен или местен орган или заема служба в администрацията на държавен или местен орган и не важи за кандидат, който е служител в търговско дружество, поради което жалбата е отхвърлена като неоснователна. Делото е насрочено за разглеждане в открито съдебно заседание на 14 ноември (понеделник) от 13:00 часа. Сподели:", "date": "2019.10.13", "title": "Административният съд във Враца гледа дело за изборите в Бели извор"}
{"url": "https://pik.bg/%D0%BA%D1%83%D0%BB%D1%82%D0%BE%D0%B2-%D0%BC%D1%8A%D0%B6-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BD%D0%B8%D0%B3%D0%B0%D1%82%D0%B0-%D0%BD%D0%B0-%E2%80%9E%D0%B3%D0%B8%D0%BD%D0%B5%D1%81%E2%80%9D-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BE%D1%82-%D0%BA%D0%BD%D0%B8%D0%B3%D0%B0-%D1%81-news876649.html", "text": "Шед Симов влиза в книгата на „Гинес” за най-голям брой продажби на книга с ... празни страници, разказва БТВ. Той продава 90 хил. копия и превод в 9 държави на книга без нито един написан ред и нито една картинка. Пред БТВ Симов разказа как е стигнал от аутсайдер в училище до милионер или как силата на духа и позитивното мислене са променили живота му. През 2011 г. Симов прави цяло състояние от хилядния тираж на книгата „За какво друго мислят мъжете, освен за секс”. Стотици се редят пред книжарниците и поръчват онлайн, за да прочетат тези 196 страници, които обаче са напълно празни – без текст и без картинка. В дома на „човекът идея” той разказва, че не е открил лек за рака или пък знае как да реши проблема с глобалното затопляне. Признава, че е намерил своята ниша, с която се опитва да внесе светлина в живота на хората, на тези, на които им липсва надежда. Симов обяснява, че е искал да стане най-продаваният автор. Именно затова пише две книги. За първата – „Човекът идея” са му нужни 5 години за написване и една за публикуване. След това пише „Как успешно да възвърнем парите си?”. И за двете творения получава добри оценки, но малко продажби. След това решава, че трябва да намери начин да продава своите книги. Тогава се появява и идеята за книгата-шега. Празната книга на Шед е преведена на 9 езика. Сред нестандартните му хрумки са още собствена валута с името „Его”, първата в света бизнес скречкарта, първата в света надуваема скоростна камера; собствена бира, наречена „Отговорност” и приложение за запознанства „Шиндер”. И прави всичко това, за да се забавлява. Според него парите никога не са били основен двигател в изобретенията му. Признава, че има способността да носи радост в живота на хората. Шед е роден в Уелс, но корените му са в Латвия. Днес е мотивационен лектор, предприемач, иноватор. Има повече от 10 издадени книги, „ЮТуб” канал, както и няколко изобретения. Бил е телевизионен продуцент, работил е няколко години в „Дисни”. Казва, че дължи парите си на своята креативност, смелост и чувство за хумор. Но не винаги е бил този позитивен енергичен човек, който е днес. Разказва, че училището е оказало голямо влияние върху него, тъй като е бил аутсайдер и често е получавал етикети. „Но пък вярвам, че доста често в основата на успеха лежи всъщност някаква травма и понякога нещата се получават с цената на това да бъдеш аутсайдер, какъвто бях аз. Когато бях в училище, усещах, че определено не пасвам на образователната система и вървях срещу нея. След това в университета отново беше така”, обяснява още той. Шед почти е завършил и новата си книга „Алфа мъжът”, която не е с празни страници и му отнема 10 г. сериозна работа, за да я завърши. На 18 и 19 октомври той ще гостува в България за технологично събитие във Варна, където в ролята си на мотивационен лектор ще даде съвети за успех и на млади български умове, които искат да бъдат част от света на предприемачеството и иновациите. От проблем към успех. От дефекта към ефект. Така се раждат идеите му. Така успява да стане един от най-продаваните автори и един от най-високоплатените мотивационни лектори в света. Сподели:", "date": "2019.10.13", "title": "Култов: Мъж влезе в книгата на „Гинес”, след като направи състояние от книга с..."}
{"url": "https://pik.bg/%D1%81%D1%82%D1%80%D0%B0%D1%85%D0%BE%D1%82%D0%BD%D0%BE-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B0%D1%82%D0%B0-%D1%8E%D0%BB%D0%B8%D1%8F-%D1%81%D1%82%D0%B0%D0%BC%D0%B0%D1%82%D0%BE%D0%B2%D0%B0-%D1%81-%D1%82%D0%B8%D1%82%D0%BB%D0%B0-%D0%BE%D1%82-%D1%82%D1%83%D1%80%D0%BD%D0%B8%D1%80-%D0%B2-%D1%82%D1%83%D0%BD%D0%B8%D1%81-news876712.html", "text": "Юлия Стаматова спечели титлата от турнира по тенис в Табарка (Тунис) с награден фонд от 15 000 долара, съобщава „Спортал”. На финала поставената под номер 6 в схемат на надпреварата българка победи с 6:4, 6:3 словенката Пия Ловрич за 107 минути. Това е втора титла от турнирите на ITF за жени за 26-годишната Юлия Стаматова. Сподели:", "date": "2019.10.13", "title": "Страхотно: Тенисистката Юлия Стаматова с титла от турнир в Тунис"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D1%81%D0%B8-%D0%B2-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%87%D0%B0%D1%81%D0%B0-%D1%81%D0%B2%D1%8A%D1%80%D1%88%D0%B8%D1%85%D0%BC%D0%B5-%D1%80%D0%B0%D0%B1%D0%BE%D1%82%D0%B0--news876751.html", "text": "Премиерът Борисов изтъкна потенциала за развитие на сътрудничеството между България и Йордания в редица сфери като образованието, иновациите, високите технологии, сигурността, опазването на исторически и културни ценности. Това той направи минути след прибирането си в България. \"Една от целите, които си бяхме поставили, тъй като след при крал Абдулла ll се разделихме и не можахме да коментираме. Знаете за Берлинския процес, той ще е в България и касае Западните Балкани. 2015 г. се създаде процесът \"Акаба\" и лично кралят на Йордания го промотира. Неговите теми са две - борбата с радикализма и борбата с тероризма. Това е процес, който се подкрепя от Европа, Щатите, Канада, Австралия, Япония, ООН и днес на срещата си припомнихме, когато бях главен секретар и какво работехме заедно. След това разширената среща с министрите, оставихме да работят разузнавателните и контраразузнавателните органи на двете страни - решихме и двете теми - и борбата с тероризма, и борбата с радикализма и на Балканите и в Европа да го проведем в София. Отчита се не само нашият опит\", заяви министър-председателят. \"България проведе прекрасно председателство на Съвета на ЕС“ отбеляза премиерът Борисов и добави, че може да се обсъди и възможността за домакинство на страната ни по процеса „Акаба“. Борисов изтъкна и значението на сътрудничеството на бизнеса от България и Йордания. \"Мога спокойно да кажа, че това, което ние правим в т.нар. смесени райони, особено в инфраструктурата - зали, улици, канализации, училища, читалища, дава своето отражение и българските мюсюлмани\", изтъкна той. \"Сега ще проведем необходимите консултации. Те са от една страна сходни. Европейските мюсюлмани са си наши мюсюлмани. Ще го комуникираме с краля, той ще говори с една част, разделихме списъка, четвъртък-петък ще поговоря с моите колеги. Това, че ресорът, който България получи в ЕС и това, че българка е начело, има своята тежест. За няколко часа свършихме работа като за три дни\", заяви още Борисов. Сподели:", "date": "2019.10.13", "title": "ПЪРВО В ПИК TV: Борисов доволен от визитата си в Йордания: За няколко часа свършихме работа за три дни (ОБНОВЕНА)"}
{"url": "https://pik.bg/%D0%BD%D0%BE%D0%B2%D0%B0-%D1%81%D0%BF%D1%8A%D0%BD%D0%BA%D0%B0-%D0%BF%D1%80%D0%B5%D0%B4-%D1%80%D0%BE%D0%B4%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%B6%D0%BE%D1%80%D0%BE-%D1%88%D0%BE%D0%BF%D0%B0-%D0%BB%D0%B5%D0%B3%D0%BD%D0%B0-%D1%82%D0%B5%D0%B6%D0%BA%D0%BE-%D0%B1%D0%BE%D0%BB%D0%B5%D0%BD-%D0%B2-%D0%B8%D1%81%D0%BF%D0%B0%D0%BD%D1%81%D0%BA%D0%B0-%D0%BA%D0%BB%D0%B8%D0%BD%D0%B8%D0%BA%D0%B0---%D0%BC%D0%B5%D1%81%D1%82%D0%BD-news876031.html", "text": "Георги Семерджиев - Жоро Шопа, който родните власти вече два месеца очакват да бъде върнат у нас след 3 неуспешни опита за екстрадиция, лежи тежко болен в клиника в Испания. Заради влошеното му здраве испанските власти отказват да го качат на самолета и да го върнат у нас. Срещу Семерджиев тече процедура за екстрадиция заради разследване, че е участвал в организираната престъпна група за данъчни престъпления и за пране на пари. \"Изготвена е експертиза, която е доказала, че Георги Семерджиев не може да пътува в момента. Намира се в болница в тежко здравословно състояние. Екстрадицията му ще бъде изпълнена, когато той е в състояние да пътува\", става ясно от документ, изпратен от специализираната структура на ЕС за съдебно сътрудничество \"Евроджъст\" до нашата прокуратура, пише ежедневник. В началото на август прокурор Кирил Пейчинов разкри, че е въпрос на дни Семерджиев да стъпи на родна земя, тъй като испанският съд е одобрил предаването на бизнесмена. Това така и не се случи. Този път пречка се оказва влошеното здраве на Шопа. Жоро Шопа оцелява като по чудо след атентат през 2014 г. в столичния кв. \"Лозенец\". Покушението срещу него се разиграва пред хотел \"Хемус\". Дъжд от куршуми го застига, докато слиза от лъскавата си кола. Нападателят го атакува в гръб. Един от куршумите го улучва в плешката и излиза отпред през рамото. Оловото минава на сантиметър от сърцето. Откаран е в \"Пирогов\". След като раните му са обработени, той подписва документ и си тръгва от болницата на своя отговорност. Георги Семерджиев е спряган за дясна ръка на безследно изчезналия кокаинов крал Евелин Банев-Брендо. Двамата са родом от Тополовград и са приятели от деца. Шопа пое бизнеса и грижата за семейството му, след като той влезе в затвора. Почти 2-метровият мъж управляваше хотелите на Брендо по морето, сред които баровският комплекс \"Лозенец\". Сподели:", "date": "2019.10.13", "title": "НОВА СПЪНКА ПРЕД РОДНОТО ПРАВОСЪДИЕ: Жоро Шопа легна тежко болен в испанска клиника - местните власти отказват естрадицията му"}
{"url": "https://pik.bg/%D0%B2-%D0%B3%D0%B8%D0%BD%D0%B5%D1%81-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D1%80%D0%B5%D0%BA%D0%BE%D1%80%D0%B4-%D0%B7%D0%B0-%D0%BD%D0%B0%D0%B9-%D0%BD%D0%B8%D1%81%D1%8A%D0%BA-%D0%B3%D0%BB%D0%B0%D1%81-%D0%B2-%D1%81%D0%B2%D0%B5%D1%82%D0%B0-news876600.html", "text": "Българка влезе в Книгата на рекордите \"Гинес\" за най-нисък глас на планетата. Рекордът принадлежи на Марияна Павлова от Смолян, която е дъщеря на народната певица Христина Лютова, съобщава БНР. Условието за рекорда било да започне от произволен тон и без въздух, на полутонове, да стигне до тона, за който кандидатства - си бемол на контра октава. Марияна Павлова отдавна мечтаела за този рекорд. От пет години тя живее в Лондон. Преди това в България търсила спонсори, за да осъществи мечтата си, но не успяла да намери. Новината, че е влязла в \"Гинес\" дошла късно в четвъртък, след като певицата получила потвърждение от организацията, че е титулярът с най-ниския контраалт в света. Сподели:", "date": "2019.10.13", "title": "В ГИНЕС: Българка с рекорд за най-нисък глас в света"}
{"url": "https://pik.bg/%D0%BE%D1%81%D1%82%D1%80%D0%BE-%D0%BC%D0%B5%D1%80%D0%BA%D0%B5%D0%BB-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D0%BF%D0%B5%D0%BA%D1%80%D0%B0%D1%82%D0%B8-%D0%BE%D1%84%D0%B0%D0%BD%D0%B7%D0%B8%D0%B2%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-news876734.html", "text": "AFP . Германският канцлер Ангела Меркел призова в телефонен разговор президента на Турция Реджеп Тайип Ердоган незабавно да спре офанзивата на Турция в Северна Сирия, като предупреди, че това може да предизвика по-нататъшна дестабилизация на региона и възобновяване активността на джихадистката групировка “Ислямска държава“, цитира думите й Операцията заплашва да прогони голяма част от населението от домовете им, каза тя, като отбеляза, че това също би рискувало \"дестабилизация на региона и ще доведе до възобновяване на активността на „Ислямска държава““. Германия и Франция в събота заявиха, че прекратяват износа на оръжие за Турция заради офанзивата й в Сирия срещу кюрдските Отряди за народна самоотбрана (ОНС), припомня агенцията. Сподели:", "date": "2019.10.13", "title": "ОСТРО: Меркел поиска от Ердоган да пекрати офанзивата в Сирия"}
{"url": "https://pik.bg/%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%BD%D0%B0-%E2%80%9E%D0%B3%D1%80%D0%B8%D0%B9%D0%BD%D0%BF%D0%B8%D0%B9%D1%81%E2%80%9D-%D0%B2-%D0%BF%D0%B5%D1%80%D0%BD%D0%B8%D0%BA-%D1%81%D1%80%D0%B5%D1%89%D1%83-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-news876664.html", "text": "„Грийнпийс” – България и Сдружение „Дишай Перник” се обединяват в инициативата „Заедно за климата”. Целта им е да търсят решения на проблема със замърсяването в миньорския град, причинено от изгарянето на отпадъци и въглища, съобщи БТВ. Екоактивистите направиха демонстрация пред ТЕЦ „Република” – един от основните замърсители в Перник. Тя беше подкрепена от доброволци на организацията от Хърватия, Румъния и Унгария. ТЕЦ-ът в Перник се e отказал да гори RDF и шисти, иска да използва биомаса. Той е на 68 години и е най-старата централа у нас и в Европа. „Откриваме символично тук музей, защото вярваме, че България може да се откаже от употребата на въглища за производството на електроенергия”, каза Десислава от „Грийнпийс”. По думите ѝ ТЕЦ-ът трябва да отиде в историята. Тя добави, че България е единствената държава в Европа, която не е започнала дискусия за замяната на въглищата като източник на енергия. „Необходимо е всички институции на местно и национално ниво да работят заедно, за да може тази трансформация да се случи плавно. За да бъде решен този проблем са необходими усилията на всички нас”, допълни още активистката. Сподели:", "date": "2019.10.13", "title": "Демонстрация на „Грийнпийс” в Перник срещу замърсяването на въздуха"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D1%8F%D0%BC%D0%B0-%D0%B4%D0%B0-%D1%83%D0%B4%D1%8A%D0%BB%D0%B6%D0%B8-%D0%BC%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%B5%D0%BD%D1%8F%D0%BC%D0%B8%D0%BD-%D0%BD%D0%B5%D1%82%D0%B0%D0%BD%D1%8F%D1%85%D1%83-news876671.html", "text": "Мандатът на министър-председателя на Израел Бенямин Нетаняху да формира ново правителство, предоставен му от президента Риувен Ривлин след парламентарните избори в страната няма да бъде удължаван след крайния срок, който е 24 октомври, съобщава The Jerusalem Post, цитиран от „Фокус”. Източниците заявиха, че изглежда малко вероятно да има причина на Нетаняху да бъдат предоставяни допълнителни две седмици за тази цел, които по закон президентът може да му даде, за да сформира правителство, както се случи след предишните избори през април 2019 г. Министърът на околната среда Зеев Елкин, който е член на управляващата партия на премиера „Ликуд“ заяви, че Нетаняху вероятно ще върне мандата на Ривлин единствено когато е убеден, че е невъзможно да бъде формирана управляваща коалиция. Според Елкин това може да се случи точно преди крайния срок за това. В такъв случай президентът ще предостави мандата на ръководителя на партията „Синьо и Бяло“ Бени Ганц в същият ден, когато изтече мандата на Нетаняху. Ганц ще получи 28 дни за да формира ново правителство. Сподели:", "date": "2019.10.13", "title": "Президентът на Израел няма да удължи мандата на премиера Бенямин Нетаняху"}
{"url": "https://pik.bg/%D0%B0%D1%80%D0%BC%D0%B5%D0%BD%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news876644.html", "text": "Протест на арменската общност ще се проведе в Пловдив, съобщава БНР. Той ще се състои в двора на Арменската църква \"Сурп Кеворк\" в Стария град. Представители на всички арменски организации в Пловдив ще изразят недоволството си срещу приетия Устав на Арменската Епархия в България. Сподели:", "date": "2019.10.13", "title": "Арменската общност в Пловдив излиза на протест"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BC%D1%83%D0%BC%D0%B8%D1%84%D0%B8%D1%86%D0%B8%D1%80%D0%B0%D0%BD%D0%BE%D1%82%D0%BE-%D1%82%D1%8F%D0%BB%D0%BE-%D0%BD%D0%B0-%D0%B1%D0%B5%D0%B7%D1%81%D0%BB%D0%B5%D0%B4%D0%BD%D0%BE-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BC%D0%B0%D1%80%D0%B8%D0%BD-%D0%B3%D0%B5%D0%BE%D1%80%D0%B3%D0%B8%D0%B5%D0%B2-news876710.html", "text": "25-годишния Марин Николаев Георгиев, който цяло лято бе издирван в района в Бургаска област, е открит мъртъв. Новината потвърди майка му Мария, която лично го е разпознала в моргата. Мумифицираното тяло на младия мъж от Ямбол е намерено от случайни минувачи на метри от психиатричната болница в Раднево, където той се е лекувал преди да изчезне, съобщава \"Флагман\". Семейството му го издирваше повече от 70 дни. Основните подозрения бяха, че е избягал към Слънчев бряг, защото неведнъж споделял, че иска да отиде на море. Родителите му Мария и Николай проведоха собствено разследване през последните два месеца и половина, получиха редица противоречиви показания, които ги пратиха в съвсем грешна посока. Докато са издирвали единственото си дете, двамата са попаднали на шокираща следа за смъртта му. С тях са се свързали и други близки на безследно изчезнали пациенти на психиатрията, които са откривани месеци по-късно – мъртви и с мумифицирани тела, без да е ясна точната причина за смъртта им. Сподели:", "date": "2019.10.13", "title": "СТРАШНА ТРАГЕДИЯ! Откриха мумифицираното тяло на безследно изчезналия Марин Георгиев"}
{"url": "https://pik.bg/%D0%B2-%D1%82%D1%83%D0%BD%D0%B8%D1%81-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D0%B2%D1%82%D0%BE%D1%80%D0%B8-%D1%82%D1%83%D1%80-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news876646.html", "text": "В Тунис се провежда втори тур на президентските избори, съобщава „Франс Прес”, цитирана от БНР. След първия тур, който се проведе на 15 септември, на балотаж се изправят 61-годишният специалист по конституционно право Каис Сайед и 56-годишният медиен магнат Набил Каруи. Сайед е университетски преподавател без опит в политиката, а опонентът му е бизнесмен, съден за данъчна измама. Седем милиона са тунизийски избиратели. Сподели:", "date": "2019.10.13", "title": "В Тунис се провежда втори тур на президентските избори"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B5%D0%BB%D0%B3%D0%B8%D0%B9%D1%81%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-news876647.html", "text": "Британската полиция арестува белгийската принцеса Есмералда, която участвала в седящ протест на екоактивисти срещу климатичните промени на площад Трафалгар. Както съобщава Metro.co.uk, дъщерята на покойния Леополд III била съпроводена до полицейски фургон, където била задържана около пет часа. За произшествието разказва самата принцеса в профила си в Туитър. \"Заедно с много други протестиращи бях арестувана и оставена под стража\", заявява 63-годишната принцеса. През тази седмица в Лондон бяха извършени 1307 арести във връзка с протестни акции. Сподели:", "date": "2019.10.13", "title": "Арестуваха белгийска принцеса в центъра на Лондон"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%82%D0%B5%D1%84%D0%B0%D0%BD-%D1%81%D0%BE%D1%84%D0%B8%D1%8F%D0%BD%D1%81%D0%BA%D0%B8-%D0%B7%D0%B0%D0%BA%D1%8A%D1%81%D0%B0-%D1%81-%D0%BA%D1%80%D0%B0%D0%BA%D0%B0%D1%82%D0%B0-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news874034.html", "text": "Стефан Софиянски се придвижва все по-трудно, видяха фотографите на „Ретро“. Бившият кмет на столицата е закъсал с краката и едва намира сили да слиза от личния си автомобил. През последните няколко години ексседесарят все по-рядко се появява в публичното пространство и явно спокойният начин на живот не му се отразява подмладяващо, а тъкмо обратното. Освен че ходи сгънат почти на две, пенсионерът Софиянски е неузнаваем и в лице. Въпреки коренната промяна във външния му вид столичани все още разпознават бившия градоначалник на София и се спират да го поздравяват уважително с „Добър ден“. Той също не подминава добронамерените граждани и не отказва да размени по няколко изречения с тях. Макар да е в пенсия, политикът продължава да живее активно. Той бе засечен да паркира старото си волво в центъра на столицата, след което се отправи по задачи. Първо премина през близък клон на голяма банка, после се отби до пощата, а накрая се насочи към личния си офис, където разработва проекти за бъдещето на България със свои съмишленици. Последното, върху което Софиянски сподели, че се е фокусирал, е създаването на нова конституция, тъй като настоящата по негови думи била овехтяла и неадекватна за времето, в което живеем. Между политическите дела седесарят се опитвал да не пренебрегва и задълженията си на дядо. Някои уикенди той отделял за забавление с внуците си. Любимото място за семейни сбирки на фамилията от години е село Поручик Чунчево, Добричко, където родът на Софиянски притежава частно имение. Средната му дъщеря Ива, която е съпруга на сина на Васил Божков – Антон, също издава, че с мъжа си и децата предпочитали селския уют пред който и да е луксозен хотел. Изминалото лято прекарали именно край басейна в бащиния ѝ чифлик. Стефан обичал да вижда къщата си пълна и се надявал и на още внучета. Въпросът известно време бе болезнен за него, тъй като през 2015 г. трагедия почерни цялото семейство, след като най-голямата от трите му щерки – Елена, загуби първородния си син Камен на едва 5-месечна възраст. Сподели:", "date": "2019.10.13", "title": "САМО В ПИК И \"РЕТРО\": Стефан Софиянски закъса с краката (ПАПАРАШКИ СНИМКИ)"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81-%D0%B8%D1%81%D0%BA%D0%B0%D0%BD%D0%B5-%D0%BA%D1%8A%D0%BC-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-news876648.html", "text": "Премиерът на Великобритания Борис Джонсън е настоял пред турския президент Реджеп Ердоган да бъде прекратена военната операция в Северна Сирия, насочена срещу кюрдските формирования в региона, съобщава The Guardian, цитирани от „Фокус”. Премиерът е изразил пред Ердоган своето „голямо притеснение“ за атаките в Северна Сирия в телефонен разговор, след като Германия и Франция обявиха, че ще прекратят всякакъв износ на оръжие за Анкара. „Той изрази своето голямо притеснение за турската военна операция в Сирия, която според него може да влоши хуманитарната ситуация и да подкопае прогреса, който е постигнат в борбата срещу „Ислямска държава - заяви говорител на Джонсън. - Премиерът е подчертал, че Турция е важен партньор на Великобритания и НАТО. Той е разпознал ролята на Турция в борбата срещу „Ислямска държава“ и нейното великодушие в подкрепата за бежанците, които бягат от гражданската война в Сирия. Борис Донсън обаче бе ясен, че Великобритания не може да подкрепи турските военни действия. Той е настоял пред президента да прекрати операцията и да започне диалог и е заявил, че Великобритания и международните партньори стоят готови да подкрепят преговори към примирие“. Откакто започна операцията, наречена от турското правителство „Извор на мира“ повече от 100 хил. души са напуснали домовете си близо до границата между Турция и Сирия. Според някои източници между 20 и 40 души са били убити, бойци и цивилни, като други източници твърдят, че вследствие от турските бомбардировки са избягали и петима членове на „Ислямска държава“ от кюрдски затвор. Стотици други членове на групировката са охранявани от кюрдските сили. Няколко европейски града станаха свидетели на протести срещу операцията, като германският външен министър заяви, че страната ще прекрати продажбата на оръжие за турските сили. По-късно и френският външен министър обяви, че Париж няма да изнася „военни материали“ за Анкара, като той беше последван от представители и на Финландия, Норвегия и Холандия. Ердоган оправда започването на операцията с опитите си да премахне терористична заплаха от югоизточната си граница. Според него такава заплаха за турската национална сигурност представляват елементите на кюрдските „Сирийските демократични сили“, които помогнаха на водената от САЩ коалиция в борбата с „Ислямска държава“, по време на която загубиха в сраженията 11 хил. души. Атаките на Анкара започнаха след като президентът на САЩ Доналд Тръмп реши да нареди изтеглянето на американските сили от региона. По-рано външният министър на Великобритания Доминик Рааб заяви, че Турция трябва да прояви „максимална сдържаност“ при действията си в Близкия изток, по време на заседание на представителите на НАТО. На този коментар, турски представител отговори, че операцията „не е инвазия“, а „контра-терористична операция“, с което Рааб не се съгласи. „Просто не съм съгласен. Рискът, който вашата контратерористична операция представлява, е че заплашва контратерористичната цел за победа на „Ислямска държава“, заяви Рааб. Сподели:", "date": "2019.10.13", "title": "Премиерът на Великобритания с искане към Реджеп Ердоган. Ето за какво"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC-%D0%B7%D0%B0-%D1%80%D0%B0%D0%B7%D0%B1%D0%B8%D1%80%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B2-%D0%BE%D0%B1%D0%BB%D0%B0%D1%81%D1%82%D1%82%D0%B0-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-news876711.html", "text": "В присъствието на министър-председателя Бойко Борисов и на премиера на Йордания Омар Раззаз беше подписан Меморандум за разбирателство между правителството на Република България и правителството на Хашемитското кралство Йордания за сътрудничество в областта на туризма, съобщи „Фокус”. Подписи под документа поставиха от българска страна министърът на туризма Николина Ангелкова и министърът на културата Боил Банов, а от страна на домакините - министърът на туризма и археологическото наследство на Хашемитско кралство Йордания Маджд Шуейке. Меморандумът е пример за продължаващото сътрудничество в културния и туристическия обмен между двете държави. Документът отразява готовността на България и Йордания да засилят приятелските си отношения и да допринесат за икономическото развитие и растежа на туристическия си потенциал, както и за опазване на културното наследство. България и Йордания ще насърчават съвместното си сътрудничество в различни видове туризъм с най-голям потенциал. Те ще работят активно за популяризиране ролята на културното наследство сред подрастващите. Сред основните видове туризъм, споменати като акцент в документа, са културният, фестивалният, селският, кулинарният и др. Предвижда се и партньорство в опазване на културното наследство с „Петра Нешънъл Тръст“. Двете страни ще обменят информация за организиране и участие в международни събития, популяризиращи съответните туристически продукти, както и в мащабни културни мероприятия. Предвижда се засилване на контактите за развитието на туристическата инфраструктура и в обмена на добри практики, които могат да увеличат взаимния приток на туристи. Сподели:", "date": "2019.10.13", "title": "България и Йордания подписаха Меморандум за разбирателство в областта на туризма"}
{"url": "https://pik.bg/%D0%BC%D0%BB%D0%B0%D0%B4-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BA%D0%BC%D0%B5%D1%82-%D1%80%D0%B0%D0%B7%D0%B1%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%86%D0%B0%D1%82%D0%B0-%E2%80%9C%D0%BF%D0%B5%D1%82%D1%8A%D1%80-%D0%B7%D0%B0-%D0%BE%D0%B1%D0%BE%D1%80%D0%B8%D1%89%D0%B5%E2%80%9D-%D0%B2%D1%8A-news876714.html", "text": "Младият кандидат кмет за столичния район Оборище - Петър Митев направи силно впечатление през последните дни. С различна и модерна кампания привлече хиляди млади хора на своя страна. “Млад човек, а ходи на театър и опера” радват се и старите. Припомняме, че в район “Оборище” се заформя голяма изборна интрига. Двама десни кандидати - Николай Александров и Петър Митев се изправят срещу бившия син кмет, подкрепен от БСП- Васил Цолов. Митев и Цолов обаче са от Оборище, а Александров от Иваняне. Сподели:", "date": "2019.10.13", "title": "Млад кандидат кмет разби мрежата: Вижте какво се случва на страницата “Петър за Оборище” във фейсбук"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%BD%D0%B5-%D1%81%D0%BF%D0%B8%D1%80%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B6%D0%B8%D0%BB%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D1%87%D0%B8%D0%BA%D0%B0%D0%B3%D0%BE-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-news876715.html", "text": "Полицията арестува мъж, убил четирима души, и ранил човек в жилищна сграда в Чикаго. Задържаният е съсед на жертвите. Стрелбата е станала в събота срещу неделя през нощта. Полицията е иззела оръжието на престъплението, съобщи говорителят на полицията в Чикаго Том Ахерн. Заподозреният – 67-годишен пенсиониран строителен работник, е застрелял четиримата си съседи си докато те вечеряли в дома си. След това се качил в апартамент на горния етаж и прострелял своя съседка, която е хоспитализирана и е в критично състояние. Мотивите за стрелбата се изясняват. Сподели:", "date": "2019.10.13", "title": "УЖАСЪТ НЕ СПИРА: Стрелба в жилищна сграда в Чикаго, има жертви"}
{"url": "https://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0%D0%BC%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D1%81%D1%80%D0%B5%D0%B4%D0%BD%D0%BE%D0%B2%D0%B5%D0%BA%D0%BE%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D0%BE%D0%B4-%D0%B1%D1%83%D0%BB-%E2%80%9E%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%E2%80%9C-%D1%81%D0%BD%D0%B8%D0%BC%D0%BA%D0%B8-news876707.html", "text": "Разкриваме средновековната църква „Св. Спас“ – уникално историческо богатство на София, което се намира запазено под сграда на бул. „Тодор Александров“ и бул. „Мария Луиза“. Археологическите пластове от мястото са от различни епохи – антична улица от 2-3 в, част от крепостната стена на Древна Сердика с кръгла кула и средновековния храм от 11-13. Всичко това ще превърнем в нов археологически комплекс. Това каза Йорданка Фандъкова, кандидат за кмет на София. През Възраждането и след Освобождението храмът „Св. Спас“ заедно със „Св. Неделя“ са двете най-големи църкви в града. Той е полуразрушен по време на бомбардировките и на мястото е изградена сграда. При строителството археологическите находки са запазени, но така и не изграден достъп до тях. „Това е едно от скритите и неизвестни богатства на града ни, за което вече имаме проект с достъп от бул. „Т. Александров“. Ще успеем да покажем Античност, Средновековие и съвременния град на едно място“, обясни Фандъкова. „Другият знаков обект, по който трябва да започнем работа е реновиране на пл. „Св. Неделя“ с експониране на археологическите находки от 2 в, които разкрихме в последните 3 години. Това е знаков проект в сърцето на града. Затова провеждаме международен архитектурен конкурс, в който участват 7 световни архитектурни бюра. През ноември ще бъдат представени първите концепции“, обясни Фандъкова. „Разкриването и експонирането на богатото археологическо наследство на София е един от приоритетите в работата ни. Затова подкрепихме проучванията на 10 археологически обекта“, каза Фандъкова. В последните години бяха изградени подземния музей под храма „Св. София“, първият археологически парк на Западната порта на Сердика, триъгълната кула и проучванията на пл. „Св. Неделя“. Сподели:", "date": "2019.10.13", "title": "Фандъкова: Разкриваме уникална средновековна църква под бул. „Т. Александров“ (СНИМКИ)"}
{"url": "https://pik.bg/%D1%81%D0%BC%D1%8F%D1%85-%D0%B2-%D0%B5%D1%84%D0%B8%D1%80-%D1%86%D0%B8%D0%B3%D0%B0%D0%BD%D1%81%D0%BA%D0%B8-%D0%B1%D0%B0%D1%80%D0%BE%D0%BD-%D1%81%D0%B8%D0%BF%D0%B5-%D0%BB%D1%8A%D0%B6%D0%B8-%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%B3%D0%BE-%D0%BF%D0%BE%D0%BF%D0%B8%D0%BB%D1%8F-%D0%B8%D1%81%D0%BA%D0%B0%D0%BC-%D0%B4%D0%B0-%D1%81%D1%8A%D0%BC-%D0%BC%D0%B0%D0%BD%D0%B3%D0%B0%D0%BB-%D0%B8%D0%BC%D0%B0%D0%BC-%D0%B3%D1%80-news876737.html", "text": "Има публикация във Фейсбук от някой идиот! Това е терористичен акт. Урумов и ВМРО нямат нищо общо. Всеки който всява смут и безредици е терорист. Терористът не се опасва с кабели и да се взривява на площад \"Народно събрание\". Това каза по Нова телевизия евродепутатът Андрей Слабаков по повод на фалшивата новина от тази седмица, че децата на циганите в Сливен, Карнобат и Пазарджик ще бъдат взимани от социалните служби, ако ги пускат на училище. \"Той е в основата на много неща, които стават в ромските църкви. Той беше в нашата църква. Покрай него има един човек Анатоли, който държи против всички ромски църкви. На миналите избори тогава се получи същото. Голяма част от тези ромски махали са гласували за ВМРО. Казвам го със сигурност, той е избран с нашите гласове и той не е почерпил досега. Искам да почерпи!\", хвърли смешна бомба в ефир циганският комисар Петко Асенов. \"Поласкан съм, че всички цигани в България са гласували за мен. Циганските гласове за ВМРО са 400 в цялата страна, а за мен са гласували 10 000 души\", отговори му Слабаков. \"Ако някой е чел концепцията на Краси Каракачанов за тези, които не искат да се образоват, в нея пише за санкции към тези, които не пускат децата на училище\", каза още той. \"Тази концепция ще запали мира между българи и цигани\", предупреди пък циганският лидер. \"Урумов движи всички пастори, ДАНС и главният прокурор да провери Тони Еленков, Иводор Ковачев, Апостол Данчов, Енчо Енчев. Те не проповядват вярата на Бог\", продължи да говори неадекватно Асенов. \"Това са абсолютни глупости. Най-големият проблем е, че голяма част от циганското население, е неграмотно и полуграмотно\", отчете Слабаков. Той допълни, че в Европа има над 120 000  неграмотни хора. \"Готино е, харесва ми, че циганите са с ВМРО. Радва ме, че се говорят такива глупости\", разсмя се той. \"Аз искам да бъда мангал, не циганин. Имам почетна грамота, в която пише \"Чист мангал\"\", завърши през смях Слабаков. Сподели:", "date": "2019.10.13", "title": "СМЯХ В ЕФИР! Цигански барон сипе лъжи, Андрей Слабаков го попиля: Искам да съм мангал, имам грамота"}
{"url": "https://pik.bg/%D0%BC%D0%B8%D0%BB%D0%BA%D0%BE-%D0%BA%D0%B0%D0%BB%D0%B0%D0%B9%D0%B4%D0%B6%D0%B8%D0%B5%D0%B2-%D0%B7%D0%B0-%D0%BA%D0%BC%D0%B5%D1%82%D1%81%D0%BA%D0%B8%D1%82%D0%B5-%D1%81%D0%B8-%D0%B0%D0%BC%D0%B1%D0%B8%D1%86%D0%B8%D0%B8-%D0%B0%D0%B7-%D1%81%D1%8A%D0%BC-%D0%BC%D0%B5%D0%B6%D0%B4%D1%83-%D1%85%D0%BE%D1%80%D0%B0%D1%82%D0%B0-%D0%B8-%D1%87%D1%83%D0%B2%D0%B0%D0%BC-%D1%82%D0%B5%D1%85%D0%BD%D0%B8%D1%82%D0%B5-%D0%B1%D0%BE%D0%BB%D0%BA%D0%B8-news876679.html", "text": "Част от основните кандидати за кмет на Свиленград – Милко Калайджиев (ДПС), Стамо Димитров (БСП), Атанас Карчев (ГЕРБ) и досегашния кмет Георги Манолов, който управлява града близо 15 години, говориха за визията си за града пред БТВ. Само на 3 км от Свиленград се намира гръцката граница, а на 15 км е турската граница. Градът е познат като българския Лас Вегас –  това е третият град в света с най-много казина. Хазартът е двигател на икономиката в Свиленград. За последните четири изборни кампании нищо не се е променило. Близо 15 години градът се е управлявал от Георги Манолов, винаги независим кандидат, които е подкрепян от различни партии. Тази години няма да участва в кампанията – дава път на младите. Кандидат да наследи Манолов като кмет е известният като поп фолк изпълнител Милко Калайджиев. Той е подкрепен от ДПС. Роден е в Свиленград, баща на 3 деца. Казва, че бетонът и задръстванията в града не му харесват – обича природата. „Аз съм между хората и чувам техните болки – коментира Калайджиев. - Направил съм над 200 песни, има и такива, от които се срамувам”. Стамо Димитров е кандидатът на БСП, роден е в Бургас, а в Свиленград е зет. От години се занимава с инвестиции на капиталовите пазари. Баща е на три деца. „Капиталовите пазари и хазартът нямат нищо общо. Губил съм 7 цифрена сума, тогава бях млад и гледах по друг начин на живота. След кризата човек се научава. Определям себе си като богат и успял човек”, заяви Димитров и допълни че общината трябва да развива не само частта с казината, но целия град. Арх. Атанас Карчев е издигнат от ГЕРБ. От осем години работи в администрацията на Свиленград, а от три е главен архитект. Вълнува се от паметниците на културата, участвал е в реставрацията на стария мост над Марица, който е на над 450 години. „Ако стана кмет съм готов да устоя на силните икономически интереси. Като главен архитект съм бил подлаган на подобен тип интереси – всеки инвеститор иска да направи възможно по-голяма сграда. Не се чувствам наследник на никого, за мен всеки човек е различен”, заяви Карчев. Сподели:", "date": "2019.10.13", "title": "Милко Калайджиев за кметските си амбиции: Аз съм между хората и чувам техните болки"}
{"url": "https://pik.bg/wizz-air-%D0%BC%D0%B0%D1%80%D0%B0%D1%82%D0%BE%D0%BD-%D0%B4%D0%B0%D0%BB%D0%B8-%D1%81%D0%B5%D0%B3%D0%B0-%D0%B1%D0%B5%D1%88%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%B3%D0%BE%D1%81%D0%BF%D0%BE%D0%B6%D0%BE-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-news876744.html", "text": "Вярно, че няма лошо да има маратони, масови състезания, всеградски ентусиазъм, спортът за един мирен свят, ама... Ама днес по обед пътувах с кола от Румънското посолство до Лъвов мост точно час и половина. Навсякъде тапа, пълен блокаж, заграждения. Като мен бяха още хиляди шофьори. Псувни, ругатни, клаксони, хаос, полицаи, които не знаят накъде да отбият движението и примирено вдигат рамене. Дотам стигна абсурдът да се връщаме от Лъвов мост към Румънското през...циганскат а махала край Ботевградско шосе. И познайте кого попържаха гражданите. Фандъкова, естествено. Не Мая. Сега ли беше моментът, точно преди изборите? Не знам, но според мен днес почитаемата кметица загуби между 5 и 10 000 гласа от прецакани хорица в трафика. Аз лично познавам трима, които се ядосаха и сега няма да гласуват за нея. Само заради маратона. Ясно, че не е тя виновна, но всичко се пише на неин гръб. Кофти тайминг. Дано си е струвало, дано има някаква много особена и хуманна причина това да се случва в предизборна София. Дано не са били доволни само тротинейшъните и жълтопаветните сноби, които се тагваха от маратона с телефончетата. Плюс кениецът и етиопката, които го спечелиха. И друго. Wizz Air Маратон?! Откъде накъде, бе...Що държавата и общината продават името на инициативата на нискотарифните тарикати и всъщност цялата история се превръща в небивала реклама на превозвача? Нали все пак си имаме национална авиокомпания... Сподели:", "date": "2019.10.13", "title": "Wizz Air маратон? Дали сега беше моментът, госпожо Фандъкова?"}
{"url": "https://pik.bg/20-%D0%B3%D0%BE%D0%B4%D0%B8%D1%88%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%B7%D0%B0%D1%82%D1%80%D0%B8-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%BA%D1%80%D0%B0%D0%B9-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news876670.html", "text": "59-годишен велосипедист е загинал катастрофа на пътя Кюстендил – Дупница при село Пиперков чифлик. Това съобщават от Областна дирекция на МВР – Кюстендил. Инцидентът е възникнал снощи около 20.00 часа. Велосипедистът е бил блъснат от лек автомобил, управляван от 20-годишен младеж. По случая е образувано досъдебно производство, уведомен е дежурен прокурор. Сподели:", "date": "2019.10.13", "title": "20-годишен шофьор затри велосипедист край Кюстендил"}
{"url": "https://pik.bg/%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B7%D0%B0%D0%B3%D1%83%D0%B1%D0%B8-%D0%BE%D1%81%D0%BD%D0%BE%D0%B2%D0%B5%D0%BD-%D0%B1%D1%80%D0%B0%D0%BD%D0%B8%D1%82%D0%B5%D0%BB-news876635.html", "text": "Поредна контузия получи защитникът на Лудогорец Драгош Григоре. Вчера той беше освободен от лагера на националния отбор на Румъния, тъй като е с мускулни проблеми на левия крак, съобщава „Меридиан мач”. В сайта на местната федерация пише, че Григоре ще бъде подложен на допълнителни изследвания, за да се види степента на травмата. “С теб сме, Драгош! Бързо възстановяване”, написаха още от централата в социалните мрежи. Контузия на Григоре би била сериозен удар върху Лудогорец. Румънецът е титуляр в схемата на Станислав Генчев, като заедно с Рафаел Форстър оформиха доста добра двойка, която се представя силно в групите на Лига Европа. Сподели:", "date": "2019.10.13", "title": "Тежък удар: Лудогорец загуби основен бранител"}
{"url": "https://pik.bg/%D0%BD%D0%B0-%D1%84%D0%B8%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%B0%D0%B2%D0%B0---%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%80%D0%B0%D0%B7%D0%B1%D0%B8-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82%D0%BA%D0%B0%D1%82%D0%B0-%D1%81%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%B7-news876658.html", "text": "Кандидатът за нов мандат като кмет на София Йорданка Фандъкова и съпругът й доктор Юри Фандъков говориха пред сутрешния блок пна БТВ за семейството, изпитанията в живота, през които са преминали заедно и политиката. „Заедно сме от 40 години – върна се назад в годините Йорданка Фандъкова. -  Ученическа любов. Няма рецепта как се задържа такава любов. Просто се обичаме и се подкрепяме. Бяхме в един випуск в руската гимназия. В различни паралелки. С най-близката ми приятелка и неговият най-близък приятел се събрахме в обща компания и постепенно се събрахме и като две двойки. От лятото на 10 клас сме в една компания и постепенно нещата се случиха”. Йорданка Фандъкова говори и за отношенията си с дъщеря си Михаела. „С дъщеря ми Михаела имаме една много силна връзка – каза Фандъкова. - Тя бе подаръкът ми за 20-ата ми годишнина. Веднага след 20-ия ми рожден ден родих дъщеря ми. Когато беше бебе, съпругът ми Юри беше още студент и не беше много лесно и за двама ни. При всяко удобно време сега опитваме да сме с внуците ни Алекс и Елия. Трудно е, защото и двамата със съпруга ми имаме доста ангажименти. Нямам много  време, за да помагам на внуците за уроците. Епизодично е, защото няма време. С каквото обаче можем, помагаме”. Йорданка Фандъкова се върна и към времето, когато е работила като учителка. „И сега срещам много свои ученици, гордея се с тях, много ги обичам – призна тя. - Имахме страхотно отношение един към друг. Бях млад учител, а децата имат по-благосклонно отношение към младите учители. Винаги съм държала децата да знаят какво е разрешено и какво – не. Всички станаха успешни хора, много сега се връщат дори от чужбина с образованието и желание за реализация тук, което ме прави още по-горда. Иначе родителите и сестра ми ме насочиха да уча в езикова гимназия в София. В София съм от 13-годишната си възраст. След това университета. По-скоро по случайност станах учител. Тогава имаше разпределение, което бе ужасно, защото ти казват къде да работиш. Съпругът ми също започна по разпределение извън София. Така се случи, е аз живеех при неговата майка, а той – при моята тогава. Учила съм и макроикономика и микроикономика, така че имам и нужното образование, което ми даде шанса да стана и директор. Обичам руските  класици в литературата. Достоевски, Булгаков. Обичам да чета и българска литература, особено съвременна. И двамата със съпруга ми имаме доста динамичен живот – аз в Общината, той в болницата. Непрекъснато сме в движение. В областта на медицината се допитвам до него. Анонсирахме идеята за Детски център. Като коментирахме това, се допитах до него и той ме насърчи за това”. Йорданка Фандъкова се върна и към един от най-тежките моменти в живота си – когато е чула диагнозата, че има рак. „Мъжът ми ме заведе, почти на сила да се прегледам, когато ми откриха рака – разказа тя. - И това помогна. Заради това и непрекъснато съветвам да се правят профилактични прегледи. Целта дори не е да се провеждат безплатно – ангажирани са най-добрите лекари, в най-добрите болници. Целта е да създадем навици у жените. При мен отиването на лекар бе почти на сила. Тъкмо бях станала кмет, когато ми откриха рака. Нямаше как да си взимам по-дълга почивка. Работата ме мобилизира тогава и това ми даваше допълнителна сила. Съпругът ми и невероятните лекари от болница „Надежда” страшно много ми помогнаха. Това ме спаси”. Йорданка Фандъкова разказа и за кооперацията в която живеят със съпруга й и дали тъне в лукс. „В кооперацията ни има асансьор – каза тя. - Кооперацията бе построена на наследствено място на съпруга ми в „Манастирски ливади”. Двустаен апартамент с тераса е. Нямаме много време за пребиваване. Често дори казвам, че ако имаме още една стая трудно ще я чиста”. Йорданка Фандъкова коментира и темата за упреците на съперничката й за кметския стол Мая Манолова, че от ГЕРБ опитват да я дискредитират. „Мая Манолова ни упреква, че дискредитираме кампанията й. Това е несериозно да се хвърлят подобни обвинения – категорична бе Фандъкова. - Лепенето на стикери наистина излиза от всякаква граница. Манолова използва ролята на жертва, за да черпи дивиденти, но това не е честно. Факт е, че част от групата на ГЕРБ подкрепи Мая Манолова за да стане тя омбудсман. И тя няма как да отрече това”. „Човек трябва да има късмет в живота, когато си търси половинка – призна съпругът на Йорданка Фандъкова - доктор Юри Фандъков. – Когато има късмет, нещата се получават. Рядко давам интервюта. Лекар съм детски болести. Работя в една софийска болница, имам частна практика. Имам сестра - година и половина по-голяма от мен. Когато бе студентка в МЕИ, трябваше да отида с нея и бях потресен, че минахме по една ливада. Сетих се тогава, че наблизо има и един друг университет и така се насочих към медицината, но никога не съм съжалявал. Тя винаги е била хубава жена и няма как да не привлича внимание. Щом 40 години сме заедно, явно успяваме. Определено, в сравнение с нея, не бях толкова добър родител. Пререканията ми с дъщеря ни Михаела бяха ежедневни. Йорданка тушираше непрекъснато напрежението. От елементарната подреденост и изглаждане на приоритети, които са смешни за тийнейдъжра, до по-сложни неща бяха споровете ни с дъщеря ми. Нормалните неща. Сега внуците трябва да си кажат как сме като баба и дядо. Глезим ги. Аз съм там да ги глезя – да се крием, да ядем сладолед. Нормално. Дъщеря ми дори им обяснява: „Радвай се че ти е дядо, а не баща”. Работата на Йорданка Фандъкова продължава средно по 12 часа на ден. Обикновено се прибира след 20:00 часа. Имаме си негласно споразумение, че ако някой го няма до 21:00 часа се чуваме. Критичен съм към работата й. Повечето случаи обаче съвета ми е поискан, когато го давам. Много случаи дори ми се е случвало да опитвам да давам съвет, когато нещата вече са в ход. Вероятно й служа за нещо като коректив. По принцип ангажиментите й са толкова много, така че се наложи и насила да я заведа на преглед, когато й откриха рака. Преминахме през това заедно. Добрият финал се дължи на късмет и добри лекари. Около операция бе болнични десетина дни, иначе останалото лечение премина покрай работата й. Ако бе останала за повече у дома, щеше да е нещастна. Заради това и работи това. Може да ме срещнете с велосипед по велоалеите по-често, отколкото в градския транспорт. Ето, сега има маратон и движението с градския транспорт е почти невъзможно. Идеалният вариант е движението с велосипед”. Сподели:", "date": "2019.10.13", "title": "НА ФИНАЛНАТА ПРАВА - Фандъкова разби конкурентката си: Манолова използва ролята на жертва, за да черпи дивиденти, но това не е честно"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F-%D0%BF%D1%80%D0%B8%D1%8F%D1%82%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B2%D0%B5%D0%B7-news876628.html", "text": "Напрежението, ако не го овладеете днес, може най-неочаквано да отклони успеха от пътя ви. Не планирайте важни делови срещи и не влизайте в спор с никого на вашето работно място. Непредвидени трудности ще доведат до конфликти с вашите колеги, ако не премълчавате. Бъдете внимателни и предпазливи. Избягвайте излишните разговори, защото не водят до полезни резултати, а до раздразнителност и бъдещи проблеми заради нечие засегнато самочувствие. Имате много неотложни задачи, които трябва да приключите още в деня. Стабилното ви отношение и пълната концентрация работят във ваша полза. Заредени сте със сили и мислите за бъдещата си реализация. Във ваша полза е да търсите нова, интересна сфера на дейност. Не планирайте пътувания, за да не се окажат провал или пък свързани с ненужно високи разходи. Обмислете дали да направите изгодно капиталовложение с подкрепата на проверени делови партньори. Жънете успехи в материално отношение. Ако сте избягвали неправилните действия, ще получите важна информация и ще успеете да си направите верните изводи. Всичките ви професионални идеи ще бъдат подкрепени от колегите ви, ако ги поднесете спокойно и без опит да наложите мнението си. Емоцията отново блокира шансовете ви за успех, ако не я овладеете. Търпението и желанието за компромиси са във ваша полза, за да преодолеете проблемите си на работното място. Въздържайте се от взимане на важни решения и активни действия свързани с професионалната ви реализация. Днес бъдете внимателни при разговори, ако работите в областта на банковото дело и финансите и ви задават провокативни въпроси. Партньорските отношения са активни. Ще се стремите към ред и практичност. Деловите разговори също са успешни. Не прекъсвайте събеседниците си. Животът ви се развива различно от представите ви и плановете ви за деня. Бъдете внимателни в отношенията с партньорите си. Не проявявайте излишни амбиции. Вашата сдържаност и тактично възприемане на мнението на колегите ви ще бъдат оценени. Очаквайте приятни новини. Пазете се от запознанства, които не ви харесват от пръв поглед. Интуицията ще ви предпази от провали на работното място, заради доверяване на неподходящи партньори или на непознати хора, които днес неочаквано ви представят. Не уговаряйте важни срещи. Не е желателно да пътувате, защото сте разсеяни. До обяд бъдете активни, за да постигнете успех. Находчивостта ви и правилната оценка на ставащото ще ви позволят да подобрите финансовото си състояние. Напрежението ви пречи да запазите спокойствие, но трябва да го постигнете на всяка цена. Гарантирайте си успех като уговорите делово сътрудничество. Денят позволява да реализирате с успех намеренията си в професионален план. Идеален е и за нови срещи и неочаквани делови запознанства. Предупреждавам ви за непредвидени разходи. Стремежът ви към ред и коректност ще ви помогнат да избегнете недоразуменията, предизвикани от емоцията. Придвижвате се бавно нагоре по професионалната стълбица въпреки напрегнатия работен ден. Не рискувайте и запазете спокойствие, колкото и да не одобрявате ставащото около вас. При делови срещи бъдете изключително тактични. Следобед настроението ви се подобрява и ще ви помогне да постигнете целта си на работното място. В този ден ви предстои разрешаване на неотложни делови проблеми. Очаквайте добри приходи. Много от вас ще получат хонорарите си, които ще ви помогнат да си дадете почивка. Пазете се от крайни емоции, породени от нечия разсеяност, за да не ви попречат на работата. Сподели:", "date": "2019.10.13", "title": "САМО В ПИК - ХОРОСКОПЪТ НА АЛЕНА: Близнаците да не планират пътувания, приятни новини за Везните"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B5%D1%88%D0%BA%D0%B8-%D0%BE%D0%BC%D1%8A%D0%B6%D0%B8-%D0%BA%D0%BE%D0%BB%D0%B5%D0%B6%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news875797.html", "text": "Веселин Марешки вдигна сватба, но не на член на семейството си, а на такъв от политическата си партия. Преди дни под венчилото мина депутатката от „Воля“ Елена Аксиева, която е бивш модел на „Плейбой“ и вече настояща съпруга на крупен бизнесмен. Церемонията бе по-пищна от виенски бал. Тя започна в църквата „Света Неделя“ в Града под тепетата и продължи в стилния ресторант „Империал“. Шефът на булката – Веселин Марешки, изгледа целия ритуал, а в разгара на купона не пропусна да публикува и няколко снимки от мястото на събитието. На сватбата лидерът на „Воля“ отишъл без половинка, но за сметка на това бил обграден от цялата дамска агитка на партията си.  „Вчера с парламентарната група бяхме на сватба в Пловдив. Омъжихме колежката ни Елена Аксиева и Атанас Пешев. Да са щастливи дълги години напред, да се радват и на внуци! Какво по-хубаво начало на сезона - сред колеги и приятели по такъв повод! Още повече че младоженците са от тези българи, решили да останат в родината, и двамата работят здраво, отглеждат с любов децата си тук. Това ми е мечтата - да има щастливи семейства, повече деца, младежите да избират България пред чужбина!“, написа Марешки под снимките с булката. Припомняме, че преди 2 години и самият той се разходи до олтара, но за да отведе дъщеря си Александрина. Тя се омъжи на далеч по-скромна сватба от тази на депутатката Елена Аксиева, на която присъстваха само семейството и шепа близки приятели. Сподели:", "date": "2019.10.13", "title": "САМО В ПИК И \"РЕТРО\": Марешки омъжи колежка (Снимки)"}
{"url": "https://pik.bg/%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D0%B2-%D1%82%D1%80%D0%BE%D1%8F%D0%BD-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%BE%D0%BB%D0%B1%D0%B0%D0%BD%D0%B0-%D0%B7%D0%B0-%D0%B1%D0%B8%D0%B0%D1%82%D0%BB%D0%BE%D0%BD-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-news876663.html", "text": "По покана на кандидата за кмет на община Троян Иван Миховски, министърът на младежта и спорта Красен Кралев посети няколко спортни обекта на територията на общината, за да се запознае лично със състоянието на спортната инфраструктура, съобщиха оа за ПИК от пресцентъра на ГЕРБ. Обиколката започна от стрелбището за биатлон, където Кралев бе посрещнат от олимпийската шампионка Екатерина Дафовска, Иван Миховски и спортни деятели. Спортният министър пое ангажимент да се разгледа проектът и да се избере най-добрият вариант за изграждане на ролбана за биатлон - включително съвместно финансиране от Министерството и Общината. „Изграждането на ролбана за биатлон в Троян ще доведе до развитие на спорта не само на регионално, но и на национално ниво”, категоричен беше Красен Кралев. Екатерина Дафовска заяви, че Троян има традиции в биатлона и сегашната база е най-подходящото място в страната за такава инвестиция. Представителите на спортната общественост и министърът на спорта приветстваха целите, заложени в програмата на Иван Миховски - обновяване на спортните съоръжения и изграждане на нова спортна зала в Троян са част от тях. Тя бе представена ден преди идването на министъра на младежта и горещо подкрепена от симпатизанти и приятели на ГЕРБ, както и от коалиционните партньори на кандидата Иван Миховски. Министър Кралев посети и баскетболен мач между юношеските отбори на Чавдар Троян и ЦСКА, където поздрави и двата тима. Заедно с Красен Кралев в Троян беше и народният представител Тома Биков, а гостите посрещнаха и кандидатите за общински съветници от листата на ПП ГЕРБ. Сподели:", "date": "2019.10.13", "title": "Красен Кралев в Троян: Стартира изграждането на ролбана за биатлон на територията на Общината (СНИМКИ)"}
{"url": "https://pik.bg/%D0%B4%D0%B0%D1%80%D1%8F%D0%B2%D0%B0%D1%82-%D0%BD%D0%BE%D0%B2-%D0%BA%D1%83%D0%B2%D1%8C%D0%BE%D0%B7-%D0%BD%D0%B0-%D0%BA%D0%B0%D1%80%D0%BB%D0%BE%D0%B2%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news876672.html", "text": "Нов кувьоз, купен със средства от събрани пластмасови капачки от бутилки, ще бъде дарен днес на болницата в Карлово, съобщава БНР. „Това е 13-ият поред кувьоз, който даряваме с пари, събрани от пластмаса”, уточни Лазар Радков от благотворителната организация \"Капачки за бъдеще\". Официалното предаване на животоспасяващата за недоносените новородени апаратура е от 14:00 часа днес в карловската болница. Миналия месец \"Капачки за бъдеще\" дари кувьози и на болниците във Велинград, Първомай и Харманли. „Идеята ни е до края на годината да не остане болница със стара апаратура, купена преди 2000 година”, допълни Лазар Радков. Целта на кампанията, която тече от близо 2 години в цялата страна, е да подмени старото оборудване в болниците и да стимулира хората да рециклират, доброволстват и да бъдат отговорни към природата, към другите и към себе си. Организацията има над 500 доброволни пункта за предаване на капачки в над 150 населени места в страната. Сподели:", "date": "2019.10.13", "title": "Даряват нов кувьоз на карловската болница"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%B1%D0%B8%D0%B2%D1%88-%D0%BA%D0%BC%D0%B5%D1%82-%D0%B8-%D1%88%D0%B5%D1%84-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%BA%D0%B0%D0%B7%D0%B8%D1%87%D0%B5%D0%BD%D0%B5-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%BE%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%B2-news876602.html", "text": "Бившият кмет на Тетевен и бивш началник на Централния затвор и затворническото общежитие „Казичене“ - Николай Павлов, е личност с внушителна биография, която и до днес не спира да алармира за проблемите в града и да се бори за тяхното разрешаване. Павлов завършва история и археология в Софийския университет, работи в Народната библиотека, преподава в училища, става експерт в Държавния архив. В системата на Главна дирекция „Изпълнение на наказанията” преминава през всички нива на служебната йерархия, като се усъвършенства в академиите на нашенското МВР и руското МВД. Близо 30 години управлява затворническото общежитие „Казичене”, като е най-дълго управлявалият наказателно подразделение у нас, откъдето са минали не един и двама именити затворници. Преди местните избори репортер на ПИК го потърси след многократни аларми на хора от Тетевен за проблемите с водата, които мъчат местните от месеци. По думите им като кмет Павлов е имал цялостен проект за водоснабдяването, който е бил готов за изпълнение, но незнайно защо не е реализиран от следващите градоначалници. Попитахме опитния управленец и дали има изобщо надежда за развитие на куп затлачени проекти в Тетевен. - Настоящата кметица не се справи с много неща и се провали като Цветанов, който я издигна като лично негов човек за този пост на предишните избори. Когато аз бях кмет, Цветанов настояваше да сменим фирмата за боклука, но отказах. После започнахме подготовка на проект за водата, но ми бяха изпратени негови фирми още при подготовката на техническата документация. Аз обаче отказах и това, и ги изгоних. По тази причина бях отстранен и не ме подкрепиха за втори мандат, а по негово настояване беше издигната Бояджиева. Но виждате, че и сега всичко е провалено. Този човек дори в малък и беден град като нашия, иска да контролира всичко - от боклука до водата. Представете си какви обръчи от фирми е създал в другите градове, за какви пари става дума и как навсякъде е наложил контрол. И то в големи градове като Велико Търново, Русе, Благоевград... - Ще ви кажа, че при настоящата кметица, която той сложи, успя да постигне искането си да се смени фирмата за боклука и посочената от него сега чисти и в Тетевен, и в Луковит и региона. Беше сключен договор за 3 години и кметицата заяви, че няма да го подновява. Но сега го поднови за 3 години, въпреки че не е изгоден за общината. Така тетевенци ще платят 500 хил. лв. повече и два пъти е увеличена такса \"Смет\" в града. Схемата става прозрачна, дори само от този факт. На мен ми посочи фирми, които аз отказах, докато бях кмет, и след това ме отстраниха за втори мандат. А пък посочената от Цветанов Бояджиева веднага изпълнява исканията му. - Така е, аз през 2011 г. предадох готов проект, но 8 години той не се реализира. Бояджиева заяви преди да спечели през 2015 г., че ще го реализира, защото има подкрепата на управляващите, но виждате, че това не стана. За въпросните комисионни имам неприятен опит с Цветанов още от много отдавна - преди той да влезе във властта, по времето на Тройната коалиция. Заварих един проект по САПАРД, в който не бяха предвидени водопроводни сградни отклонения, които струваха 670 хил. лв. Търсех експерти, които да изготвят документация за получаване на тези пари по европроекти. Цветанов ме свърза със специалисти в някаква агенция, но при срещата ми с тях се оказа, че те ще ми уредят сумата, само ако се предвидят и пари за Цветанов. Това ми го каза директно жената, при която той ме изпрати. - Да, защото той ми е съдействал. Така ми каза жената, при която ме изпрати той в прав текст. Но отказах, защото това са държавни пари. Така, че той събира комисионни още от тогава. Прибира проценти и сега не е чудно откъде си финансира евроатлантическия център. - Казвам ви на какво аз съм бил свидетел и как дори в такива бедни общини, са създадени обръчи от фирми. Те отчитат проценти и директно той избира фирми, които да изпълняват проектите, да събират боклука и какво ли не... Понеже аз отказах, накрая виждате как успя да ме смени с верен човек. Дори ме беше нарекъл престъпник пред Нанков, който беше областен координатор на ГЕРБ тогава, само защото отказвам да участвам в подобни схеми. - Като дългогодишен шеф в сферата на сигурността, аз знам и доста по-сериозни неща и Цветанов трябва да носи отговорност не само за тези схеми. Цветанов трябва да носи отговорност и за взрива на колата на Сашо Диков, и за бомбата в офиса на вестник „Галерия“. 28 години съм работил в сферата на сигурността и знам доста неща. Това е терор. Важно е да допълня, че имах твърдата подкрепа на г-н Борисов за втори кметски мандат и на лична среща с него, той заяви, че аз ще съм отново човекът на ГЕРБ за местните избори. Цветанов обаче се възпротиви, защото не му пускам нищо и след това е видно какво се случи. - Не, по никакъв начин, защото за него аз бях добър кмет и изрази подкрепата си и за втори мандат. Видяхме се и ме прегърна през рамо, когато го каза, играли сме и мачове. След това Николай Нанков също ми се обади, за да потвърди. На моя 60-годишен юбилей не случайно Нанков каза, че съм най-добрият кмет в региона и пазя този приветствен адрес, който той лично прочете на празника. На Изпълнителната комисия обаче Цветанов намери начин да ме отстрани, тъй като съчини като проблем, че не съм бил член на партията. - Такова е не само моето усещане, но и опитът, който ви разкривам. Сподели:", "date": "2019.10.13", "title": "БОМБА В ПИК! Бивш кмет и шеф на затвора в Казичене: Цветанов трябва да носи отговорност за взрива на колата на Сашо Диков и за бомбата в офиса на в. „Галерия“!  Той прибираше комисионни от кметове"}
{"url": "https://pik.bg/%D0%BD%D0%B0%D1%82%D0%BE-%D0%BE%D1%81%D1%8A%D0%B4%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-news876619.html", "text": "The Wall Street Journal. Военната операция на Турция в Северна Сирия тази седмица предизвика нов разрив между Анкара и нейните съюзници от НАТО, като подчертава нарастващото разминаване по въпросите на сигурността и усложнява усилията за сдържане на все по-уверената в силите си Русия, пише американският вестник Повечето съюзници от Алианса бързо осъдиха турската офанзива срещу подкрепяните от Запада кюрдски бойци в Северна Сирия, като някои дори искат да накажат Турция, след като Реджеп Тайип Ердоган даде старт на военната операции в сряда. Президентът на САЩ Доналд Тръмп в петък подготви санкции, които \"могат да сринат турската икономика\", заяви министърът на финансите Стивън Мнучин, като предупреди Турция да прекрати своите операции в Сирия. Този ход дойде, след като Норвегия заяви, че ще спре продажбите на нови оръжия за Анкара. Очаква се Италия и Испания да изтеглят системи за противовъздушна отбрана, защитаващи южната граница на Турция. А Европейският съюз е готов да задържи милиарди евро на бежанска помощ за Турция. „Турция винаги е била труден съюзник в НАТО, особено през последните 10 години“, каза бившият американски посланик в НАТО Иво Даалдър. „В консенсусна организация тя не се притеснява много дали е сама по определени позиции.“ Развитието обаче рискува да тласне президента Реджеп Ердоган още по-близо до Москва, в момент, в който съюзът търси твърдо противодействие на руската агресия. Анкара се отделя от Запада и се насочва към орбитата на Москва в момент, когато 29-членният съюз се бори за отговор на руската експанзионистична политика. След като президентът Тръмп реши да изтегли американските войски от Сирия, Турция трябваше да си осигури благословията на Москва да оперира в Северна Сирия, където Русия подкрепя режима на президента Башар Асад. Турция също така обмисля повече руски покупки на оръжие след неотдавнашното придобиване на системи за противоракетна отбрана. „Говорим за съюз, който е 28 плюс един“, каза Фабрис Потие, бивш съветник по политиката на генералния секретар на НАТО Йенс Столтенберг и неговия предшественик, Андерс Фог Расмусен. \"Колкото повече изолирате и изключвате Турция, толкова по-близо Турция ще стигне до Русия.\" Руският външен министър Сергей Лавров обвини в четвъртък САЩ за ескалирането на насилието в Сирия. \"Предупредихме да не се използва кюрдската карта, защото това може да има тъжен край\", каза Лавров и добави, че Русия разбира \"законните опасения на Турция\" относно сигурността на границите. Сподели:", "date": "2019.10.13", "title": "НАТО осъди действията на Турция"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%B5-%D0%B3%D0%BE%D0%BB%D1%8F%D0%BC-%D0%B1%D1%80%D0%BE%D1%8F%D1%82-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BE%D1%82-%D1%82%D0%B0%D0%B9%D1%84%D1%83%D0%BD%D0%B0-%E2%80%9E%D1%85%D0%B0%D0%B3%D0%B8%D0%B1%D0%B8%D1%81%E2%80%9C-%D0%B2-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0%D1%80%D0%B0%D1%81%D1%82%D0%BD%D0%B0-%D0%B4%D0%BE-19-%D0%B4%D1%83%D1%88%D0%B8-news876675.html", "text": "Загиналите в резултат от мощния тайфун „Хагибис“, който удари Япония нарасна до 19 души, като други 16 са изчезнали, предава РИА „Новости”, цитирана от „Фокус”. Броят на пострадалите от бедствието е близо 150. По-рано тайфунът \"Хагибис\" удари най-големия японски остров Хоншу в района на полуостров Изу. Силата на ветровете на бурята достигнаха до 235 км/ч. В Токио скоростта на вятъра достигна 150 км/ч. Тази сила на вятъра е достатъчна, за да преобърне камион и да събаря дървета и електрически стълбове. По-рано в голяма част от страната, включително в Токио, беше обявено най-високото ниво на опасност поради наближаващото бедствие. Извънредното положение вече е отменено в цяла Япония. Сподели:", "date": "2019.10.13", "title": "Ужасът е голям: Броят загинали от тайфуна „Хагибис“ в Япония нарастна до 19 души"}
{"url": "https://pik.bg/%D0%B5%D1%80%D0%BD%D0%B5%D1%81%D1%82%D0%B8%D0%BD%D0%B0-%D1%88%D0%B8%D0%BD%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D1%85%D0%B5%D0%B9%D1%82%D1%8A%D1%80%D0%B8%D1%82%D0%B5-%D1%8F-%D0%BD%D0%B0%D1%80%D0%B8%D1%87%D0%B0%D1%82-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%87%D0%BA%D0%B0-news876656.html", "text": "В Световния ден на зрението идват добри новини за стотици хиляди българи, страдащи от заболявания на щитовидната жлеза. Неврохирурзите от столичната Университетска болница \"Свети Иван Рилски\" прилагат нов ендоскопски метод за корекция на очите при Базедова болест. Досега начинът за лекуване е бил стандартна хирургическа операция, с висок риск и дълъг възстановителен период. Актрисата Ернестина Шинова е сред стотиците хиляди, борещи се с Базедовата болест. Пред Нова телевизия тя сподели, че диагнозата й е поставена преди 22 години. Екранната д-р Стаменова не крие, че болестта понякога й пречи. \"Много хейтъри пишат, че имам кръгове под очите, защото съм алкохоличка. Поздравявам ви, скъпи хейтъри, аз съм си жертва на Базедовата болест\", заяви актрисата. Тя съветва хората да не пропускат профилактичните прегледи при ендокринолозите, защото никой не е застрахован. \"Ужасно много са жертвите на болести на щитовидната жлеза, особено сред жените, въпреки че все по-често, като ходя на консултации, виждам и момченца\", заяви Шинова. Новината за новия ендоскопски метод за освобождаване на напрежението в очите за Ернестина Шинова е повод за радост. Още повече, че той се прилага в България и не налага скъпи пътувания в чужбина. \"Изключително съм щастлива, че този проблем е намерил решение. Не знам дали аз самата ще прибегна до него, но съм благодарна на съвременната медицина, на лекарите, които са намерили начин да помогнат\", каза още актрисата. Сподели:", "date": "2019.10.13", "title": "Ернестина Шинова разкри защо хейтърите я наричат... алкохоличка"}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%B0-%D0%B8%D0%BC%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B4%D0%B0-%D1%81%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%BE-%D0%BA%D1%8A%D0%BC-news876673.html", "text": "Ситуацията по границата е спокойна - има готовност да се реагира, но към момента няма необходимост. Това заяви вицепремиерът и министър на отбраната Красимир Каракачанов пред БНР. \"Турската операция в Сирия отново създава напрежение в Близкия Изток – коментира той.- - Това е безспорен факт. Към момента по границите ни, от които традиционно се появяват нелегални мигранти ситуацията е спокойна. Няма раздвижване. Въпреки всичко и \"Гранична полиция\" контролира ситуацията. Както казах преди няколко дена, има готовност при необходимост да се включи и подразделение на армията за подпомагане на \"Гранична полиция\", както беше във времената, когато имаше засилен натиск върху нашата граница. В момента всичко е спокойно, ситуацията се наблюдава както на територията на Гърция, така и на територията на съседна Турция”. Министър Каракачанов увери, че няма движение на маси към българската граница. \"Нарушенията през последните няколко дни са единични – отчете той. - В петък имаше заловен един нелегален мигрант. Горе-долу това е ситуацията в момента. Специални мерки не са необходими\", посочи още министърът. Той подчерта, че има готовност да се реагира, но към момента няма необходимост. Сподели:", "date": "2019.10.13", "title": "Красимир Каракачанов: Ситуацията по границата е спокойна. Има готовност да се реагира, но към момента няма необходимост"}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%B2%D1%8A%D0%BB%D1%87%D0%B5%D0%B2-%D1%82%D0%B5%D0%B7%D0%B8-%D0%BA%D0%BE%D0%B8%D1%82%D0%BE-%D1%81%D1%82%D0%BE%D1%8F%D1%82-%D0%B7%D0%B0%D0%B4-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BF%D0%BE-%D0%BD%D0%B0%D0%B9-%D0%B3%D1%80%D1%83%D0%B1-%D0%BD%D0%B0%D1%87%D0%B8%D0%BD-%D1%81%D1%82%D1%80%D0%B0%D1%85%D0%B0-news876662.html", "text": "Конкретно кой организира истерията в Сливен ще кажат службите. Ние това, което следим от месеци, са организираните протести срещу първоначално - Стратегията за детето, след това се опитаха да натрупат теми. На пръв поглед целите на тези хора са благовидни - защита на правата на родителите, консервативни цености, право на родителите да решават бъдещето на децата си. Това каза пред БНТ министърът на образованието и науката Красимир Вълчев. Той обясни, че в момента те си служат с откровени лъжи, манипулации, измишльотини. По негови наблюдения в ромските общности най-лесно се създава паника. \"Става въпрос за атака, включително срещу образователната система. Ние правим много усилия децата да ходят редовно на училище, не само да бъдат записани. Записването се оказа лесно, по-трудно е да ги накараме редовно да ходят на училище\", заяви министърът. Според него има опити да се натрупват теми - като няма Стратегия за детето трябва да се сложи друга тема в случая продажбата на деца или отнемането им от родителите. По негово мнение някой използва по най-груб начин страха на хората. \"От страна на организаторите това е целенасочена атака с цел създаване на смут, натрупване на дестабилизационни усещания\", категоричен бе Красимир Вълчев. Той обясни, че това, което са направили учителите е било правилно. Те са освободили децата и са успокоили родителите. Вълчев каза, че учителите могат да противодействат само като говорят с родителите. Сподели:", "date": "2019.10.13", "title": "Красимир Вълчев: Тези, които стоят зад истерията в Сливен, използват по най-груб начин страха на хората"}
{"url": "https://pik.bg/%D0%BF%D1%8A%D1%80%D0%B2%D0%B8-%D0%B4%D0%B8%D1%80%D0%B5%D0%BA%D1%82%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B8-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BA%D1%80%D1%8A%D1%81%D1%82%D0%BE%D1%81%D0%B0%D1%85%D0%B0-%D1%88%D0%BF%D0%B0%D0%B3%D0%B8-%D0%B2-%D0%B5%D1%84%D0%B8%D1%80%D0%B0-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%BA%D0%B0--news876677.html", "text": "\"София има нужда да ускорим промяната с опит, професионализъм и конкретни решения. Най-важното е какво очаква и от какво има София в този момент. Това съм аз и това предлагам. Първо да завършим стратегически проекти на града. това са околовръстния път, метрото, вътрешните рингове и връзките към околовръстния път. На второ място разбира се, важните задачи на града. Най-актуалните от тях, които се нуждаят от много последователност и конкретни проекти, които да започнат от първия ден. това са кварталите, въздуха, чистотата на въздуха и реформа в администрацията, за да облекчим хората и бизнеса. През последните години София излезе на картата като един от градовете, който привлича глобални компании, големи инвестиции\", заяви Фандъкова. Тя изтъкна, че най-важната задача през следващите години е да бъде променен общият градоустройствен план: \"Предвиждаме увеличаване разстоянията между сградите, изискванията за паркиране, както и озеленяването между сградите. Имаме споделената визия, която ще бъде в основата на общия устройствен план. Залагаме и наредба за градския дизайн и това е начинът, по който да подредим и контролираме строителството в града\". В СОС има комисия по обществените поръчки, в която влизат представители на всички партии в Общинския съвет. \"И в момента на сайта на Столична община могат да се видят всички договори по обществени поръчки, включително и документацията на поръчките, които се провеждат в момента\", отбеляза столичният кмет. Манолова изтъкна, че ще работи с прозрачен екип: \"Хората, с които съм работила до този момент, са партийни и безпартийни, с десни и леви политически ориентации. Знаещи, можещи, кадърни хора - това е принципът, на който ще заложа\". \"Аз имам дълъг управленски опит, много последователен. Хората, с които аз работя и имам намерение да работя, си имат имена и лица - те продължават да са до мен. Заложила съм на утвърдени в своята професия хора, които са уважавани и са се доказали като специалисти. Предвиждам, разбира се, промени в структурата и на моя екип\", заяви Фандъкова. Мая Манолова нападна Фандъкова за проблемите, свързани с настаняването в общинските ясли и детски градини. \"За съжаление, госпожо Манолова, отново вашите съветници не са ви предали правилно... За 10 години отворихме 17 800 нови места за децата. Всички родителски организации застанаха зад мен и казаха - да, това е пътят\", отговори Фандъкова. Тя попита Манолова - като кандидат, издигнат от БСП, кое от програмата на соцпартията няма да изпълни. \"Аз нямам ангажимент да изпълнявам програмата на нито една партия, а ще изпълня програмата, която разписахме с гражданите. От програмата на БСП ще изпълня тази част - всяко дете да има право на детска ясла и детска градина\". Манолова отиде още по-далече: \"Кой досега ви подреждаше листата и как работихте с подредена от друг листа?\", на което Фандъкова отговори: Аз съм част от ръководството на ГЕРБ, но този път имах възможността сама да предложа и  външните кандидати, и да бъде утвърдена листата така, както я предлагам. Така че тук сензация няма\". Йорданка Фандъкова попита опонентката си: \"Вие как ще осигурите участието на много фирми, ако няма такова желание - ще се договаряте с тях или ще се доверите на Закона за обществените поръчки, за да може да участва, който иска?\" - \"Такива хора няма да има. Решенията ще взимам аз и аз ще нося отговорност\", отговори Манолова. Тв водещата Илиана Беновска зададе по три въпроса към всяка от двете дами. Към Манолова: \"Явявате се като независим, граждански кандидат, но около вас е \"стълпотворение\" от разнополови политически сили - леви и десни, които говорят на различни политически езици. Ако реша да гласувам за вас, ориентирайте ме - кого представлявате вие?\". \"Зад мен стоят граждани партийни и непартийни и политически формации, които искат промяна... Това са хората, които искат нормалност, всички, които са срещу статуквото\", отговори Манолова. Към Фандъкова: \"Вие сте бивш преподавател по литература. Когато някой напише, че Вазов е \"велик поет\", това е смислова грешка... Вие сте регистриран кандидат за София от коалиция ГЕРБ-СДС. Вашият успех като залог ли би бил за довършването на третия мандат на Бойко Борисов в изпълнителната власт!\". - \"Не мисля. Да, имам ясна политическа ориентация. Кандидатствам ясно за позицията кмет на София. Аз стоя като мажоритарен кандидат, отделно зад мен стоят и кандидатите от ГЕРБ и СДС, които са включени в листата. Така че имам много ясен профил\", отговори Фандъкова. Тя отговори на въпрос на водещата \"Кой е за нея Бойко Борисов\": \"Ние имаме много ясни и конкретни взаимоотношения, ясен профил и ясни отговорности с господин Борисов. Той ме покани да работя като зам.-кмет в Столична община по въпросите на образованието. След като работихме заедно участвах в създаването на ГЕРБ. Господин Борисов и в момента е министър-председател, с него имаме понякога доста тежки разговори, както и с господин Горанов, касаещи финансовите интереси на София\". Манолова отговори на въпроса дали се цели в председателския пост на БСП и дали в тази кампания се бори срещу Борисов или Нинова: \"Имате проблеми с фактите. От 4 години не съм член на БСП и няма как да кандидатствам за поста председател на партията. Там има устав и правила. Аз не съм кандидат за председател на БСП нито имам някакви намерения да правя друг проект\". Йорданка Фандъкова изтъкна, че не се притеснява от \"неудобни\" въпроси: \"Не се гордея с всеки един ден от работата ми, но нямам нито един ден, от който да се срамувам\". \"Чух за себе си такива неща в тази кампания, че даже не съм подозирала. Изля се мръсна течност върху мен и близките ми хора. Спрях да им обръщам внимание. От 15 години съм в публичното пространство. Питали са ме, съчинявали са инсинуации и лъжи. Няма какво повече да се измисли\", коментира Манолова. \"София има нужда от сериозна скорост на промяната, нужда от работа, а не от много приказки... Кмет съм от 10 години, работя с гражданите и гражданските организации. Ще продължа да го правя това, защото гражданите имат свои лица, свои представителства. София има нужда от запазване на духа, затова нека не говорим в тази кампания само за инфраструктура, а за образование, култура, за това, че София има потенциал да се развива. Нека върнем душата на София\", заяви в заключение Йорданка Фандъкова. Сподели:", "date": "2019.10.13", "title": "ПЪРВИ ДИРЕКТЕН СБЛЪСЪК: Фандъкова и Манолова кръстосаха шпаги в ефира! Червената кандидатка сипе откровени лъжи (ОБНОВЕНА)"}
{"url": "https://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%80%D0%B0%D0%B7%D0%BB%D1%8E%D0%BB%D1%8F-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-news876678.html", "text": "Земетресение с магнитуд 2,5 по скалата на Рихтер е регистрирано в района на Благоевград тази сутрин, съобщава БГНЕС, цитирани от Нова телевизия. Епицентърът на труса бил на 12 км югоизточно от Благоевград и на 82 км южно от София, с дълбочина 5 км, сочат данните от Европейския сеизмологичен център. По информация от Геофизичния институт на БАН епицентърът бил в село Долно Осеново. Сподели:", "date": "2019.10.13", "title": "ТРУС: Земетресение разлюля Благоевградско"}
{"url": "https://pik.bg/%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%BF%D1%80%D1%8F-%D0%BA%D0%B5%D1%80%D0%B2%D0%B0%D0%BD-%D0%BE%D1%82-2000-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0%D0%BF%D1%8A%D1%82%D0%B8%D0%BB%D0%B8-%D1%81%D0%B5-%D0%BA%D1%8A%D0%BC-%D1%81%D0%B0%D1%89-news876643.html", "text": "Мексиканската военна полиция спря вчера колона от 2000 мигранти от Африка, Карибите и Централна Америка, запътили се към САЩ, съобщи БТА, цитирайки Ройтерс. Мигрантите тръгнаха призори от южния щат Чиапас край Гватемала. Те изминаха около 30 км, преди да бъдат спрени. Около 500 души от националната гвардия на Мексико им препречиха пътя. Някои от мигрантите побягнаха, а други се предадоха на властите Сподели:", "date": "2019.10.13", "title": "Мексико спря керван от 2000 мигранти, запътили се към САЩ"}
{"url": "https://pik.bg/%D0%BD%D0%BE%D0%B2%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news876571.html", "text": "AFP. Говорителят на Европейския парламент Давид Сасоли заяви, че е възможно новата Европейска комисия да започне работа един месец по-късно от предвиденото, след като Европейският парламент отхвърли кандидатурите на няколко кандидати, включително този на Франция, предава Засега евродепутатите са отхвърлили кандидатурите на Силви Гулар, кандидатът на френския президент Еманюел Макрон и кандидатите на Унгария и Румъния по време на изслушванията в Европейския парламент. „Парламентът е посветен на процеса по прозрачност. Сега трима други кандидати трябва да бъдат избрани от Румъния, Унгария и Франция и тогава ние ще продължим да преглеждаме техните кандидатури\", заяви Сасоли пред журналисти. „Смятам, че може би вече не е възможно да бъде уважена датата от 1 ноември и да преминем към 1 декември“, добави той, попитан кога се очаква да започне да функционира новата Европейска комисия. Очакваше се последните изслушвания за еврокомисари да приключат до 23 октомври. Сподели:", "date": "2019.10.13", "title": "Новата Европейска комисия започва работа през декември"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B4%D0%B6%D0%B0%D0%B7-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%BC%D0%B8%D0%BB%D1%87%D0%BE-%D0%BB%D0%B5%D0%B2%D0%B8%D0%B5%D0%B2-news876627.html", "text": "Милчо Левиев е роден на 19 декември 1937 година в Пловдив в еврейско семейство. Първа негова учителка е Пенка Кръстева-Петрова. Завършва Държавната консерватория през 1960 г. Негови професори са Панчо Владигеров и Андрей Стоянов. Кариерата си започва в Пловдивския драматичен театър. Назначен е за диригент на Биг бенда на Българското национално радио от 1962 до 1966. По идея на Радой Ралин създава групата Джаз Фокус'65, с която гастролира в страната и чужбина до 1970 г. при голям успех. Едно от най-известните му произведения за този период е аранжиментът на песента на Пол Маккартни \"Вчера“ (Yesterday). Пише и филмова музика. През 1970 г. по покана на Дон Елис напуска България и заминава за Лос Анжелис. Остава с него до 1977 г. В началото на 1980 г. се завръща за кратко в страната и изнася поредица от концерти. Бил е на многобройни турнета из Европа и САЩ. Преподава в Южнокалифорнийския университет (University of Southern California) и майсторски клас в Нов български университет. Сподели:", "date": "2019.10.13", "title": "Почина джаз легендата Милчо Левиев"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D1%83%D1%87%D0%B8%D1%87-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D1%82%D1%8A%D1%80%D0%B3%D1%83%D0%B2%D0%B0%D0%BC%D0%B5-%D1%81-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B7%D0%B0%D1%89%D0%BE%D1%82%D0%BE-%D0%B5-%D0%B2-%D0%BD%D0%B0%D1%88-%D0%B8%D0%BD%D1%82%D0%B5%D1%80%D0%B5%D1%81-news876573.html", "text": "Сръбският президент Александър Вучич заяви, че страната му ще продължи да търгува с Русия и Китай, защото това е в интерес на Белград, предава сръбската телевизия N1. Вучич добави също и, че той винаги ще се бори за мир, защото никой не иска война, но това не означава, че ще остави Сърбия да бъде унижавана с неблагоприятно за нея решение за Косово. \"Моята работа е да издържа на цялото напрежение във връзка с Косово, Република Сръбска и други важни въпроси. Каквото и да чувате или да виждате по телевизията, как някой представя деградиращи решения за нас и ни предлага решения, които са противовес на сръбските интереси, бъдете сигурни, че моята кариера не е важна за мен и аз винаги ще се стремя да пазя мира“, заяви Вучич. \"Когато ни казват не търгувайте с руснаците, ние ще кажем, че ще го направим, защото е в наш интерес да имаме добри отношения с тях. Когато ни кажат да не търгуваме с китайците, в наш интерес е да го направим и да разширим нашата мрежа от приятели“, добави още президентът, цитиран от \"Фокус\". Сподели:", "date": "2019.10.13", "title": "Александър Вучич категоричен: Търгуваме с Русия и Китай, защото е в наш интерес"}
{"url": "https://pik.bg/%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%80%D0%B0%D0%B7%D0%BC%D0%B0%D0%B7%D0%B0-%D0%B2%D1%82%D0%BE%D1%80%D0%B0-%D0%BA%D0%BE%D0%BB%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81%D0%B5-%D1%81%D0%BA%D1%80%D0%B8-%D0%BE%D1%82-%D0%B1%D1%81%D0%BF-%D0%B2-%D0%B8%D0%B7%D0%B3%D1%80%D0%B5%D0%B2-%D0%BA%D0%B2%D0%B0%D1%80%D1%82%D0%B0%D0%BB%D1%8A%D1%82-%D0%B3%D1%80%D0%B5%D0%B9%D0%BD%D0%B0-%D0%BD%D0%B0%D1%88%D0%B0%D1%80%D0%B5%D0%BD-news876657.html", "text": "След поредната катастрофа, Мая Манолова и БСП забъркаха нов скандал в столичния район \"Изгрев\". За да се прави на независим кандидат галевица избяга от партийното събитие на столичните социалисти. “Къде е Мая?”, “Кой номер е Мая?”, “Защо ни е друг номера” се питаха изненадани възрастни хора на малобройната сбирка. Повечето от събралите се бяха бивши партийни велможи и тежка номенклатура. Район Изгрев е известен с евтините си луксозни многостайни жилища раздавани на калпак от бай Тошо и компания. На кандидатите за общински съветници бе трудно да обяснят на разпалените старци къде е кандидатът на столетницата за кмет. За сметка на малобройното присъствие, обаче налепените плакати бяха навсякъде. Не бяха пожалени спирки, площадки, детски градини и училища. С тежко, мазно лепило бяха омазани и няколко трафопоста и почти всички ходове в ВИП квартала. “Кой ще чисти след тези”, възмущаваше се млада майка взирайки се в безумните агит материали на червените. Това не е първи и последен вандализъм. Цяла \"Дружба\" се оказа накичена с рекламни винили на вечния кандидат кмет за района Борис Цветков. Сподели:", "date": "2019.10.13", "title": "След като размаза втора кола, Мая Манолова се скри от БСП в \"Изгрев\". Кварталът грейна нашарен с плакати навсякъде! (СНИМКИ)"}
{"url": "https://pik.bg/%D1%81%D0%BB%D0%BE%D0%B6%D0%B8-%D1%82%D0%B8%D0%B3%D0%B0%D0%BD%D0%B0-%D0%BD%D0%B0-%D0%BA%D0%BE%D1%82%D0%BB%D0%BE%D0%BD%D0%B0---%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D1%83%D0%B1%D0%B5%D0%B4%D0%B5%D0%BD-%D0%BF%D0%BE%D0%BB%D1%83%D1%87%D0%B0%D0%B2%D0%B0%D0%BC%D0%B5-%D0%B4%D0%B0%D1%82%D0%B0-%D0%B7%D0%B0-%D0%B5%D1%81-news876597.html", "text": "\"Не очакваме от 18 октомври да бъдем пълноправен член на ЕС. Ние сме наясно, че това е път, процес, през който трябва да преминем. Очакваме с нетърпение да направим следващата стъпка, която е началото на преговорите, отварянето на глави и присъединителните фондове, за да продължи трансформацията на нашето общество в европейско общество. Това са нашите намерения“, каза още Заев. Той припомни, че срещата на върха на ЕС през юни призова за забавяне на решението за започване на преговори, защото парламентарните избори бяха много близки и националните парламенти нямаха време да дискутират доклада на ЕС за Република Северна Македония. \"Разбрахме, че е така, но проведохме дипломатическа дейност, в която поискахме от канцлера Меркел, от Бундестага и от лидерите на други държави, ако ще е октомври, да бъде октомври. И тогава получихме обещания от всички. Бундестагът изпрати съобщение и свърши своята работа. Вярвам и в президента Макрон. Дебатът за реформата в ЕС е легитимен, той трябва да се промени и да оцелее като световен лидер в ценностите, демокрацията, конкурентоспособността, но това може да се случи паралелно с процеса на разширяване. Очаквам на октомврийската среща на върха да обсъдим Брекзит и реформите на ЕС, но също и разширяването на Западните Балкани и страната ни“, продължи Заев, цитиран от БГНЕС. Зоран Заев отново призова европейските лидери да държат на думата си и да изпълнят даденото обещание за получаване на дата. Македонският премиер не очаква България да създаде проблеми на Скопие на срещата на върха на ЕС и е убеден, че България ще е една от страните, които ще гласуват за начало на преговорите. Попитан дали в Република Северна Македония ще има предсрочни избори, ако страната не бъде поканена за начало на преговори с ЕС, Заев отговори, че не мисли за избори. Заслужаваме да получим решение за започване на преговори с Европейския съюз. ЕС обеща. Очакваме да държи на думата си и да я изпълни. Убеден съм, че Европейският съвет на 17 и 18 октомври ще вземе дългоочакваното решение да започнем преговори, каза македонският премиер Зоран Заев. Сподели:", "date": "2019.10.13", "title": "СЛОЖИ ТИГАНА НА КОТЛОНА - Зоран Заев убеден: Получаваме дата за ЕС!"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%86%D0%B8%D0%B3%D0%B0%D0%BD%D0%B8%D0%BD-%D0%BF%D0%BB%D1%8E%D0%B5-%D0%B8-%D1%80%D0%B8%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE%D0%BB%D1%83%D1%87%D0%B8-%D0%BF%D1%80%D0%BE%D0%B1%D0%B0%D1%86%D0%B8%D1%8F-news876583.html", "text": "Скандална присъда за буйстващ циганин, който си позволил да бута, рита и плюе полицаи. Случката от Свиленград, където състав на местния paйoнeн cъд ocъди нa пpoбaция циганина. Πpиcъдaтa идва cлeд cпopaзyмeниe c пpoĸypaтypaтa. Случката е от 10 aвгycт т.г. Тогава пoлицaитe пpиcтигнaли в циганската мaxалa на града cлeд cигнaл зa ceмeeн cĸaндaл. Paзлютeният бабаит зaпoчнaл дa дъpпa eдиния пoлицaй зa pизaтa, ĸaтo дopи мy oтпpaл пaгoнa. Oпитaл дa pитнe c ĸpaĸ в глaвaтa дpyг oт униформените, a тpeти зaплюл в лицeтo. Πpeз цялoтo вpeмe циганинът oтпpaвял гpoзни oбиди ĸъм пoлицaитe, разказва \"Е-Свиленград\". Cъдът oпpeдeлил, чe дeяниeтo ce oтличaвa c изĸлючитeлeн цинизъм и дъpзocт. Haĸaзaниeтo e пpoбaция c пpoбaциoнни мepĸи: зaдължитeлнa peгиcтpaция пo нacтoящ aдpec зa cpoĸ oт гoдинa и 3 мeceцa c пepиoдичнocт нa явявaнeтo два пъти ceдмичнo. Освен това циганинът трябва да провежда и зaдължитeлни cpeщи c пpoбaциoнeн cлyжитeл зa cъщия пepиoд и да положи бeзвъзмeздeн тpyд в пoлзa нa oбщecтвoтo от 150 чaca. Още по-скандалното е, че опpeдeлeниeтo нe пoдлeжи нa oбжaлвaнe или пpoтecт. Сподели:", "date": "2019.10.13", "title": "СКАНДАЛНО: Циганин плюе и рита полицаи, получи пробация"}
{"url": "https://pik.bg/%D0%BA%D1%8E%D1%80%D0%B4%D0%B8%D1%82%D0%B5-%D0%B8%D0%B7%D0%B1%D1%83%D1%85%D0%BD%D0%B0%D1%85%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D1%81%D1%8A%D0%B6%D0%B8%D0%B2%D1%8F%D0%B2%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news876609.html", "text": "Водените от кюрди Сирийски демократични сили (СДС) заявиха, че турската атака в Северна Сирия е съживила ислямистката групировка \"Ислямска държава\" и призоваха държавите, които участваха в борбата срещу джихадистите, да затворят въздушното пространство в района за турски самолети, предаде Ройтерс. В телевизионно изявление високопоставеният представител на СДС Редур Кселил заяви, че СДС продължават да си сътрудничат с водената от САЩ коалиция срещу ИД, въпреки че сега трябва да посрещнат и турската атака в Северна Сирия. \"Турското нашествие съживи ИД и задейства звената й в Камишли и Хасака и всички други райони\", каза Кселил и съобщи за нападения с коли бомби в тези два града. СДС съобщиха, че боеве с турските войски в Северна Сирия са били убити 23 техни бойци, а 37 са ранени. С това общият обявен от СДС брой на убитите им бойци става 45 души от сряда насам. Сподели:", "date": "2019.10.13", "title": "Кюрдите избухнаха: Турската офанзива в Сирия съживява „Ислямска държава“"}
{"url": "https://pik.bg/%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D1%81%D0%BB%D0%B5%D0%B4-%D0%B8%D0%BD%D0%B2%D0%B0%D0%B7%D0%B8%D1%8F%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D1%85%D0%B8%D0%BB%D1%8F%D0%B4%D0%B8-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D0%B2-%D1%81%D0%B8%D1%80%D0%B8%D1%8F-news876578.html", "text": "Подкрепяни от Анкара сирийски сили са превзели град Рас ал Айн в контролираната от кюрдите част на Североизточна Сирия, съобщи турското министерство на отбраната. Това се случва след четиридневен обстрел и сухопътни боеве. Кюрдските Сирийски демократични сили отрекоха информацията. Според тях боевете в пограничния град продължават. Същевременно кюрдската администрация в региона съобщи, че над 191 000 души са напуснали домовете си заради турската военна операция. Настъплението е предизвикало няколко изселнически вълни към град Кобани на запад. Сирийският център за правата на човека, базиран в Лондон, съобщи за атака на \"Ислямска държава\" с кола бомба срещу затвор в контролирания от кюрдите град Хасака. В затвора са задържани бойци на групировката. Няма жертви при нападението. Сподели:", "date": "2019.10.13", "title": "СТАВА СТРАШНО: След инвазията на Ердоган, хиляди напускат домовете си в Сирия"}
{"url": "https://pik.bg/%D0%B8%D0%BD%D1%82%D0%B8%D0%BC%D0%BD%D0%B8-%D0%B6%D0%B5%D0%BD%D1%81%D0%BA%D0%B8-%D1%82%D0%B0%D0%B9%D0%BD%D0%B8-%D0%BA%D0%B0%D0%BA%D0%B2%D0%BE-%D0%B8%D0%B7%D0%B4%D0%B0%D0%B2%D0%B0-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D1%80%D0%B0%D1%81%D1%82%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%B7%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0-%D0%BC%D1%83-news876575.html", "text": "Всяка жена иска да разбере дали той става за дългосрочно обвързване. Най-простият трик е да надникне в боксерките му, но не за да се ориентира за размера му, а да провери наличната растителност и доколко обилна е тя. Защото тя издава характера му, пише \"Космополитан\". Непокътнатото окосмяване означава две неща – твоят човек е убеден, че всяко друго бръснене освен това на лицето, е гейско ИЛИ просто е мързелив. В първия случай не очаквай твърде много фантазия от мъжлето си – не се изненадвай, ако правиш секс в четвъртък и в събота и то предимно в мисионерската до края на живота си. В другия случай ще ти се наложи да се примириш с лидерската роля във връзката ви – твоят човек не е от най-инициативните, въпреки че може да е ужасно сладък и забавен. Ако твоят човек се старае да полага грижи за това как изглежда там долу, без да се престарава излишно, може да означава, че си уцелила джакпота с него. Редовното подстригване на гениталното окосмяване показва, че той има перфектни хигиенни навити, от една страна и, от друга, старае се и ти да се чувстваш комфортно. Този мъж е наясно какво се очаква от него и не се срамува да го демонстрира. Освен това е готов да задоволи всяка твоя прищявка в леглото. Той бръсне космите в основата на члена си и върху тестисите, но оставя тези около тях. Вероятно по този начин се опитва да ти внуши, че е по-надарен, отколкото в действителност. Това обаче е знак за несигурност. Той ще очаква от теб комплименти за ... ами за размера, а и е доста вероятно да ти свива самобръсначката от време на време, докато ти го чакаш в спалнята. Суетата му обаче ще ти е от полза в леглото – този тип се стреми къвм съвършенство и е готов да работи над техниката си, както и да приема всяка предложена му от теб идея. Липсата дори на едно косъмче показва, че той има и дива страна в характера си ... и със сигурност гледа много порно! Повечето мъже започват да остраняват космите на гениталиите си по примера на порно актьорите. Или защото са чули/прочели, че това увеличава удоволствието по време на секс. За такъв мъж в леглото няма табута – той е готов да пробва всичко (и като казвам всичко имам предвид В-С-И-Ч-К-О), ако и ти имаш смелостта да експериментираш. Е, няма как да е толкова идеално – тези сладури се кротват на доста късна възраст (или никога), така че го имай предвид, ако очакваш сериозна връзка. Сподели:", "date": "2019.10.13", "title": "ИНТИМНИ ЖЕНСКИ ТАЙНИ: Какво издава неговата растителност за характера му"}
{"url": "https://pik.bg/%D0%B6%D0%B8%D0%B2%D0%BE%D1%82-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BC%D1%8A%D0%B6-%D1%81%D0%B5-%D0%BF%D1%80%D0%B8%D0%B1%D1%80%D0%B0-%D0%B2%D0%BA%D1%8A%D1%89%D0%B8-%D1%81%D0%BB%D0%B5%D0%B4-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D1%81%D0%B8-news876418.html", "text": "Жител на индонезийско село в провинция Източна Ява се завърна у дома след собственото си погребение, пише „Ейжа Уан”. Всичко започнало с инцидент, при който загинал човек без документи. Тялото било толкова обезобразено, че не можело да бъде разпознато. Полицията установила самоличността на шофьора - оказало се, че е 40-годишният строител Сунарто - и решила, че именно той е починал. Трупът бил предаден на близките, които също не могли да потвърдят, че пред тях наистина са останките на Сунарто. Мъжът бил погребан. Седем часа по-късно обаче Сунарто се завърнал у дома. Оказало се, че преди време той взел назаем пари от приятеля си Варим и му оставил автомобила като гаранция. Явно именно той бил починалият. Роднините на Варим били информирани за смъртта му, но решили да не изравят тялото, а просто да променят името на надгробната плоча. Сподели:", "date": "2019.10.13", "title": "ЖИВОТ СЛЕД СМЪРТТА: Мъж се прибра вкъщи след погребението си"}
{"url": "https://pik.bg/%D0%B8%D1%80%D0%B0%D0%BD-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%B0%D1%82-%D0%BC%D0%B5%D0%B6%D0%B4%D1%83-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%BA%D1%8E%D1%80%D0%B4%D0%B8-%D0%B4%D0%B0%D0%BC%D0%B0%D1%81%D0%BA-%D0%B8-%D0%B0%D0%BD%D0%BA%D0%B0%D1%80%D0%B0-news876574.html", "text": "При излагането на предложението за посредничество иранският външен министър Мохамад Джавад Зариф спомена подписано преди 21 години споразумение за сигурност, изискващо Дамаск да не позволява на бойци на Кюрдската работническата партия /ПКК/, които приютява, да извършват нападения срещу турската държава. \"Споразумението от Адана между Турция и Сирия, което още е валидно, може да е по-добър път за постигане на сигурност\", каза Зариф. \"Иран може да помогне да се съберат на масата на преговорите сирийските кюрди, сирийското правителство и Турция, така че сирийската армия заедно с Турция да може да охранява границата\", написа Зариф в туит, който беше част от негово интервю за турската държавна телевизия Ти Ар Ти (ТRТ). Призивът на Иран беше отправен в четвъртия ден от началото на турската офанзива срещу сирийската кюрдска милиция Сили за защита на народа, която Анкара смята за терористична група с връзки с ПКК. САЩ увеличиха усилията си да убедят Анкара да прекрати нахлуването, като казаха, че така нанася \"големи вреди\" на двустранните връзки и може да понесе санкции. Турският външен министър Мевлют Чавушоглу каза в четвъртък, че споразумението от 1998 г. може да бъде приложено, само ако има политическо уреждане на осемгодишната война в Сирия. Той каза също, че прилагането на споразумението от Адана ще изисква сирийското правителство да контролира Североизточна Сирия, а това не е така. Иран, близък съюзник на сирийския президент Башар Асад, редовно призовава Турция да зачита сирийската териториална цялост и да избягва военни действия в Североизточна Сирия. Дамаск обяви, че е ангажиран със споразумението от Адана. Иран предложи да посредничи между сирийските кюрди, Дамаск и Анкара за започване на преговори за установяване на сигурност по протежение на турско-сирийската граница, след турската военна офанзива в Северна Сирия срещу кюрдските сили, предаде Ройтерс. Сподели:", "date": "2019.10.13", "title": "Иран готови да посредничат между сирийските кюрди, Дамаск и Анкара"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BD%D0%B5-%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D0%BB-%D1%82%D0%B0%D0%BA%D1%8A%D0%B2-news876676.html", "text": "Кабинетът не е обсъждал позиция за евентуални санкции срещу Турция, стремим се да поддържаме добри отношения със съседите си. Това заяви вицепремиерът и министър на отбраната Красимир Каракачанов пред БНР във връзка със ситуацията с турската операция и идеята за някакъв тип санкции срещу Турция. \"Правителството не е обсъждало позиция за евентуални санкции – заяви Каракачанов. - Както каза и премиерът Борисов, ние се стремим да поддържаме добри отношения с всички наши съседи. Ние сме привърженици на това да се търси решение без санкции, защото те само ще усложнят нещата, ако се стигне дотам. Ние сме най-заинтересовани в края на краищата първите вълни, основните ще тръгнат към България и Гърция и от това ще пострадат много други държави. Каналите за нелегални мигранти от Италия през Гърция, Албания и България са добре известни на всички. За нас най-добрия вариант е да се търси мирно разрешение на въпроса без да се търси налагането на санкции, защото това ще предизвика отпушване като съответна мярка може би на това, което заплаши турският президент\". Попитан дали страната ни ще си мълчи, Каракачанов отговори: \"Кой ви е казал, че ще си мълчим. Няма да си мълчим. В края на краищата виждате, че често европейските страни реагират по-бавно и по-мудно и при една голяма бежанска вълна ние ще бъдем на топа на устата, както се казва\". Според него не е в наш интерес страната ни да играе ролята на инициатор на санкции. Сподели:", "date": "2019.10.13", "title": "Вицепремиерът Каракачанов за евентуални санкции срещу Турция: Кабинетът не е  обсъждал такъв ход"}
{"url": "https://pik.bg/%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%BF%D1%80%D0%BE%D0%BF%D0%B8%D1%89%D1%8F%D1%85%D0%B0---%D1%86%D0%B8%D0%B3%D0%B0%D0%BD%D0%B8-%D0%BA%D1%80%D0%B8%D1%8F%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D0%B4%D1%8A%D1%80%D0%B2%D0%B5%D1%81%D0%B8%D0%BD%D0%B0-%D0%BF%D0%BE%D0%B4-%D0%B1%D0%BE%D0%BA%D0%BB%D1%83%D1%86%D0%B8-%D0%B2-%D0%BA%D0%B0%D1%80%D1%83%D1%86%D0%B8-news876577.html", "text": "Под огромни чували и боклуци се прикрива незаконно изсечената дървесина от парк \"Кенана\", превозвана с каруци в Хасково, алармират жители награда. Каруците представляват особена опасност в Хасково. Оказва се, че с тях се върши и незаконна дейност за добив и превоз на дърва за огрев към  махалата, информира \"Хасковска Марица\". Освен това карпуците създават и предпоставки за пътни произшествия, тъй като освен, че са много натоварени, те по никакъв начин не са обезопасени. \"Ако чувалите и другият товар се изсипе на булеварда, ще стане верижна катастрофа\", коментират шофьори. Те отдавна настояват  живата тяга да бъде забранена в града. Сподели:", "date": "2019.10.13", "title": "В Хасково пропищяха - цигани крият незаконна дървесина под боклуци в каруци"}
{"url": "https://pik.bg/%D1%81%D1%82%D0%B0%D0%B4%D0%B8%D0%BE%D0%BD%D1%8A%D1%82-%D0%BD%D0%B0-%D1%81%D0%BF%D0%BE%D1%80%D1%82%D0%B8%D0%BD%D0%B3-%D0%B2%D0%B5%D1%87%D0%B5-%D1%89%D0%B5-%D0%BD%D0%BE%D1%81%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%80%D0%BE%D0%BD%D0%B0%D0%BB%D0%B4%D0%BE-news876576.html", "text": "Фредерико Варандас, президент на Спортинг Лисабон, призна, че клубът може да преименува името на собствения си стадион \"Жозе Алваладе\" в чест на нападателя на Ювентус Кристиано Роналдо, съобщава \"Тутоспорт\". 34-годишният Роналдо започва кариерата си в Академията на Спортинг, след което преминава в Манчестър Юнайтед. \"Няма да отлагаме тази идея дълго време. Голяма гордост за Спортинг е да бъде свързан с неговото име. Кристиано е един от най-големите символи на нашия клуб. На стените на сградата на младежката академия са изписани думите му за страстта, саможертвата, дисциплината, лидерството и решителността. Роналдо е най-добрият португалски футболист за всички времена и един от най-добрите спортисти в историята на спорта\", заяви Варандас. Сподели:", "date": "2019.10.13", "title": "Стадионът на Спортинг вече ще носи името на Кристиано Роналдо"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BD%D0%B0%D0%B4-130-%D0%B4%D0%B5%D0%BC%D0%BE%D1%81%D1%82%D1%80%D0%B0%D0%BD%D1%82%D0%B8-news876570.html", "text": "Групата, която настоява правителствата да предприемат незабавни мерки за предотвратяване на най-тежкото опустошение, за което говорят климатолозите, от две седмици участва в акции на гражданско неподчинение в големи градове по целия свят. В Амстердам демонстрантите докараха лодка, украсена с лозунги срещу климатичните промени, до известния мост \"Блаубрюг\" (\"Синият мост\") пред сградата на общината. Полицията обяви, че е взето решение за извършване на арести, защото демонстрацията се провежда без разрешение и активистите блокират пътното движение. Тази седмица общият брой на арестуваните в Холандия надхвърли 200 души. Демонстрантите от \"Бунт срещу унищожението\" се стремят да накарат правителствата да намалят въглеродните емисии и да предотвратят кризата с климата, която според тях ще доведе до повсеместен глад и социален разпад. Холандската полиция съобщи, че е задържала 130 протестиращи екоактивисти от движението\"Бунт срещу унищожението\", които блокираха обществени места в центъра на Амстердам, за да привлекат внимание към опасните промени в климата, съобщава Ройтерс. Сподели:", "date": "2019.10.13", "title": "Масови арести в Холандия, задържаха над 130 демостранти"}
{"url": "https://pik.bg/%D0%B1%D0%B8%D0%B2%D1%88-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%BA%D0%B0%D0%B7%D0%B0-%D0%BD%D0%B0%D1%82%D0%B8%D1%81%D0%BA-%D0%B7%D0%B0-%D0%BE%D1%82%D0%B7%D0%BE%D0%B2%D0%B0%D0%B2%D0%B0%D0%BD%D0%B5%D1%82%D0%BE-%D0%BC%D0%B8-news876511.html", "text": "Бившият посланик на САЩ в Украйна Мари Йованович заяви пред Конгреса, че президентът Доналд Тръмп е оказвал натиск върху Държавния департамент за отстраняването й, съобщава БНР. Йованович беше изслушана в рамките на разследването за импийчмънт на Тръмп заради негов телефонен разговор от лятото с украинския му колега Владимир Зеленски. Американският лидер е призовавал за разследване срещу бившия вицепрезидент Джо Байдън, който сега е фаворит за номинацията на Демократическата партия за изборите след година. Йованович е била отзована през май, докато личният адвокат на Тръмп се е опитвал да влияе на  властите в Киев да разследват за корупция Байдън и сина му Хънтър, работил за украинска газова компания. Сподели:", "date": "2019.10.13", "title": "Бивш посланик на САЩ в Украйна: Доналд Тръмп оказа натиск за отзоваването ми"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%BA%D1%8E%D1%80%D0%B4%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D0%B4%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news876709.html", "text": "Американският президент Доналд Тръмп изрази надежда, че кюрдите в Сирия ще се оттеглят от турската граница, съобщи ДПА, цитирана от БТА и „Булнюз”. \"Трудно е да се биеш със сили, имащи самолети, когато ти нямаш\", заяви Тръмп в реч във Вашингтон. Той защити решението си да изтегли американските войски от сирийско-турската граница, след което Турция започна настъпление срещу кюрдите. \"Не мисля, че нашите войници трябва да са там през следващите 50 години, за да охраняват границата между Турция и Сирия, щом не можем да опазим собствените си граници у дома - каза той имайки предвид границата на САЩ с Мексико. -  Убихме ИДИЛ, сразихме я, свършихме си работата, трябва да си ходим у дома\". САЩ се съюзиха с кюрдите през 2014 г. във войната срещу \"Ислямска държава\" и заедно отвоюваха територията, превзета от ислямистите. Западни съюзници разкритикуваха операцията на Турция за установяване на контрол върху контролираната от кюрдите територия по границата. Те изтъкват опасността от хуманитарна криза и от възраждане на екстремистката групировка \"Ислямска държава\". Сподели:", "date": "2019.10.13", "title": "Доналд Тръмп се надява кюрдите в Сирия да се оттеглят от турската граница"}
{"url": "https://pik.bg/%D0%B8%D0%B7%D0%BB%D0%BE%D0%B2%D0%B5%D0%BD-%D0%B2-%D0%BA%D1%80%D0%B0%D1%87%D0%BA%D0%B0-%D0%BC%D0%BB%D0%B0%D0%B4%D0%BE%D1%82%D0%BE-%D0%B3%D0%B0%D0%B4%D0%B6%D0%B5-%D0%BD%D0%B0-%D0%BB%D1%83%D0%BD%D0%B0-%D0%B1%D1%80%D1%8A%D0%BC%D1%87%D0%B8-%D0%BF%D0%BE-%D0%BA%D0%B0%D0%B7%D0%B8%D0%BD%D0%B0-%D1%81-%D0%B4%D1%80%D1%83%D0%B3%D0%B0-%D0%B6%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news876416.html", "text": "Каква е истината за аферата на Луна и младока Горан? Соченият за приятел на фолк легендата бе изловен да играе на ротативките в известна столична игрална зала. На снимките и видеото симпатягата е в компанията на млада жена и залага на машинки. Според очевидци бившият охранител залагал солидни суми, които надминавали средната работна заплата в родния му град Русе. Дали младежът е харчел парите на възлюбената си ? Изневерява ли на чалга динозавърката с момичето до него? Възможно е топлата връзка по тангентата Шумен - Русе да е просто пи-ар ход, а истинската му приятелка да е жената от казиното, пише \"Лайфонлайн\", чийто папарак излови Горан в казитото. За аферата на чалга легендата с младия хубавец се разбра в началото на август, след като певицата публикува техни сники и написа многозначителното \"Добро утро от нас, обичайте се\", внушавайки, че се е събудила в прегръдката на бодигарда. Медиите услужливо предположиха, че това е интимната афера на певицата, а тя от своя страна яхна клюката и я обязди, превръщайки я в бонус шумотевица покрай новата си песен. В профилите на Горан в социалните мрежи може да бъде намерена снимка с Луна отпреди година. По-точно публикувана през декември 2018. Освен с Луна там има и снимки с много други певици, основно от лекия жанр - Деси Слава, Галена, Джулия, Лорена, Яница, Сузанита. Повечето са, разбира се, от работното им място, където на Горан се е падала нелеката задача да ги пази от народната любов. Сподели:", "date": "2019.10.13", "title": "ИЗЛОВЕН В КРАЧКА: Младото гадже на Луна бръмчи по казина с друга жена (СНИМКИ)"}
{"url": "https://pik.bg/%D0%BB%D1%8E%D1%82%D0%BE-%D0%B4%D0%B5%D1%80%D0%B1%D0%B8-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-%D0%B8-%D0%BB%D0%B8%D0%B2%D1%8A%D1%80%D0%BF%D1%83%D0%BB-%D0%B2%D0%BB%D0%B8%D0%B7%D0%B0%D1%82-%D0%B2-%D0%B4%D1%83%D0%B5%D0%BB-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80-news876581.html", "text": "Манчестър Юнайтед и Ливърпул влизат в битка за подписа на Томас Мюлер през януари. Офанзивният халф все по-често е резерва в Байерн Мюнхен, където загуби титулярното си място за сметка на Филипе Коутиньо. Медиите в Германия са на мнение, че юношата на \"баварците\" обмисля да напусне клуба през зимата. Според \"Мирър\", английските грандове ще проведат преговори с Байерн. \"Червените дяволи\" имат спешна нужда от подсилване в атака. От друга страна Ливърпул също има интерес към услугите на футболиста, като лично Юрген Клоп искаше да го привлече още през 2017 година. Сподели:", "date": "2019.10.13", "title": "ЛЮТО ДЕРБИ: Манчестър Юнайтед и Ливърпул влизат в дуел за германски голмайстор"}
{"url": "https://pik.bg/%D0%B5%D0%B4%D0%B8-%D1%80%D0%B0%D0%BC%D0%B0-%D0%B8%D1%81%D0%BA%D0%B0-%D0%B4%D0%B8%D0%B0%D0%BB%D0%BE%D0%B3-%D0%BC%D0%B5%D0%B6%D0%B4%D1%83-%D0%B1%D0%B5%D0%BB%D0%B3%D1%80%D0%B0%D0%B4-%D0%B8-%D0%BF%D1%80%D0%B8%D1%89%D0%B8%D0%BD%D0%B0-news876582.html", "text": "Албанският премиер Еди Рама смята, че диалогът между Белград и Прищина трябва да приключи с взаимно признаване, а след това и останалите страни верижно да признаят независимостта на Косово,цитира думите му македонското електронно издание “МКД“. \"Ако (Албин) Курти стане премиер, с него Сърбия, независимо дали иска или не, ще преговаря\", каза Рама в Нови Сад, където участва в тристранната среща на Сърбия, Албания и Македония. В интервю за албанската телевизия Klan Рама заяви, че без съмнение Албин Курти представлява волята на косовските избиратели. \"И ако той поеме властта в Косово, той ще бъде легитимният премиер, с когото Сърбия, независимо дали иска или не, ще трябва да общува, ще трябва да намери начин да структурира процес на диалог, който не може да се осъществи без правителството и новия премиер на Косово\", каза Рама. Според него Курти е готов да поеме отговорност и добави, че косовските политици имат задължение \"да продължат диалога, който без съмнение ще трябва да бъде задвижен отново, да бъде реструктуриран и ясно фокусиран върху неговото приключване - с признаване на Косово\". Тогава, според Рама, ще последва верижно признаване на независимостта на Косово от други страни. Той припомни, че винаги се е противопоставял на размяната на територии като начин да съкрати пътя на един процес, който е много по-сложен. \"От друга страна обаче, казах и повтарям, че е немислимо да се стигне до приключване на процеса, ако няма визия и воля за споразумение за гранична линия\", каза албанският премиер. Сподели:", "date": "2019.10.13", "title": "Еди Рама иска диалог между Белград и Прищина"}
{"url": "https://pik.bg/%D0%B2%D0%B0%D0%BB%D1%82%D0%B5%D1%80%D0%B8-%D0%B1%D0%BE%D1%82%D0%B0%D1%81-%D1%81%D0%BF%D0%B5%D1%87%D0%B5%D0%BB%D0%B8-%D1%81%D1%82%D0%B0%D1%80%D1%82%D0%B0-%D0%BE%D1%82-%D1%84%D0%BE%D1%80%D0%BC%D1%83%D0%BB%D0%B0-1-%D0%B2-%D1%8F%D0%BF%D0%BE%D0%BD%D0%B8%D1%8F-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9D-%D1%81-%D1%82%D0%B8%D1%82%D0%BB%D0%B0%D1%82%D0%B0-%D0%BF%D1%80%D0%B8-%D0%BA%D0%BE%D0%BD%D1%81%D1%82%D1%80%D1%83%D0%BA%D1%82%D0%BE%D1%80%D0%B8%D1%82%D0%B5-news876669.html", "text": "Финландецът Валтери Ботас от тима на „Мерцедес” спечели по безапелационен начин състезанието за Гран при на Япония във Формула 1, съобщи БТВ. Пилотът на \"Мерцедес\" бе убедителен на пистата \"Сузука\" и доминираше от старта до самия финал, независимо че започна от третата позиция на стартовата решетка. Второто място, след сериозна битка, отиде при Себастиан Фетел с \"Ферари\", а Люис Хамилтънс с „Мерцедес” остана трети. Така титлата при конструктурите за шеста поредна година е за тима на \"Мерцедес\". Лидер в класирането при пилотите е Хамилтън с 338 точки, следван от съотборника му Ботас с 274. Голямата изненада на този сезон - Шарл Льоклер с \"Ферари\", е трети с 223 точки. Сподели:", "date": "2019.10.13", "title": "Валтери Ботас спечели старта от Формула 1 в Япония. „Мерцедес” с титлата при конструкторите"}
{"url": "https://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%B3%D1%80%D1%8A%D1%86%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B8%D0%B7%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-news876585.html", "text": "Светият синод на Гръцката православна църква официално призна автокефалността на Украинската православна църква. Решението бе взето след искане на Вселенската патриаршия. В гласуването в Синода са участвали 80 архиереи, аешението бе оповестено от архиепископа на Атина и цяла Гърция Йероним, предава БГНЕС. След решението на синода, архиепископът на Гърция Иероним оттук нататък ще споменава своя украински колега Епифаний по време на религиозни служби заедно с останалите православни водачи и той ще бъде считан за член на семейството на Православната църква. Този ход дойде, след като Йероним реши да разшири сесията на Светия Синод, която започна във вторник, за да могат епископите да обсъдят искането на патриарх Вартоломей за предоставяне на автономия на Православната църква в Украйна. Именно Иероним постави на обсъждане въпроса по време на съботното заседание на синода - рядко събитие, което сочи намерението на архиепископа да подчертае поддръжката на гръцката църква за молбата на патриарха. На 6 януари тази година Вселенският патриарх Вартоломей подписа в Истанбул томоса за автокефалия на Украинската православна църква. Преди това патриархът приветства успешното провеждане на обединителния събор в Украйна. Патриарх Вартоломей покани митрополит Епифаний, за да му връчи Томос за автокефалност. По този начин Вселенският патриарх, духовният лидер на всички православни християни по света, сложи край на повече от 300 години московско владичество. Украинската православна църква е под върховенството на Руската православна църква от далечната 1686 година. Сподели:", "date": "2019.10.13", "title": "ИСТОРИЧЕСКО: Гръцката църква призна Украинската православна църква"}
{"url": "https://pik.bg/%D0%B1%D0%B8%D0%B2%D1%88-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BE%D0%B1%D1%89%D0%BE%D1%82%D0%BE-%D0%BC%D0%BD%D0%B5%D0%BD%D0%B8%D0%B5-%D0%B2-%D0%B1%D1%83%D0%BA%D1%83%D1%80%D0%B5%D1%89-%D0%B5-%D0%B7%D0%B0-%D0%B1%D1%8A%D1%80%D0%B7%D0%BE-%D1%81%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-news876515.html", "text": "Като цяло споделям мнението на румънския президент Клаус Йоханис, който нарече падането на правителството на Виорика Дънчила след вот на недоверие тази седмица „естествена реакция на обществото“, заяви пред БНР Валентин Радомирски, експерт по международни отношения и бивш посланик в Румъния. Той припомни, че през последните години е имало много протести срещу правителството на социалдемократите от техни опоненти – част от тях обосновани, а друга – политически мотивирани. Според Радомирски поредица от сътресения в румънската левица са я отслабили значително. „Двама депутати напуснаха социалдемократите. Това е поредно отцепване – анализира Валентин Радомирски. - Преди това напусна бившият премиер Виктор Понта, който направи своя собствена партия, която сега гласува срещу бившите си съпартийци. Там има тежки проблеми, наследени от ръководството на бившия лидер на Социалдеморкатическата партия Ливиу Драгня, (който е в затвора – б.р.), които трябва да бъдат преодолени. Но това не се случва, въпреки че Дънчила смени доста негови приближени от ръководството на партията. По всяка вероятност предстоят трудни преговори, разпределение на постове, компромиси по програмите на различните партии. Обединяваща е мисълта, че трябва да се направи бързо политическо правителство, за да се проведат спокойно следващите избори и Румъния да приеме бюджет. Освен това Румъния трябва да определи и нов еврокомисар“. Сподели:", "date": "2019.10.13", "title": "Бивш посланик в Румъния: Общото мнение в Букурещ е за бързо сформиране на правителство"}
{"url": "https://pik.bg/%D0%BF%D0%B5%D1%87%D0%B5-%D1%81%D0%B5-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%B5-%D0%BD%D0%B0%D1%81%D0%BE%D1%87%D0%B8-%D0%BA%D1%8A%D0%BC-%D0%B1%D0%B8%D0%B6%D1%83%D1%82%D0%BE-%D0%BD%D0%B0-%D0%BF%D1%81%D0%B2-news876586.html", "text": "Барселона следи под лупа изявите на новата звезда на ПСВ Айндховен Дониел Мален. Очаква се \"каталунците\" да направят опит да привлекат 20-годишния нападател. Холандският национал има 16 гола от началото на сезона, а в Ередивизи се е разписал 10 пъти в 9 срещи. Испанските медии потвърдиха, че Мален е един от нападателите, който е в листата на \"блаугранас\" за сделка през лятото, като е считан за дългогодишен заместник на Луис Суарес. Другите алтернативи пред Барса са нападателя на Милан Рафаел Леао и Лаутаро Мартинес от Интер. Сподели:", "date": "2019.10.13", "title": "ПЕЧЕ СЕ ТРАНСФЕР: Барселона се насочи към бижуто на ПСВ"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%80%D1%83%D1%81%D0%B8%D1%8F-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B1%D0%B8%D1%80%D0%B0-news876425.html", "text": "Медия от Москва публикува анализ, извършен от федералната служба за контрол на качеството. Според изследването, засегнало най-големите пивоварни в страната, нито един продукт не е отговарял на изискванията. Според разпоредбите кехлибарната напитка по руските пазари трябва да съдържа хмел или продукти от него, алкохолът не трябва да е повече от седем градуса и в бирата не трябва да се добавя етилов спирт. Всяка от проверените марки, произвеждани в Русия, не е отговаряла на най-малко едно от тези условия. \"Това означава, че в страната на практика не се произвежда пиво. Освен това, под формата на бира се продават и нискоалкохолни коктейли\", са посочили от Роскачество. От институцията са допълнили, че са хванали дори джин с тоник, маскиран като кехлибарното питие. Причината е проста, данъците върху бирата са двойно по-ниски от тези за \"твърдия\" алкохол, написа лента.ру. Няма бира в Русия. Сподели:", "date": "2019.10.13", "title": "ДРАМА: Русия остана без бира"}
{"url": "https://pik.bg/%D0%B0%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%BD%D0%B0%D1%85%D0%BE%D0%BA%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B8%D0%BD%D0%B2%D0%B0%D0%B7%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F---%D0%BF%D0%BE%D1%81%D1%82%D0%B0%D0%B2%D0%B8-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-news876588.html", "text": "Генералният секретар на Арабската лига Ахмед Абул Гейт призова в Северна Сирия и , съобщават световните информационни агенции. \" . Призоваваме Турция незабавно и изцяло да спре всички военни действия и да изтегли войските, които навлязоха на сирийска територия\", подчерта Абул Гейт по време на встъпителното обръщение на извънредната сесия на Арабската лига в контекста на турската военна операция в Сирия. Шефът на Арабската лига предупреди Анкара, че от агресията, предава още БГНЕС. Той изрази опасения относно , които живеят в Северна Сирия. Според Абул Гейт има опасност приблизително през следващите дни заради действията на Турция. Турция незабавно да прекрати военната си операция да изтегли войските си Осъждаме тази агресия ще носи отговорност за възможните хуманитарни последствия истинския геноцид на кюрдите 300 000 души да станат бежанци Сподели:", "date": "2019.10.13", "title": "Арабската лига нахока Турция заради инвазията в Сирия - постави ултиматум на Ердоган"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%86%D1%8A%D1%80%D0%BA%D0%BE%D0%B2%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-news876603.html", "text": "- Сподели:", "date": "2019.10.13", "title": "ГОЛЯМ ДЕН: Отбелязваме уникален църковен празник"}
{"url": "https://pik.bg/%D0%BF%D1%80%D0%B8%D0%BA%D0%BB%D1%8E%D1%87%D0%B8%D1%85%D0%B0-%D1%80%D0%B0%D0%B7%D0%BA%D0%BE%D0%BF%D0%BA%D0%B8%D1%82%D0%B5-%D0%BD%D0%B0-%D0%BD%D0%B8%D0%BA%D0%BE%D0%BF%D0%BE%D0%BB%D0%B8%D1%81-%D0%B0%D0%B4-%D0%B8%D1%81%D1%82%D1%80%D1%83%D0%BC-%D0%BA%D1%80%D0%B0%D0%B9-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%B0%D1%80%D1%85%D0%B5%D0%BE-news876590.html", "text": "30 колони, капители и корнизи откриха археолозите при тазгодишните разкопки на така неречения Малък форум в древноримския град Никополис ад Иструм край Велико Търново. Проучванията приключиха вчера и бяха финансирани с 24 000 лева от Министерството на културата, предава БНР. \"Сред археологичните находки тази есен е и гема от розов яспис с изключително фино изображение на Хермес - бога на търговията, лъжците и крадците\", съобщи ръководителят на екипа Иван Църов, директор на Великотърновския исторически музей. За последните 40 години това е едва втората гема, открита в римския град. С нея се обогатява колекцията от геми в Историческия музей от периода на Римската империя, която наброява вече 57 екземпляра. Село Никюп, в чието землище е Никополис ад Иструм, спечели проект за 10 000 лв., с който Историческият музей ще възстанови и върне в естествената му среда каменно писмо от преди близо 2000 години на императорите Септимий Север и Каракала. Сподели:", "date": "2019.10.13", "title": "Приключиха разкопките на Никополис ад Иструм край Велико Търново - ето какво откриха археолозите"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BC%D0%B0%D1%80%D0%B0%D1%82%D0%BE%D0%BD-%D0%B7%D0%B0%D1%82%D0%B2%D0%B0%D1%80%D1%8F-%D0%B3%D0%BE%D0%BB%D0%B5%D0%BC%D0%B8-%D0%BF%D1%8A%D1%82%D0%BD%D0%B8-%D0%B0%D1%80%D1%82%D0%B5%D1%80%D0%B8%D0%B8-%D0%B2-%D1%81%D0%BE%D1%84%D0%B8%D1%8F-news876634.html", "text": "В неделя движението в столицата ще бъде променено заради ежегодния софийски маратон. Очаква се в него да се включат повече от 4000 участници от 50 националности. Най-дългото трасе е малко над 42 км. Маршрутите са нови, стартовете и финалите са на площад \"Княз Александър Батенберг\". Ще се наложи затварянето на възлови столични булеварди. А по тях ще бягат и хора с увреждания. Масовият старт ще поведе легендата на българската атлетика и олимпийска вицешампионка Николина Щерева. Забранено ще бъде паркирането и престоя и паркиране на пътни превозни средства на площад \"Александър I\", както и между булевард \"Цар Освободител\" и улица \"Съборна\" от 8:00 ч. на 12 октомври до 19:00 ч. на 13 октомври. От 07:00 часа до 16:00 часа на 13.10.2019 г. ще бъде - бул. „Цар Освободител” между бул. „Васил Левски“ и пл. „Независимост”; - бул. „Княгиня Мария-Луиза” между бул. „Тодор Александров” и ул. „Козлодуй”; - пл. „Лъвов мост“; - ул. „Поп Богомил“ между ул. „Георг Вашингтон“ и бул. „Княгиня Мария-Луиза“; - ул. „Св. Св. Кирил и Методий“ между ул. „Сердика“ и бул. „Княгиня Мария-Луиза“; - ул. „Цар Симеон“ между ул. „Георг Вашингтон“ и бул. „Княгиня Мария-Луиза“; - ул. „Екзарх Йосиф“ между ул. „Сердика“ и бул. „Княгиня Мария-Луиза“; - бул. „Княз Дондуков“ между пл. „Независимост“ и ул. „Бачо Киро“ и между бул. „Васил Левски“ и моста „Чавдар“; - бул. „Витоша” между бул. „Тодор Александров” и бул. „Александър Стамболийски”; - бул. „Тодор Александров” между бул. „Витоша” и бул. „Христо Ботев”; - бул. „Александър Стамболийски” между бул. „Витоша” и бул. „Христо Ботев”; - ул. „Позитано“ между ул. „Лавале“ и бул. „Витоша“; - ул. „Алабин” и ул. „Ген. Гурко“ между бул. „Витоша” и ул. „Г. С. Раковски”; - ул. „Денкоглу“ между ул. „Ангел Кънчев“ и ул. „Граф Игнатиев“; - ул. „Солунска“ и ул. „Дякон Игнатий“ между ул. „Ген. Гурко“; - ул. „6-ти септември“ между ул. „Аксаков“ и бул. „Цар Освободител“; - ул. „Цар Шишман“ между ул. „Аксаков“ и пл. „Народно събрание“; - ул. „Иван Вазов“ между ул. „6-ти септември“ и ул. „Г. С. Раковски“; - ул. „Г. С. Раковски” между ул. „Ген. Гурко” и бул. „Княз Дондуков”; - ул. „Оборище” между ул. „Г. С. Раковски” и ул. „Кракра”; - ул. „Московска” между бул. „Васил Левски” и ул. „11-ти август”; - ул. „11-ти август” между ул. „Московска” и пл. „Св. Ал. Невски”; - бул. „Янко Сакъзов“ между бул. „Васил Левски“ и ул. „Кракра“; - ул. „Бяло море“ между бул. „Княз Дондуков“ и ул. „Чаталджа“; - ул. „Злетово“ между бул. „Ген. Данаил Николаев“ и бул. „Княз Дондуков“; - ул. „Поручик Пачев“ между ул. „Тракия“ и бул. „Княз Дондуков“; моста „Чавдар”; - бул. „Владимир Вазов“ между ул. „Черковна” и бул. „Ботевградско шосе”; - ул. „Черковна“ между ул. „Е. Симидчийска“ и бул. „Владимир Вазов“; - ул. „Ильо войвода“ между бул. „Владимир Вазов“ и ул. „Скайлер“; -- ул. „Панайот Хитов“ между ул. „Макгахан“ и бул. „Владимир Вазов“; - ул. „Острово“ между ул. „Макгахан“ и бул. „Владимир Вазов“; - ул. „Тодорини кукли“ между бул. „Владимир Вазов“ и ул. „Левски Вековен“; - ул. „Неофит Бозвели“ между ул. „Тодорини кукли и бул. „Владимир Вазов“; - ул. „Баба Вида“ между ул. „Спас Гинев“ и бул. „Владимир Вазов“; - ул. „Левски Вековен“ между бул. „Владимир Вазов“ и ул. „Тодорини кукли“; - ул. „Васил Кънчев“ между бул. „Владимир Вазов“ и ул. „Ангел войвода“; - ул. „Резбарска“ между ул. „Васил Кънчев“ и бул. „Владимир Вазов“; - ул. „549“ между ул. „Резбарска“ и бул. „Владимир Вазов“; - ул. „Витиня“ между ул. „544“ и бул. „Владимир Вазов“ и между бул. „Владимир Вазов“ и улицата от северната страна на бул. „Владимир Вазов“; - ул. „Поп Груйо“ между ул. „Могилата“ и ул. „Св. Тома Иконописец“; - ул. „Станислав Доспевски“ между ул. „573“ и ул. „Св. Тома Иконописец“; - ул. „Поручик Г. Кюмюрджиев“ и ул. „Св. Тома Иконописец“; - ул. „61“ между ул. „1“ и бул. „Владимир Вазов“; - крайна дясна пътна лента на северното и южното пътно платно на бул. „Ботевградско шосе“ между бул. „Владимир Вазов“ и ул. „46“ (кв. „Враждебна“). От 04:30 часа до 16:00 часа на 13.10.2018 г. ще бъде въведена частична Трамвайна линия № 4 – ще се движи от кв. \"Орландовци\" до надлез \"Надежда\", двупосочно; Трамвайна линия № 12 (в посока кв. \"Илиянци\"): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, наляво по бул. „Кн. Мария-Луиза“ и по маршрута до кв. \"Илиянци\", двупосочно; Трамвайна линия № 18 (в посока кв. \"Орландовци\"): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, надясно по бул. „Кн. Мария-Луиза“, наляво по ул. „Козлодуй“ и по маршрута до кв. „Орландовци“, двупосочно; Трамвайни линии №№ 20 и 22 ще се движат: от метростанция \"Опълченска\"/депо \"Красна поляна\" до Младежки театър, двупосочно; от депо \"Искър\"/Автостанция \"Изток\" до пл. \"Васил Левски\", двупосочно; За трамвайни линии №№ 20 и 22 ще бъде разкрита временна двупосочна спирка на бул. \"Янко Сакъзов\" при пл. \"Васил Левски\". Тролейбусни линии №№ 1 и 2 ще се движат от Пета градска болница и ж.к. \"Бъкстон\" по маршрутите до кръстовище бул. \"Васил Левски\" – бул. \"Цар Освободител\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\" и по маршрутите; Тролейбусите от тролейбусни линии №№ 1 и 2 ще спират на начална/крайна спирка с код 1700 „СУ \"Св. Климент Охридски“ на бул. „Цар Освободител“, за автобусни линии №№ 84, 94, 184 и N1. Тролейбусни линии №№ 4 и 11 ще се движат от ж.к. \"Дружба 1 и 2\" по маршрутите до кръстовище бул. \"Цариградско шосе\" – бул. \"Цар Освободител\" – бул. \"Евлоги и Христо Георгиеви\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\" и по маршрутите. спирка с код 1288 „Пл. \"Орлов мост“ ще бъде крайна спирка за маршрутите в посока СУ „Климент Охридски“; спирка с код 1287 „Пл. \"Орлов мост“ ще бъде начална спирка в посока ж.к. \"Дружба 1 и 2\". Тролейбусна линия № 6 (в посока пл. \"Сточна гара\"): от ж.к. \"Люлин-3\" по маршрута до кръстовище бул. \"Сливница\" – ул. \"Димитър Петков\", наляво по ул. \"Димитър Петков\", бул. \"Ген. Николай Г. Столетов\", наляво по ул. \"Подполк. Калитин\", надясно по ул. \"Скопие\", надясно по бул. \"Княгиня Мария-Луиза\", надясно по ул. \"Опълченска\", надясно по бул. \"Сливница\" и по маршрута до ж.к. \"Люлин-3\". спирка с код 2116 Надлез \"Надежда“ е начална/крайна спирка за маршрута. разкрива се временна спирка на ул. \"Димитър Петков\" на 40 метра след бул. \"Сливница\" в посока депо \"Надежда\". Тролейбусна линия № 7 ще се движи от ж.к. \"Люлин-3\" до пл. \"Сточна гара\" като преминава през транспортния подлез на пл. \"Лъвов мост\", двупосочно. Тролейбусна линия № 9 ще се движи от ж.к. \"Борово\" по маршрута до кръстовище бул. \"Васил Левски\" – ул. \"Г. С. Раковски\", направо по бул. \"Васил Левски\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\", надясно по бул. \"Патриарх Евтимий\" и след кръстовище бул. \"Патриарх Евтимий\" – ул. \"Г. С. Раковски\" по маршрута; Тролейбусите ще спират на всички съществуващи тролейбусни спирки в променения участък от маршрута, включително и на спирка с код 1700 „СУ \"Св. Климент Охридски“ (начална/крайна) на бул. „Цар Освободител“, за автобусни линии №№ 84, 94, 184 и N1. Автобусна линия № 9 (в посока пл. \"Орлов мост\"): от Автобаза \"Искър\" по маршрута до кръстовище бул. \"Евлоги и Христо Георгиеви\" – ул. \"Ген. Гурко\", обратен завой пред Национален стадион \"Васил Лвески\", по бул. \"Евлоги и Христо Георгиеви\" и след ул. \"Шипка\" по маршрута. Автобусни линии №№ 280 и 306 (в посока СУ „Климент Охридски“): от бул. \"Цариградско шосе\" надясно по бул. \"Евлоги и Христо Георгиеви\", обратен завой при ул. \"Шипка\" (Военна академия), бул. \"Евлоги и Христо Георгиеви\", наляво по бул. \"Цариградско шосе\" и по маршрутите си. Автобусите ще спират на спирка с код 0442 „Военна академия” на бул. „Евлоги и Христо Георгиеви” след ул. „Шипка“ в посока пл.„Орлов мост“. Автобусна линия № 20 ще се движи от с. Локорско до пл. \"Сточна гара\", двупосочно; Автобусна линия № 21/22 ще се движи от с. Подгумер/с. Войняговци до пл. \"Сточна гара\", двупосочно; Автобусна линия №№ 11, 86, 309 и 310 ще преминават през транспортния подлез на пл. \"Лъвов мост\", двупосочно; Автобусни линии №№ 85 и 285 (в посока ж.к. \"Връбница\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\" и по маршрутите, двупосочно. Автобусни линии №№ 213, 305, 404 и 413 (в посока пл. \"Централна гара\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\", наляво по ул. \"Опълченска\", наляво по бул. \"Сливница\", през транспортния подлез на пл. \"Лъвов мост\" и по маршрутите, двупосочно. Автобусна линия № 78 ще се движи по маршрут от пл. \"Сточна гара\" по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до ул. \"8-ма\" (преди моста на р. Искър), наляво по ул. \"8-ма\", ул. \"25-а\", наляво по ул. \"2-ра\", наляво по ул. \"61-а\", наляво по ул. \"8-ма\" до новоразкрита временна спирка пред пощата в кв. \"Враждебна\", надясно по ул. \"8-ма\", надясно по бул. \"Ботевградско шосе\" до гара \"Подуяне\", надясно по бул. \"Ген. Данаил Николаев\" до пл. \"Сточна гара\". разкрива се временна начална/крайна спирка за маршрута пред пощата в кв. \"Враждебна\"; разкрива се временна двупосочна спирка на ул. \"8-ма\" при бул. \"Ботевградско шосе\". Автобусите ще спират на временните и всички съществуващи автобусни спирки по маршрута. Автобусна линия № 79: в посока СТИНД 2: от кв. \"Христо Ботев\" по бул. \"Ботевградско шосе\" (по ТМ линия № 22) до гара \"Подуяне\", надясно по бул. \"Ген. Данаил Николаев\" до пл. \"Сточна гара\", надясно по ул. \"Константин Стоилов\" и по маршрута; в посока кв. \"Христо Ботев\": от СТИНД 2 по маршрута до кръстовище бул. \"Ген. Данаил Николаев\" – ул. \"Злетово\", направо по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до кв. \"Христо Ботев\". Автобусни линии №№ 12 и 14 (в посока Автостанция \"Изток\"): от с. Долни Богров/Гара Искър по маршрутите до махала Батареята, направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно; Автобусна линия № 90 (в посока АП \"Малашевци\"): от гр. Бухово по маршрута до кръстовище бул. \"Ботевградско шосе\" – ул. \"Александър Екзарх\", по бул. \"Ботевградско шосе\" (по ТМ линия № 22) до гара Подуяне, надясно по бул. \"Данаил Николаев\" до пл. \"Сточна гара\", надясно по ул. \"Владайска река\" (по автобусна линия № 86), надясно по ул. \"Зидарска\", наляво по ул. \"Резбарска\" до АП \"Малашевци\", двупосочно. Автобусна линия № 119 (в посока Автостанция \"Изток\"): от кв. \"Ботунец\" по маршрута до кръстовище бул. \"Ботевградско шосе\" – бул. \"Владимир Вазов\", направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно. Автобусна линия № 120: в посока Зоопарка: от ж.к. \"Левски-Г\" по маршрута до кръстовище ул. \"Тодорини кукли\" – ул. \"Александър Екзарх\", наляво по ул. \"Александър Екзарх\", надясно по бул. \"Ботевградско шосе\" до Гара Подуяне, наляво по бул. \"Ситняково\", надясно по ул. \"Оборище\", наляво по ул. \"Черковна\" и по маршрута си; в посока ж.к. \"Левски-Г\": от Зоопарка по маршрута до кръстовище ул. \"Черковна\" – бул. \"Мадрид\", надясно по бул. \"Мадрид\", по бул. \"Ботевградско шосе\", наляво по ул. \"Александър Екзарх\", надясно по ул. \"Тодорини кукли\" и по маршрута си. Всички превозни средства на масовия градски транспорт ще спират на временните и всички съществуващи тролейбусни спирки в променените участъци от техния маршрут. по бул. \"Кн. Мария-Луиза\" от ул. \"Алабин\" до бул. \"Сливница\", двупосочно; на пл. \"Централна гара\" (1327 и 1333 „Пл. \"Централна гара“); по бул. \"Сливница\" в района на пл. \"Лъвов мост\", двупосочно; по бул. \"Васил Левски\" от пл. \"Сточна гара\" до бул. \"Цар Освободител\"; по бул. \"Владимир Вазов\" от бул. \"Ген. Данаил Николаев\" до бул. \"Ботевградско шосе\", двупосочно; по бул. \"Княз Александър Дондуков\" от бул. \"Ген. Данаил Николаев\" до ул. \"Бачо Киро\" (Младежки театър), двупосочно; по ул. \"Тодорини кукли\" от ул. \"Александър Екзарх\" до бул. \"Владимир Вазов\", двупосочно; по бул. \"Ботевградско шосе\": с кодове 1435 и 1434 „Разклона за летището“, и с кодове 1600 и 1601 „СПИ проф. П. Мутафчиев“; по ул. \"Кракра\"; по ул. \"Шипка\" от бул. \"Васил Левски\" до бул. \"Евлоги и Христо Георгиеви\", двупосочно; по ул. \"Река Велека\" и ул. \"Александър Екзарх\" от бул. \"Владимир Вазов\" до бул. \"Ботевградско шосе\", двупосочно; по ул. \"Черковна\" от бул. \"Владимир Вазов\" до бул. \"Мадрид\", двупосочно; по ул. \"Черковна\" от бул. \"Мадрид\" до ул. \"Оборище\" в посока бул. \"Цариградско шосе\"; за съответните линии в отпадащите участъци от маршрутите им. Сподели:", "date": "2019.10.13", "title": "ВАЖНО! Маратон затваря големи пътни артерии в София"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%B5%D0%BD-%D0%B6%D0%B5%D1%81%D1%82-%D0%B2%D0%B0%D1%80%D0%BD%D0%B5%D0%BD%D0%BA%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B8-%D0%B8-%D0%B1%D1%83%D0%BB%D1%87%D0%B8%D0%BD%D1%81%D0%BA%D0%B8-%D1%80%D0%BE%D0%BA%D0%BB%D0%B8-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0--news876598.html", "text": "Тя допълни, че заедно с неговата майка Венцислава и цялото семейство, са безкрайно благодарни на всички дарители. \"Лечението е тежко, предстои трансплантация в Турция. Нужни са още средства, събрана е по-малко от половината сума\", сподели Никова. Страшната диагноза “остра лимфобластна проклетъчна левкемия” е много рядка, са коментирали специалистите от турската болница. “Единственият ни път бе напред. Започнахме тежката борба с рака, за която сили и до днес ни дава нашият малък юнак Марти, който въпреки ежедневните изследвания и тежките курсове на химиотерапия, не спира да се усмихва и да ни дарява с любов. Макар и малък, той сякаш усеща моята мъка и страх и често ме милва и гушка, за да ме утеши”, пише в социалните мрежи съкрушената майка. Съпричастни варненки пък дават на търг булчински си рокли, а четири млади дами са предложили и абитуриентските си одежди. Цяла Варна се опитва да помогне за лечението и спасяването на живота на малкия Марти, който страда от тежка форма на левкемия, каза лелята на болното дете Златина Никова. Сподели:", "date": "2019.10.13", "title": "БЛАГОРОДЕН ЖЕСТ: Варненки продават на търг абитуриентски и булчински рокли за лечението на бебето Мартин"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8-news876659.html", "text": "Гръцката полиция задържа автомобил с българска регистрация с 20 нелегални мигранти, съобщи БНР. Арестуван е шофьорът на българската кола, като е с обвинение за трафик на хора. Ванът с хасковска регистрация не спрял за полицейска проверка до Кавала. Преминал през поставените от полицията заграждения и с много висока скорост се отправил по посока Солун. За да не предизвика катастрофа, властите предупреждават пътуващите автомобили да се отстранят от трасето и започва преследване с десет полицейски коли. При навлизането на колата в града е била принудена от полицията да спре. Предварително полицаите са били изключили светофарите на кръстовищата и отстранили от тях останалите автомобили. Във вана с български номера са намерени 20 нелегални мигранти, влезли в Гърция през сухопътната граница с Турция. Полицията не посочва дали шофьорът на колата е българин. Това го потвърждават очевидци на ареста. Магистралата от границата с Турция до Солун е под засилен полицейски контрол в акция срещу нелегалния трафик на хора. Проверяват се денонощно всички коли, за които има съмнение, че може да превозват мигранти. Полицията има информация, че цената на трафика до Солун е над 2 000 евро на човек. Арестуваните са предадени на прокуратурата в Солун. Сподели:", "date": "2019.10.13", "title": "ЕКШЪН В ГЪРЦИЯ: Задържаха автомобил с българска регистрация с мигранти"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BF%D0%B8%D1%80%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-news876599.html", "text": "Германският външен министър Хайко Маас обяви, че турското срещу сирийските кюрди, което предизвика масови критики по света. \"В контекста на турската военна офанзива в Североизточна Сирия, федералното правителство няма да издава никакви нови разрешителни за всички въоръжения, които биха могли да бъдат използвани от Турция в Сирия\", изтъкна Маас пред \"Билд ам Зонтаг\". Берлин няма да издава никакви нови разрешителни за износ на оръжие на Турция. Причината за крайната мярка е настъпление в Североизточна Сирия Германия е продала оръжие на стойност над 240 млн. евро на Турция през 2018 г. , което представлява почти една трета от износа на оръжие на страната. Анкара пък е купувач номер едно на германско оръжие . Сподели:", "date": "2019.10.13", "title": "Германия спира да продава оръжие на Турция"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%82%D0%B0%D0%B9%D1%84%D1%83%D0%BD%D0%B0-%E2%80%9E%D1%85%D0%B0%D0%B3%D0%B8%D0%B1%D0%B8%D1%81%E2%80%9D-%D0%B2-%D1%8F%D0%BF%D0%BE%D0%BD%D0%B8%D1%8F-%D1%81%D1%82%D0%B0%D0%BD%D0%B0%D1%85%D0%B0-14-news876631.html", "text": "Броят на жертвите на мощния ураган „Хагибис” в Япония достигна 14, а други между 16 и 22 души са безследно изчезнали, предаде БГНЕС, цитирана от БТВ. Агенцията се позовава на данни от агенция „Киодо”. По-рано се съобщаваше за десет загинали. Броят на пострадалите надхвърля 120 души. Около 7,3 милиона души получиха незадължителни заповеди за евакуация. 90 са ранените, четирима от които сериозно. Няколко души се водят за безследно изчезнали, тъй като наводненията са засегнали много градове и села. Още преди да удари сушата, „Хагибис” наруши графика на две големи спортни събития - Световното първенство по ръгби, където два мача бяха отменени за първи път в 32-годишната история на шампионата, и Гран При на Япония, където беше отложена квалификацията. Спрени бяха крайградските влакове в Токио през целия ден, всички полети от двете основни летища на столицата бяха отменени. Бурята удари главния японски остров Хоншу около 19:00 ч. местно време м(ела (б.р. 13:00 часа българско) като един от най-силните тайфуни през последните години с пориви на вятъра до 216 км/ч. Тайфунът дори предизвика торнадо в Чиба, източно от Токио, област, силно засегната от тайфуна „Факсаи” миналия месец. Торнадото е унищожило една къща и повредило няколко други. Петима души, включително 3-годишно момче, бяха откарани в болница с леки наранявания. Сподели:", "date": "2019.10.13", "title": "Жертвите на тайфуна „Хагибис” в Япония станаха 14"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%81-%D0%BF%D0%BE%D1%87%D0%B5%D1%81%D1%82%D0%B8-%D0%B8-%D0%B3%D0%B2%D0%B0%D1%80%D0%B4%D0%B5%D0%B9%D1%86%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B0%D0%BC%D0%B0%D0%BD-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news876686.html", "text": "\"По покана на крал Абдулла II бин ал-Хусейн пристигнах в Хашемитско кралство Йордания. Посрещна ме Сами Дауд, държавен министър по парламентарните въпроси на Йордания. Целта на визитата ми в Аман е затвърждаването на традиционно приятелските отношения между България и Кралство Йордания, продължаването на позитивния политически диалог, както и укрепването на сътрудничеството в областта на културата и опазването на културното наследство, туризма, търговията и икономиката. Предстоят ми срещи с крал Абдулла II бин ал-Хусейн и с премиера Омар Раззаз, на които освен двустранни теми от взаимен интерес, ще бъдат обсъдим актуални регионални и международни въпроси\", написа във Фейсбук Борисов при пристигането си в Аман. По време на срещата си с премиера Омар Раззаз Борисов изтъкна приятелските отношения между България и Йордания и благодари за топлото посрещане. \" Министър-председателят Бойко Борисов е на еднодневно официално посещение в йорданската столица Аман. Премиерът бе посрещнат с тържествен гвардейски караул и прие почетната рота, строена в чест на посещението му. Отношенията между двете страни са традиционно приятелски и датират от повече от половин век\", заяви Борисов. Премиерът отбеляза в профила си във Фейсбук: \" Сподели:", "date": "2019.10.13", "title": "ПЪРВО В ПИК! Посрещнаха с почести и гвардейци Борисов в Аман (СНИМКИ/ВИДЕО)"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D1%80%D1%83%D1%85%D0%BD%D0%B0%D0%BB%D0%B0-%D1%84%D0%B0%D1%81%D0%B0%D0%B4%D0%B0-%D0%BD%D0%B0-%D1%85%D0%BE%D1%82%D0%B5%D0%BB-%D0%B2-%D0%BD%D1%8E-%D0%BE%D1%80%D0%BB%D0%B8%D1%8A%D0%BD%D1%81-news876687.html", "text": "Един работник загина, след като фасада на хотел в Ню Орлиънс, щата Луизиана рухна. Още двама са в неизвестност, а 18 са ранени, съобщкават световните агенции, цитирани от БТВ. Служителите извършвали ремонт на сградата. Инцидентът е заснет случайно от посетители в близко заведение. Работниците са обновявали фасадата на хотел от популярна американска верига. По неизвестни засега причини, скелето на фасадата е рухнало. Издирването на затрупаните двама работници продължава. Сподели:", "date": "2019.10.13", "title": "Инцидент: Един загинал след рухнала фасада на хотел в Ню Орлиънс"}
{"url": "https://pik.bg/%D1%82%D0%B5%D1%85%D0%B5%D1%80%D0%B0%D0%BD-%D0%BE%D1%81%D1%8A%D0%B4%D0%B8-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%BF%D0%B5%D1%82%D1%80%D0%BE%D0%BB%D0%B5%D0%BD-%D1%82%D0%B0%D0%BD%D0%BA%D0%B5%D1%80-news876567.html", "text": "Техеран осъди атаката срещу иранския петролен танкер \"Сабити\" и я описа като „страхлива“, като добави, че ще отвърне подобаващо веднага, след като разследва всички факти около инцидента, пише израелският вестник Тhe Jerusalem Post, цитирани от \"Фокус\". Танкерът „Сабити“ беше ударен от ракети в Червено Море, близо до Саудитска Арабия по-рано. „Иран не бърза, внимателно разследва какво се е случило и преглежда фактите“, заяви говорителят на правителството Али Рабеи пред ирански медии.Отделно друг ирански държавен служител заяви, че е прегледал видеоматериали, които показват детайли от инцидента. Според видеото „Сабити“ е бил ударен от две ракети. „Специален комитет беше създаден за да разследва атаката над „Сабити“ (…) с две ракети“, заяви източник от иранското разузнаване, като добави, че изводите на комитета ще бъдат предадени на властите. „Пиратството и престъпленията в международни води, насочени срещу търговското корабоплаване няма да бъдат оставяни без отговор“, добави той. Рабеи също заяви, че ще бъдат предприети ответни действия срещу поръчителите на „тази страхлива атака“, но Техеран ще изчака, докато всички факти около нея не станат ясни. Атаката е предизвикала теч на петрол, но той е бил спрян навреме, според иранските медии. „Танкерът се насочва към водите на Персийския залив и се надяваме, че скоро ще навлезе в (родни) води“, заяви ирански държавен служител. Компанията собственик на кораба заяви, че екипажът е в безопасност, а танкерът ще достигне до ирански води до дни. Все още нито една организация не е поела отговорност за нападението. Сподели:", "date": "2019.10.13", "title": "Техеран осъди атаката срещу иранския петролен танкер"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BC%D1%8A%D0%B6-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BB-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%B4%D0%B8%D0%B2%D0%B8-%D0%BF%D0%BE%D0%B9%D0%BD%D0%B8-%D0%BF%D1%82%D0%B8%D1%86%D0%B8-news876591.html", "text": "РИОСВ – Варна глоби с 1000 лв. мъж отглеждал в плен на диви пойни птици. Това съобщиха от екоинспекцията в града, цитирани от радио \"Фокус\". От там добавиха, че мъжът е бил глобен за нарушаване на Закона за биологичното разнообразие, а именно за отглеждане в плен на диви пойни птици. Те са били от видовете червена мозайка, зеленика, лизари, жълт липохром, калдаринка, хибриди от щиглец и хибриди от зеленика, за които не притежава документи за произход. Санкцията, която е наложена от РИОСВ е в размер на 1000 лв. С по 50 лева са били глобени двама души, които паркирали автомобилите си на плажната ивица в местност „Болата“, част от резерват „Калиакра“, което представлява нарушение на режима на резервата. 500 лв. глоба е наложена на мъж, който е нарушил Закона за защитените територии, а именно за паркиране на две превозни средства и извършване на търговска дейност в местност „Болата“, част от резерват „Калиакра“, което представлява нарушение на режима на резервата. Сподели:", "date": "2019.10.13", "title": "Спипаха мъж отглеждал незаконно защитени диви пойни птици"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B4%D0%B8%D1%80%D0%B5%D0%BA%D1%86%D0%B8%D1%8F-%E2%80%9E%D0%B7%D0%B0%D0%BA%D1%80%D0%B8%D0%BB%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE%E2%80%9D-%D0%BD%D1%8F%D0%BC%D0%B0-%D0%B4%D0%B5%D1%86%D0%B0-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D1%89%D0%B0%D1%82-%D0%BE%D1%82-%D0%BD%D0%B0%D1%88%D0%B0-%D1%81%D1%82%D1%80%D0%B0%D0%BD%D0%B0-%D0%BA%D1%8A%D0%BC-%D0%BD%D0%BE-news876685.html", "text": "Няма деца, които да се изпращат от наша страна към Норвегия. За това бе категоричен пред БНР Емил Тодоров – директор на Дирекция „Закрила на детето“ в Агенцията за социално подпомагане. „Не можеш току така да отидеш някъде и да вземеш децата – разясни Тодоров. - Такова нещо няма, няма как и да има. Това противоречи на закона. … Няма деца, които да се изпращат от наша страна към Норвегия. Има деца, които се осиновяват международно. Те си минават специален режим през Министерство на правосъдието. Като се осинови от семейство в Норвегия, то заминава там, но специално да бъдат изпращани деца в Норвегия по този начин няма“. Тодоров подчерта, че до тях не е достигала информация за готвени саботажи и създаване на истерия за отнемане на деца. „Когато има такива слухове, е хубаво самите родители да се обръщат към нашите служби, да задават своите въпроси – те ще бъдат консултирани и информирани. В случая се действаше първосигнално“, каза Емил Тодоров. По думите му за 2018 г. мярка за настаняване на деца при роднини или близки, приемно семейство или специализирана институция е предприета за малко над 3 000 деца. В това число влизат 1 058 деца, които са изоставени от техните родители. От януари до август тази година това число е малко над 2 000, добави Тодоров. Той увери, че няма случай, при който с лека ръка и без аргументи да се изведе дете от биологичното му  семейство. Емил Тодоров обясни при какви условия социалните могат да стигнат до тази мярка. „За да може да заработи нашата система, трябва да получим сигнал, че има дете в риск или че има проблем с дете – каза Емил Тодоров. - Освен че можем да получим сигнал по всякакъв начин, ние можем и да се самосезираме, включително и по медийни публикации или наша пряка работа със семействата. Когато постъпи при нас сигнал, социален работник има задължението по закон да го провери. Той извършва проверка, събира информация от всички възможни източници – родители, роднини, учители, личен лекар, полиция, прокуратура, община, за да направи преценка дали с детето всичко е наред или не. Крайна мярка е извеждане на детето от биологичното семейство. Първото нещо е социалният работник да подготви свое становище – това не е негово еднолично решение. Ако е предложено да се отвори работа по случай, първото нещо е да се търсят начини и възможности за подкрепа на семейството. … Ако заключението е, че детето трябва да се изведе от семейството и то трябва да се настани на друго място – първо се проучват роднините и близките и дали те имат възможност да поемат грижата. Ако там са изчерпани възможностите, детето може да бъде настанено в приемно семейство. Издава се заповед, детето се настанява. Тази заповед може да се обжалва. Настаняването е от съда. Този административен акт минава съдебен контрол. Изключение са случаите, при които съдът не потвърждава нашата мярка за закрила“. Тодоров обаче подчерта, че ако в срока на произнасяне на съда обстоятелствата се променят, съдът може да промени решението. „В стратегия за детето се залагат приоритети и цели за период напред от гледна точка развитие на дейностите, свързани с децата, към по-добро”, посочи още експертът. По думите му една такава стратегия не трябва да противоречи на законодателството. „В промененото законодателство няма текстове, които да предвиждат по-лесно отнемане на деца или по-лесно даване на деца за осиновяване, категоричен бе още той. Сподели:", "date": "2019.10.13", "title": "Шефът на Дирекция „Закрила на детето”: Няма деца, които да се изпращат от наша страна към Норвегия"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%8E%D0%B1%D0%BE-%D0%BD%D0%B5%D0%B9%D0%BA%D0%BE%D0%B2-%D1%81%D0%B1%D1%8A%D0%B4%D0%BD%D0%B0-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%BE%D1%81%D0%B8%D0%BD%D0%BE%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F---%D0%B2%D0%BA%D0%B0%D1%80%D0%B0-%D1%8F-%D0%B2-%D0%BE%D1%82%D0%BA%D1%80%D0%B0%D0%B4-news875771.html", "text": "Любо Нейков сбъднал мечтата на осиновената си дъщеря Ина да изгрее на малкия екран. Зрителите на „Откраднат живот“ предстои да видят наследничката на актьора в сцени в операционните зали. Докато била на терен, девойката се чувствала изключително развълнувана, защото най-после имала шанса не само да се докосне, а и да застане рамо до рамо на снимачната площадка с най-харесваните от нея звезди. Докторската сага била любимият ѝ сериал не само защото се снима от продуцентската компания на Любо и Евтим Милошев, но и защото самата тя е медицинско лице по професия. Ина е част от акушерския екип на „Майчин дом“ и атмосферата в операционната зала, униформите и медицинските инструменти никак не били необичайни за нея. Въпреки че избрала да бъде медик, все пак имала таланта на Нейков, нищо че не му е биологична дъщеря. Всъщност девойката е дете на починалия през 2013 г. брат на актьора. От години Любо се грижи за нея и дори се разбра, че е официализирал нещата, като подал документи за попечителство и според процедурата се водел официален настойник на племенницата си Ина. „Още след трагичната смърт на Цветан, който си отиде без време от инфаркт, Любо осинови детето му. Тогава момичето беше само на 16 години и той я взе да живее у тях, за да ѝ бъде по-леко“, разказват съседи на шефа на „Комиците“ от родния му Червен бряг. И до ден днешен Ина обитавала жилището на Нейков в столицата заедно със съпругата му Гинка и биологичната му дъщеря Анна. Въпреки голямата възрастова разлика двете момичета се обичали като кръвни сестри. Малката не спирала да подражава на кака си Ина, която винаги отменяла родителите ѝ в отглеждането, когато имали професионални ангажименти или просто искали да вечерят в ресторант насаме. Сподели:", "date": "2019.10.13", "title": "ПЪРВО В ПИК И \"РЕТРО\": Любо Нейков сбъдна мечтата на осиновената си дъщеря - вкара я в \"Откраднат живот\" (СНИМКА)"}
{"url": "https://pik.bg/%D0%BA%D0%B5%D0%BD%D0%B8%D0%B5%D1%86-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D1%81-%D1%84%D0%B8%D0%BD%D0%B0%D0%BB%D0%B5%D0%BD-%D1%81%D0%BF%D1%80%D0%B8%D0%BD%D1%82-news876692.html", "text": "Кениецът Хосей Туей спечели 36-ия лекоатлетически маратон на София, съобщи „Спортал”. Туей триумфира по класическата дистанция от 42,195 километра на новото трасе по улиците на българската столица за 2:15.59 часа. Той изпревари във финален спринт мароканеца Юсеф Сбаай, който завърши със същото време. Трети се нареди Алемайеху Лема от Етиопия с 2:16.58 часа. Освен паричната премия от 8 000 лв. за успеха си в София днес Туей заработи и специалния бонус от 20 000 лв., след като през този сезон спечели и трите маратона от веригата \"Бягането като начин на живот\" след победите си в Стара Загора на 31 март и във Варна на 12 май. При жените най-бърза бе Хайелом Шегае от Етиопия. Тя пробяга дистанцията за 2:35.36 часа, съобщи БТВ. Втора завърши Бети Чепкуони от Кения с 2:36.57 часа, а трета се нареди Хилда Чебой също от Кения с 2:40.10 часа. Друга кенийка Рут Матебо, победителката в надпреварата от предишните два сезона Рут Матебо, този път остана четвърта с 2:41.32 часа. Сподели:", "date": "2019.10.13", "title": "Кениец спечели Маратона на София с финален спринт"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%89%D0%B5-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%BF%D1%80%D0%B5%D0%B4%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-news876638.html", "text": "Британският премиер Борис Джонсън ще разговаря с германския канцлер Ангела Меркел, френският президент Еманюел Макрон и председателят на Европейската комисия Жан-Клод Юнкер до края на 14 октомври, малко преди срещата от високо равнище на Европейския съвет, за да ги убеди да подкрепят предложенията му за Брекзит, предава „Ройтерс”, цитирана от „Фокус”. Агенцията се позовава на британската преса. Джонсън ще предложи на тримата лидери опцията или да му помогнат да сключи тази сделка или да се съгласят на „по-приятелска“ версия на Брекзит без сделка. „Той ще разговаря с Меркел, Макрон и Юнкер до края на понеделник (14 октомври), за да види дали има съгласие за Северна Ирландия и митниците - заяви източник, близък до британското правителство. - Алтернативата е да се договори „по-приятелска“ версия на Брекзит без сделка“. Сътрудниците на Джонсън са успели да го убедят, че Брекзит без сделка ще увеличи риска от екстремистки атаки в Северна Ирландия и Британия и ще предизвика проблеми със сигурността и в Шотландия. Като резултат от разговорите със своите съветници по сигурността, сега Джонсън отчаяно иска да постигне сделка. „С всеки от тези рискове поотделно можем да се справим, но заедно те могат да са масивен проблем за британската държава и никой не би избрал да тръгне по този път“, е заявил Джонсън пред своите съветници. Европейски източник от своя страна обаче е заявил, че шансовете за сключване на сделка по време на срещата на високо равнище по време на срещите на ЕС в Брюксел са „50 на 50“. По-рано Джонсън отказа да заяви дали Северна Ирландия в крайна сметка ще остане в митническия съюз на Европейския съюз след Брекзит. Правителствен източник заяви, че Великобритания остава далеч от сключването на крайна сделка за Брекзит със Съюза и следващите дни ще бъдат от основно значение за преговорите. Сподели:", "date": "2019.10.13", "title": "Борис Джонсън ще разговаря с европейските лидери преди срещата на Европейския съвет"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%B0%D0%B2%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B2-%D1%81%D0%B0%D1%89-news876593.html", "text": "Автомобилният пазар в САЩ е на прага на нова революция, след като президентът Доналд Тръмп обяви намеренията си да увеличи интереса към новите машини. Тръмп настоява за приемането на редица мерки, които ще позволят средната цена на новите автомобили в САЩ да бъде намалена с 3500 долара, пише \"Днес.бг\". Ако се отчете фактът, че в момента една \"Тойота Корола\" например в базовата си версия струва минимум 19 600 долара, падането на цената е доста сериозно. \"Автомобилите са прекалено скъпи. Имаме намерение да намалим  цените им средно с 3500 долара, като едновременно с това ги направим не само по-достъпни и по-безопасни. Сега някои от тях са като папиемаше и се огъват много лесно при удар\", обясни Тръмп, но не уточни точно какви мерки ще предприемат властите. Президентът каза още, че активното купуване на нови автомобили ще позволи понижаване на вредните емисии. Едновременно с това от пътищата ще бъдат премахнати старите коли и това също ще окаже позитивно влияние върху околната среда. Сподели:", "date": "2019.10.13", "title": "Тръмп прави революция на пазара на автомобили в САЩ"}
{"url": "https://pik.bg/%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%BF%D0%BE-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D0%B5-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5-%D0%B2-%D0%BB%D1%8F%D1%81%D0%BA%D0%BE%D0%B2%D0%B5%D1%86-news876690.html", "text": "Мъжът и жената, които бяха арестувани по подозрение за търговия с гласове в Лясковец, са пуснати на свобода, съобщи БТВ. В колата им бяха намерени 5 листа с имена и адреси на хора от три населени места. Колата била спряна за рутинна проверка. Вниманието на полицаите привлекли хвърчащи списъци с имена на хора, написани с различен почерк. Близките на заподозрените в купуване на гласове отказаха да коментират. Агитационни материали, сочещи конкретна политическа партия или пък пари у задържаните – не са открити. Улики липсвали и в домовете им. Единият от арестуваните е обяснил че списъците са за семеен банкет – събирал имената на гостите, които планирал да покани. Фамилията е известна в Лясковец като „Манджите”. Повдигнати обвинения няма. По случая се води досъдебно производство. Разпитват се хората от списъците, а по информация на наши източници е разпитван и неформален лидер на една от водещите партии в града. Сподели:", "date": "2019.10.13", "title": "Освободиха задържаните по подозрение за купуване на гласове в Лясковец"}
{"url": "https://pik.bg/%D0%BD%D0%B5%D0%B4%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%BE%D1%88-%D0%BF%D1%80%D0%B8%D1%8F%D1%82%D0%BD%D0%B8%D1%82%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B8-%D0%BD%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82---%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-news876601.html", "text": "През нощта времето над цялата страна остана предимно ясно. В Североизточна България духаше слаб южен вятър. В сутрешните часове днес на отделни места в низините и котловините ще се образува ниска облачност или мъгла. Минималните температури ще бъдат между 7° и 12°. През деня ще бъде предимно слънчево и почти тихо. Дневните температури още ще се повишат и максималните температури ще бъдат между 23° и 28°, в София около 25°, прогнозират от НИМХ. Над планините също ще е слънчево. Там ще духа слаб, по високите части до умерен югозападен вятър. Максимална температура на височина 1200 метра около 19°, на 2000 метра около 13°. Над Черноморието ще бъде предимно слънчево. В сутрешните часове на отделни места там ще има ниска облачност. Ще духа слаб югоизточен вятър. Максималните температури на въздуха ще са между 20°-22°. Температурата на морската вода е 19°-20°а, а вълнението на морето 2 бала. Сподели:", "date": "2019.10.13", "title": "НЕДЕЛЕН РАЗКОШ: Приятните изненади на октомври продължават - температурите ще стигнат до..."}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B0%D0%BC%D0%B0%D0%BD-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D0%BC-%D1%81%D0%BE%D1%84%D0%B8%D1%8F-%D0%B4%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0-%D0%BF%D1%80%D0%BE%D1%86%D0%B5%D1%81%D0%B0-%D0%B0%D0%BA%D0%B0%D0%B1%D0%B0-%D0%B2%D0%B8%D0%B4%D0%B5%D0%BE-news876704.html", "text": "Премиерът Бойко Борисов и йорданския му колега \"Добре дошъл, Ваше превъзходителство в Йордания! Тази сутрин приветстваме Негово превъзходителство - премиера на Република България и придружаващата го делегация\", заяви в словото си премиерът на Йордан. Господин Раззаз изтъкна добрите и ползотворни двустранни отношения и подчерта необходимостта от бъдеща съвместна работа в сферата на външната политика, по регионални конфликти и на първо място - палестинския проблем. Йорданският премиер посочи добрите икономически взаимоотношения между двете страни и отбеляза, че те ще продължат да се развиват в същия приятелски дух. Бойко Борисов благодари за топлите думи на своя домакин. Той отбеляза положителните страни от взаимното сътрудничество - както в областта на образованието, културата, археологията така и в балансираната външна политика. \"България може да домакинства Процеса Акаба\", предложи Борисов в изявление пред йорданския си колега Омар Разза. Борисов припомни, че България е провела прекрасно председателство на ЕС. “Справи се прекрасно и с формата 17+1 с Китай. Мисля, че можем да се договорим София да домакинства и Процеса Акаба”, обясни той. Българският премиер каза още, че двете страни ще работят съвместно в сферата на образованието, иновациите, програмата “Еразъм +”, високите технологии и дигиталната инфраструктура. “На срещата с крал Абдула II ще разговаряме и за сигурността, киберсигурността и борбата с тероризма”, добави той \"Предпочитам кратките и делови срещи, отколкото честите, но през които не се върши нищо\", отбеляза Борисов. Омар Раззаз дадоха изявления по време на гостуването на българската делегация в Аман. Сподели:", "date": "2019.10.13", "title": "ПЪРВО В ПИК! Борисов в Аман: Можем да се договорим София да домакинства Процеса Акаба (ВИДЕО)"}
{"url": "https://pik.bg/%D0%B2-%D0%BF%D0%BE%D0%BB%D1%88%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news876641.html", "text": "В Полша днес се провеждат парламентарни избори, на които управляващата дясна партия \"Право и справедливост\" ще се опита да трансформира своята голяма обществена подкрепа във втори мандат, съобщава БНР. Лидер на партията е настоящият премиер Матеуш Моравецки. 30 милиона са регистрираните избиратели. Главната опозиционна сила – либерално-консервативната Гражданска коалиция, обединява християндемократи, бизнес партия, либерали и еколози. Изборният праг за влизане парламента е 5 на сто. Сподели:", "date": "2019.10.13", "title": "В Полша се провеждат парламентарни избори"}
{"url": "https://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD-%D0%B5%D0%BA%D0%B8%D0%BF-%D1%83%D0%BD%D0%B8%D1%89%D0%BE%D0%B6%D0%B8-%D0%BD%D0%B5%D0%B2%D0%B7%D1%80%D0%B8%D0%B2%D0%B5%D0%BD-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81-%D0%BE%D1%82%D0%BA%D1%80%D0%B8%D1%82-%D0%B2-%D0%B7%D0%B5%D0%BC%D0%BB%D0%B8%D1%89%D0%B5%D1%82%D0%BE-%D0%BD%D0%B0-%D1%81%D0%B5%D0%BB%D0%BE-%D0%B3%D0%BE%D1%80%D0%BD%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE-news876703.html", "text": "Специализиран екип от Центъра за подготовка на специалисти в Сливен извърши днес, 13 октомври, разузнаване, транспортиране и унищожаване на силно корозирал изстрел за ПГ-9, съобщиха от пресцентъра на Министерство на отбраната. Той е открит в землището на село Горно Александрово, община Сливен. Боеприпасът е транспортиран до Учебен полигон „Ново село“, където е унищожен. Модулното формирование от състава на Сухопътните войски е в състав от 5 военнослужещи и два специализирани автомобила и е действало под ръководството на капитан Гавраил Гандев. Снимка: Пресслужба на Министерството на отбраната Сподели:", "date": "2019.10.13", "title": "Специализиран екип унищожи невзривен боеприпас, открит в землището на село Горно Александрово"}
{"url": "https://pik.bg/%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%BA%D1%80%D0%B8%D1%81%D1%82%D0%BE%D1%84-%D0%BB%D0%B0%D0%BC%D0%B1%D0%B5%D1%80-%D0%B2%D0%BF%D0%B5%D1%87%D0%B0%D1%82%D0%BB%D0%B5%D0%BD-%D1%81%D1%8A%D0%BC-%D0%BE%D1%82-%D1%85%D0%BE%D1%80%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news876680.html", "text": "Всички в България са толкова приветливи и внимателни. Те имат силно изразена личност, а аз обичам хората с характер. Това споцели холивудската звезда Кристоф Ламбер, който бе гост в студиото на БТВ. Актьорът подчерта, че у нас има истински специалисти, които се занимават с кино и театър. По думите му страната ни има богата и артистична кино история. Това не е първа визита за него в България, тъй като вече има заснети три ленти у нас. Сега е в София като председател на журито на петото издание на фестивала „Синелибри”. Лабмер признава, че се запалва по изкуството когато е на 11 или 12 години. Тогава за първи път участва в пиеса. По-късно се запознава с истинската му страст – киното. Актьорът обясни, че е нямал предпочитани или любими актьори, единствено е харесвал киното. „Впечатляващо е да видиш предмет като камерата, която успява да улови душата”, допълни той. Спомня си добре първият си снимачен ден. Спомня си и колко притеснен е бил. „Излязох от малкия си апартамент, натиснах бутона на асансьора и си казах: влизаш професионалния свят. Въпреки това беше интересно и мотивиращо”, разказа той. Ламбер сподели, че една от личностите, които го впечатлява е Алберт Айнщайн. Въпреки това няма актьори, които да идолизира. В тази насока заговори и за съвместната си работа с актьора Шон Конъри по време на снимките на „Шотландски боец” от 1986 г. „Шон Конъри е невероятен, той е изключителен човешки образ. Не можеш да бъдеш добър актьор, ако не си добър човек”, заяви Ламбер. Актьорът сподели, че винаги носи в себе си книгата на Антоан дьо Сент-Екзюпери – „Малкият принц”. Освен това обожава да чете, въпреки че не го прави често. Признава, че е любител на комиксите от дете. Като малък сменя пет училища. Причина за това е баща му, който е бил дипломат, но и защото по характер си падал бунтар. За него училищната система е била изключително стриктна. „Все си казвах, ако учителите са по-изтощени от мен, то защо аз да се интересувам от това, което предлагат? Аз бях в училище, за да се забавлявам”, сподели Ламбер. По темата за международното движение #MeToo, насочено срещу сексуалното насилие, Ламбер заяви, че всеки, който е извършил нещо непристойно – трябва да поеме отговорност. По думите му е недопустимо и неправилно да се случват подобни посегателства. Според него е важно да бъдем внимателни преди да разпространим информация или обвинения за някой, особено ако дадено деяние не се е случило. „Няма нужда от лъжи. Не трябва да мислим, че само, защото сме известни, имаме пари и власт, сме над някой друг”, допълни той. Когато срещне фенове на улицата често дава автографи и си прави снимки. Според него има два избора – или да стои вкъщи, или да излезе навън. „Трябва да приема, че хората ще искат да ме видят. Трябва да уважиш този избор”, коментира още Ламбер. Актьорът се радва на 25-годишна дъщеря. Той се похвали, че току що е завършила първия си филм като актриса. Ламбер я описа като „хиперактивна”, заради многобройните дейности, с които се занимава тя. Сред тях са списания, шоколадова фабрика, курсове по театър и модел. „Тя е независим човек, който обича да прави нещата сама. Винаги сме били до нея когато е имала нужда от помощ”, каза той. Сподели:", "date": "2019.10.13", "title": "Холивудската звезда Кристоф Ламбер: Впечатлен съм от хората в България"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D0%B7%D0%B0%D0%BF%D0%B0%D0%B7%D0%B8%D0%BC-%D1%8F%D0%B1%D1%8A%D0%BB%D0%BA%D0%B8%D1%82%D0%B5-%D1%81%D0%B2%D0%B5%D0%B6%D0%B8-%D0%B4%D0%BE-%D0%BF%D1%80%D0%BE%D0%BB%D0%B5%D1%82%D1%82%D0%B0-news875435.html", "text": "Полезните свойства на ябълките и свежестта на плодовете лесно могат да се запазят през зимата, ако се спазват определени правила. Важно е да се знае, че не всички сортове ябълки може да се съхраняват дълго време. Летните например не са подходящи за тази цел, а есенните ябълки издържат до Нова година, без да губят витамините и вкуса си. За сметка на това пък зимните видове ще присъстват на трапезата чак до пролетта. За зимуване са най-подходящи здравите и неповредени ябълки, които са откъснати от дървото малко недоузрели. После ги сортирайте и подберете подходящи съдове за съхранение. Дървените щайги и сандъци са идеални за целта. Отлично се запазват ябълките, подредени върху слама. Друг вариант е да увиете всеки плод в намачкана хартия, или да ги покриете със сухи дъбови листа. Използват се също дървени стърготини, люспи от елда, изпечен пясък, добре изсушено сено. Някои градинари съветват, преди да подредите ябълките за съхранение, да потопите всяка от тях в 2% разтвор калциев хлорид. Смята се, че такава обработка ги предпазва от изсъхване. Но в крайна сметка природата е създала специално покритие на есенните и зимните сортове, което се грижи за тяхното запазване. Проветривото мазе е най-подходящото място за ябълките. Не поставяйте щайгите директно върху пода, а подредете върху подготвена основа. Разположете ги по-далече от картофите, чесъна и лука, защото съседството с тях ще се отрази неблагоприятно върху аромата на плодовете. Може да ги сложите и в мрежи, които да закачите на тавана. Температурата в помещението трябва да бъде от 0 до 7 градуса, а относителната влажност на въздуха - 70-80%. В случай че не разполагате с мазе, може да запазите ябълките, разпределяйки ги в найлонови торбички, по половин килограм във всяка. Завържете ги и направете странични разрези по пакетите - това ще бъдат отворите за проветрение. Сложете торбичките на най-прохладното място, например на най-долния рафт на хладилника, на остъклена и неотопляема тераса или до вратата на неостъклена тераса. Сподели:", "date": "2019.10.13", "title": "Как да запазим ябълките свежи до пролетта"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D1%83%D0%B1%D0%B8%D1%82%D0%B8-%D0%B2-%D1%87%D0%B8%D0%BA%D0%B0%D0%B3%D0%BE---%D1%81%D1%8A%D1%81%D0%B5%D0%B4%D1%8A%D1%82-%D0%B8%D0%BC-%D0%B3%D0%B8-%D0%B3%D1%80%D1%8A%D0%BC%D0%BD%D0%B0%D0%BB-%D0%B4%D0%BE%D0%BA%D0%B0%D1%82%D0%BE-%D0%B2%D0%B5%D1%87%D0%B5%D1%80%D1%8F%D1%82-%D0%B2%D0%B8%D0%B4%D0%B5%D0%BE-news876745.html", "text": "Трима българи са били убити в Чикаго. По-рано днес беше съобщено за стрелба в американския град и четири трупа. \"Три жертви са българи, четвъртата жертва е американец. Били са убити в дома им късно снощи. Цяла нощ работим по случая, министър Захариева е информирана\", каза пред Нова телевизия генералният ни консул в Чикаго Иван Анчев. \"Имена не бих искал да казвам в момента. Това са хора, които към момента нямат никакви криминални прояви. Живели са нормален живот\", допълни той. \"Това най-вероятно става въпрос за битово убийство, най-вероятно убиецът е изпаднал в амок. Той е задържан, не е българин. Американец е и е на 67 г.\", уточни консулът. \"Жертвите са двама са съпрузи на около 40 г. и майката на мъжа, която е около 60-65-годишна възраст. Мъжът е и американски гражданин, съпругата му е със \"Зелена карта\"\", завърши Анчев. Убиецът е 67-годишен пенсиониран строителен работник и е застрелял четиримата си съседи си докато те вечеряли в дома си. Вицепремиерът и министър на външните работи Екатерина Захариева следи случая още от самото му начало като е дала по случая указания на генералния ни консул в Чикаго. Генералното ни консулство в Чикаго е във връзка с местните власти и е готово да оказва необходимото съдействие, пък казаха в комюнике от външно министерство. Сподели:", "date": "2019.10.13", "title": "ИЗВЪНРЕДНО: Трима българи убити в Чикаго - съседът им ги гръмнал, докато вечерят (ВИДЕО)"}
{"url": "https://pik.bg/%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D1%81%D1%83-%D0%BF%D1%80%D0%BE%D1%84-%D0%B0%D0%BD%D0%B0%D1%81%D1%82%D0%B0%D1%81-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8-%D1%81%D0%B8-%D0%BF%D1%80%D0%B0%D0%B2%D0%B8%D0%BC-%D0%BA%D0%B0%D0%BB-news876661.html", "text": "Няма конфликт на интереси при сключването на граждански договор между Департамента за информация и усъвършенстване на учителите и майка ми проф. Мария Герджикова. Това заяви пред Георги Любенов по БНТ ректорът на СУ проф. Анастас Герджиков. Според него атаката идва във връзка с предстоящите избори за ректор, за които той е кандидат за нов мандат. След като разказа за проекта GATE на Софийския университет, класиран между само 14 от над 200 кандидатствали, Анастас Герджиков беше запитан дали ще се кандидатира за нов мандат. Той отговори, че ще се кандидатира, защото първият мандат е бил успешен и е довел до финансова стабилизация на Университета, който след кризата е бил в тежко положение и е имал големи задължения. „Ще се кандидатирам, въпреки че по 12-13 часа на ден се занимавам с административна работа, а в събота и неделя наваксвам преписките, с които не съм успял да се справя през седмицата”. Той сподели, че му тежи и това, че преди всяко общо събрание, особено изборно, се вадят компромати. Според него от една медия са му се обадили с въпроси във връзка с договор, сключен по инициатива на Департамента за информация и усъвършенстване на учителите с майка му проф. Мария Герджикова, за който от медията твърдят, че е налице конфликт на интереси. „Аз проверих за какъв договор става дума и установих, че с него е възложено на майка ми да изготви методика, учебна програма и обучителни материали за нуждите на обучението на българи, живеещи в чужбина” – каза ректорът. Според специалисти от Юридическия факултет на СУ не е налице конфликт на интереси, защото договорът не е подписан от Герджиков, а от заместник-ректора, в чийто ресор е Департаментът за информация и усъвършенстване на учителите. Законът за висше образование изисква ректорът да делегира правомощия и отговорности на заместник-ректорите за съответните ресори. Затова всички документи на Департамента се подписват от ресорния заместник-ректор, а не от ректора. Герджиков сподели, че е огорчен от атаката, особено от твърденията, че проф. Герджикова е избрана от Департамента, заради роднинската си връзка с него. Проф. Мария Герджикова е дългогодишен ръководител на катедра „Методика“ във Факултета по славянски филологии, професор и доктор по методика на обучението, доктор на педагогическите науки, доайен на методиката на обучението по български език и литература. Има 15 години опит като учител и 35 години като преподавател в Софийския университет. Преподавала е и в българско училище в чужбина. Автор е на десетки статии и монографии в областта на методиката на обучението и на многобройни учебници и помагала за училищното образование. Поради това проф. Герджикова е обидена от съмненията в квалификацията ѝ за такава деност и възнамерява да дари полученото възнаграждения на Департамента за информация и усъвършенстване на учителите. „За съжаление свикнахме с подобни атаки преди избори” – заключи проф. Герджиков. „Най-добре го е казал Иван Кулеков преди повече от 30 години: „Имаме си земя, имаме си вода... правим си кал” Сподели:", "date": "2019.10.13", "title": "Ректорът на СУ проф. Анастас Герджиков: Преди избори си правим кал"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%85%D0%B0%D1%88%D0%B5%D0%BC%D0%B8%D1%82%D1%81%D0%BA%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news876683.html", "text": "Министър-председателят Бойко Борисов пристигна на посещение в Хашемитско кралство Йордания. Визитата е по покана на крал Абдулла II бин ал-Хусейн. В Аман премиерът Борисов беше посрещнат от държавния министър по парламентарните въпроси на Йордания Сами Дауд. В рамките на визитата премиерът Бойко Борисов ще проведе срещи с краля Абдулла II бин ал-Хусейн и с министър-председателя Омар Раззаз. Фокус на разговорите ще бъдат засилването на политическия диалог на най-високо равнище и търсенето на нови възможности за разширяването на контактите в области от взаимен интерес. България отдава ключово значение на продължаването и разширяването на добрите отношения си с Хашемитско кралство Йордания в редица сектори, сред които сигурност и отбрана, противодействие на тероризма, екстремизма, радикализацията и нелегалната миграция. Сътрудничеството в областта на сигурността и отбраната по линия на противодействието на тероризма и радикализацията остават приоритетни в двустранните отношения, както и институционализираното сътрудничество в рамките на Процеса „Акаба“. Процесът “Акаба” е иницииран през 2015 г. от краля на Йордания Абдулла II с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. На 4 юни 2018 г. министър-председателят Бойко Борисов взе участие в Процеса „Акаба“, който за пръв път се проведе извън Йордания - в Тирана, Албания. Търговско-икономическото и инвестиционното партньорство също ще бъде акцент по време на срещите на българския министър-председател Борисов в Хашемитско кралство Йордания. Установяването на по-близки контакти между бизнес общностите на двете страни ще спомогне за допълнителното сближаване в съвместната дейност в секторите туризъм, високи технологии, фармацевтична и хранително-вкусова промишленост. За първите четири месеца на 2019 г. стокообменът между България и Йордания възлиза на 9.7 млн. щ. д. като в сравнение със същия период на 2018 г. бележи ръст от повече от 21 на сто. По време на визитата на българския премиер Бойко Борисов в Аман ще бъде подписан Меморандум за разбирателство между правителството на Република България и правителството на Хашемитско кралство Йордания за сътрудничество в областта на туризма. Това ще бъде израз на желанието за издигането на равнището на връзките между двете държави в този сектор. Меморандумът беше договорен при посещението на принцесата на Йордания - Нейно кралско височество Дана Фирас миналата седмица в София и при срещата й с премиера Бойко Борисов. Документът отразява готовността на страните да засилят приятелските си отношения, да допринесат за икономическото развитие и растежа на туристическия потенциал, за опазването на културното наследство и да осъществяват обмен на добри практики. Сподели:", "date": "2019.10.13", "title": "ЕКСКЛУЗИВНО В ПИК: Премиерът Бойко Борисов пристигна в Хашемитско кралство Йордания (СНИМКИ)"}
{"url": "https://pik.bg/%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%B5%D0%BC%D0%B8%D0%BB%D0%B8%D1%8F-%D1%80%D0%B0%D0%B4%D0%B5%D0%B2%D0%B0-%D0%BF%D1%80%D0%B5%D0%B4-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D0%BE%D0%B3%D0%B0%D1%82%D0%BE-%D0%BC%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D1%85%D0%B0-%D0%BE%D1%82-%D1%82%D0%B5%D0%B0%D1%82%D1%8A%D1%80%D0%B0-%D1%81%D1%8F%D0%BA%D0%B0-news874013.html", "text": "-  Да, така е. Особено ако в образа, който изграждаш, има някаква гражданска позиция. Ролята ми в „Каквото, такова” е на възрастна,  обикновена жена, която не е направила кариера. В такова време е живяла, в преходни периоди, един, два. Нейната кариера са били  учениците и литературата. И била е удовлетворена, защото обича професията си. В края на краищата, съдя по себе си, най-ценното за една жена може би във всяка професия е какво оставя след себе си. 11 „а“ клас се събира всяка година и нейните бивши ученици не са случайни, осъществили са се - има известна актриса, лекар, учителка, музикант… За изграждането на един човек най-важни са образованието и изкуството, духът, възпитаването на  една отговорност, че трябва да си в крак със своето време. Но да отстояваш някаква позиция. Класната е изпуснала много от живота, но ако искаш да си много добър в една професия, не може да не жертваш част от личния си живот.  И тя го е пожертвала. Тя е болна, тя си отива, но продължава още да търси, да се провокира, да провокира и своите възпитаници винаги да има нещо, което да ги движи, и да ги накара да се замислят по един въпрос, който не знам как ще се приема от зрителя. Когато човек изпадне в  пенсионна възраст, е много страшно да потъне само в спомени. Докторът продължава да работи, актрисата играе, макар и за по-малко, учителката дава уроци… Това са хора, които не са се предали.  Животът е много сложен и ни поднася най-различни неща, които след време човек на една мъдра възраст ги оценява по друг начин. Най-важното е да срещнеш човек. -  Много разностранно звучене има за мен. Аз още го търся, то е според случая. Моята героиня може би се е разминала с някои неща в живота. Минало, заминало. Обаче тя на няколко места казва: Помнете от мен – каквото, такова, но не се предавайте. Нещата са много дълбоки. - Срещата ми с моите колеги в „Каквото, такова” за мен е творческа радост. Играла съм с някои от тях, срещали сме се и в киното, и на сцената. Но виждате ли какво е професията. Ето това е – не можеш да кажеш: каквото, такова. Ето че ние се събрахме сега, след толкова години, и да ви кажа - много трудно ще се разделя с тях. Работим заедно по пиесата 3-4 месеца, срещаме се, споделяме и след това всеки поема по своя жизнен и творчески път. Тук е събран букет от достойни артисти и като хора, и като творци. Аз много се привързвам. И това ще ми липсва. - Аз съм приела моята професия по следния начин – цял живот да бъда ученичка. Да научиш текст, да влезеш в ролята, това е една наука. Аз откривам сега Недялко Йорданов като драматург, познавам го като поет, не съм участвала в негови постановки. И все не мога да го попитам: Недялко, кой те насочи да ме повикаш за тази роля? Аз съм много чувствителна, нямам това самочувствие. Благодаря му, защото за мен това е едно творческо преживяване, едно откритие. Виждате ли изкуството, моята професия, какви възможности ми дава, докато съм жива! За мен това е едно обогатяване. Да се срещна с един автор, да се видя с колеги, някои от които ги гледам и сега в сериали. На театър по-рядко ходя по хиляди причини. Ние, възрастните актьори, нямаме една карта - да вляза с нея на представление безплатно. Да не мога да отида! Колко сме тези пенсионери актьори в София?! Може ли такова нещо. Както това тяло аз трябва да го нахраня, аз трябва да нахраня мозъка си и чувствата си. Яденето вече не е проблем за мен. Оплакват се, особено пенсионери. Абе, моля ви се, аз виждам пенсионери как пазаруват и какво купуват. И се чудя – как държат вкъщи по 2-3 хиляди лева и ги хвърлят през балкона. Аз нямам такива пари вкъщи. Нито в банка. Не може да бъдем консуматорско общество. Ти получаваш нещо от тая държава, може да не ти е по вкуса, ама трябва да има възвръщаемост, да работиш колкото талант имаш. Погледни се малко и виж ти какво си. Ти какво даваш на тая държава. - Абсурдно е, да. - Много тежко. Но аз не казах: каквото, такова, не се отказах. Каквото, такова, но няма да се предам. Повече от двайсет години не съм била в театъра. Все едно да те изгонят от къщи. Няма ти дома. Слава богу, че има други стрехи. И така, играх и в Сатирата, и във Военния театър ме покани Камен Донев в едно представление, снимах все още в киното, в по-малки роли. Човек трябва да има реална представа за своите възможности. Много е трудно. Възрастта си казва думата. Моля се само да съм с акъла си. Това е най-важно. - Не мога да се оплаквам. Но имам много болежки, да го кажа по бабешки. Увреждания и професионални, и жизнени, и всякакви. Но това е животът. На тая възраст какво повече мога да искам. Да мога да се движа и да съм в кондиция. С тази мисъл лягам и се събуждам. Да съм жива, да съм здрава и разбира се, тези около мен също да са живи, да са здрави. Защото живее му се на човек. Независимо как е. Дали е с бастун, дали друго. Трябва да намираш начин да не се предаваш, защото иначе е много страшно. И аз имам моменти – не ми се става, не ми се тръгва... Обаче си казвам – не, не, човек трябва да стане, да свърши това, което още може, и да вземе от живота, и да даде. Така сме устроени. Не можеш да сложиш една преграда и да кажеш – аз сега ще живея спокойно и нищо не ме интересува. Всичко ме интересува. Дразня се, че хвърлят по земята угарки и хартийки, че нямат пиетет към красивото, към реда, към уважението. Боли ме, но… винаги съм склонна да видя и доброто и да благодаря. Някой да ми отстъпи място – благодаря. Някой да ми даде ръка – благодаря. Не може човек да отминава и хубавите неща. Аз живея до гората в кв. „Изток“. Гледам младите вървят, със слушалки на ушите, държат телефон, дърпа ги кучето, не вдигат поглед. Те не знаят сезоните, не поглеждат да видят небе, да видят кой минава покрай тях, просто ги ожалвам. Давам си сметка, че ние не сме били толкова затиснати с тази техника. Това улеснява, разбира се, но трябва да има чувство за мярка. Навремето бях много заета.  Добре че съм снимала в доста филми, и то в роли повече на селянки, майки, та съм била на открито. Да видиш земя! Аз съм от такъв край и знам какво е да посадиш цвете, да го полееш, да изметеш двора, с кофичка да напръскаш вода, да откъснеш плодове. И киното ми е дало възможност да поддържам тази връзка с природата. Много е важно, на това не се обръща внимание. -  Да, хората ме обичат, това е много важно. Беше борба за звания... Бях във Военния театър. Аз съм безпартийна. Все казваха: Айде, вие сте първите актьори, влезте в Партията. Отговарях: Аз не съм дорасла. Чудех се как да се измъкна. После станах заслужила артистка. „Айде, влез!” Викам: Не, ще чакам да стана „народна”. Баламосвам ги. Станах „народна артистка”. И пак: „Айде!”. Викам, вижте сега, аз съм на 52 години вече, много възрастна, дайте път на младите. И не станах партиен член. И това във Военен театър! Но там имаше поносимост, толерантност. В творческия състав бяхме може би 9 души безпартийни. И ние носехме репертоара.  Даваха ни някой път да играем в български съвременни пиеси, военни, или пък руски. Не можеш да кажеш не. Но когато дойдеше класика, там бяхме ние. Има неща, през които трябва да преминеш. Няма как. Макар че имаше много силни руски пиеси. Като „Те се сражаваха за родината”. Даже гостувахме с нея. Съжалявам, че скъсахме творческите връзки с Русия. Правехме много хубави гастроли там – в Ленинград, в Москва... Какви приятелства имахме. Променят се нещата. Някои стават за по-добре, други просто се губят, а от това губи и театърът. - Ооо! Навремето в Пловдив идва цяла комисия да ме гледа, за да ме вземат във Военния театър. Това беше в постановката „Картоиграч” с Наум Шопов. И то вече имах два филма, бяха ме гледали. Искам да кажа, че се отказахме от проверени неща. Например едно произведение е писано, адаптирано на сцената, актьори, художник, осветление, музика... Получава се един завършен продукт. Трябва да има комисия, която да оцени тоя продукт. Така е и в икономиката, в хранителната индустрия. И тази комисия казва – този продукт е добър, тоя го изхвърлете. Това трябва да го има в сферата на изкуството. Много ми е интересно защо се премахнаха вътрешните комисии, които навремето се наричаха съвети. Била съм 20 години в художествен съвет в театъра. И на съвет се приемаше спектакълът. В началото, когато бях още млада, съм стигала до плач, когато в съвета са ме критикували. Бях на 28 години, когато дойдох в София от Пловдив. А сега... Ние сме били може би не толкова гениални, колкото са те сега. - Аз съм малко критична към себе си. Удовлетворена съм най-вече знаете ли от какво – от хората, в които си оставил душа. Знаете ли каква кореспонденция имам, какви писма съм получавала. И сега даже скоро получих едно много хубаво писмо с две бурканчета прясно сладко от горски плодове. От това съм удовлетворена. Всичко друго са химери. Звания, махнаха ги. Е, не биваше, да. Първо ни взеха парите – нищожни, добре, след това и званията. Аз се чувствах като една празна бутилка за изхвърляне. Без съдържание и без етикет. Защото го направиха така, че да се почувстваш сякаш незаслужено си получил званието. Недомислени неща... Все пак, както казва класната, живейте, човек трябва да живее и да се радва. Не може без радост. - Радост ми е работата, радост ми носи, че все още е есен, че не са почнали мъгли, това е много важно, болежките започват да се обаждат. Гледам небе, слънчице, о, Господи, гледам млади семейства с по две деца. Това ме радва. Имам нужда да виждам красота. Гледам и аз да съм във форма, да не будя съжаление. Не обичам тия неща. „О, те са пенсионери”. Тази дума я мразя. Просто дошъл е моментът да смениш начина си на живот. Ама да живееш. Сподели:", "date": "2019.10.13", "title": "Легендарната актриса Емилия Радева пред ПИК и \"РЕТРО\": Когато ме пенсионираха от театъра, сякаш останах без дом"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-%D0%B6%D0%B8%D0%B2%D0%B5%D0%B5-%D1%81-60-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%BD%D0%B8%D0%BC%D0%BA%D0%B0-news874035.html", "text": "Приближавайки пенсионната възраст, съпругът на Ани Цолова Васил Мичев е помислил за стажа си и вече се води на работа. След като напусна позицията си на оператор в Би Ти Ви и изкара няколко години вкъщи, мъжът на журналистката се е върнал в бранша, но не на заплата в някоя медия, а във фирмата на жена си. Васил вече се води съдружник и управител на „Говори, за да те видят“, дружеството, което Цолова основа, след като напусна ефира на Нова телевизия. Вече година бившата водеща на „Здравей, България“ организира семинари и обучения в сферата на журналистиката и създава рекламни кампании и видеа за фирми от различни сфери на бизнеса у нас. Мъжът ѝ Васил бил нейна дясна ръка именно в заснемането на някои от проектите, в които срещу хонорар му помагал и друг негов колега от Нова тв – Благой Момчилов. Малко известен факт е, че всъщност съпругът на Цолова е с 15 години по-възрастен от нея. Наскоро Мичев празнувал рожден ден и подкарал 60-ата си година. Новото професионално начало на жена му и това, че тя прекарвала значително повече време у дома, защото вече не ставала в тъмни зори за сутрешния блок и не била изнервена от умора, са се отразили добре и подмладяващо на оператора. Той е отслабнал значително и от биреното му коремче няма и помен. Прошарената си коса пък Мичев вече носи с подстрижка нула номер, за да не му личат годините. След няколко трудни периода в брака си Цолова най-после изживявала ренесанс на любовта си с Васил. Въпреки че зад гърба си той има един провален опит за семейство, а първата му жена и дъщеря му Ада, която е студентка, живеят чак в Америка, с Ани прескочили кризата и отново били като влюбени младежи. Операторът вече не ревнувал журналистката, защото и у дома, и на работен терен били нонстоп рамо до рамо. Очевидно това, че си вадят хляба заедно чрез семейната фирма, не представлява проблем за бюджета им, макар за миналата година Ани да е отчела само 3 хиляди лева приходи от бизнеса си. Сега обаче получила финансови инжекции от съвместната си работа с големи вериги хранителни магазини и няколко представителства на скъпи автомобили у нас. Сподели:", "date": "2019.10.13", "title": "САМО В ПИК И \"РЕТРО\": Ани Цолова живее с 60-годишен (СНИМКА)"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-%D0%BF%D1%83%D1%81%D0%BA%D0%B0%D0%BC%D0%B5-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B1%D0%B5%D0%B7%D0%B6%D0%B8%D1%87%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8-%D0%B2-%D0%BA%D0%B2%D0%B0%D1%80%D1%82%D0%B0%D0%BB%D0%B8%D1%82%D0%B5-%D0%BD%D0%B0-%D0%B1%D1%83%D1%80%D0%B3%D0%B0%D1%81-news876705.html", "text": "След като осигурихме безплатно безжично интернет покритие в централна градска част на Бургас, Морска градина, солниците и около спирките на градския транспорт, от догодина се насочваме към кварталите. Това обяви настоящият градоначалник на Бургас Димитър Николов, цитиран от пресслужбата на ГЕРБ. „С привлечено европейско финансиране по проекта „WiFi4EU — насърчаване на интернет свързаността в местните общности” ще бъде доставен безплатен безжичен интернет в к-с „Меден рудник” – за района около втората спирка, където предстои изграждане на нов младежки център и парк с амфитеатрална сцена, подобна на „Охлюва“; к-с „Славейков” – около басейна „Парк Арена ОЗК“; парк „Лазур”; к-с „Изгрев” – около спортния комплекс и скейт парка; ЦГЧ – пл. „Жени Патева”, пл. „Св. св. Кирил и Методий”, Борисова градина. Община Бургас разполага със собствена оптична мрежа и захранване до по-голяма част от изброените обекти. Това ще улесни разширението на Wi-Fi покритието в града, което ще се случи още през следващата 2020 г.”, разясни Николов. Сподели:", "date": "2019.10.13", "title": "Димитър Николов: Пускаме безплатен безжичен интернет и в кварталите на Бургас"}
