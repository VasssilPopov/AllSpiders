{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%BA%D1%8A%D0%BC-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4-%D0%B3%D0%BB%D0%B0%D1%81%D1%83%D0%B2%D0%B0%D0%B9%D1%82%D0%B5-%D0%B7%D0%B0-%D0%B3%D0%B5%D1%80%D0%B1-%D1%81-%D0%BD%D0%BE%D0%BC%D0%B5%D1%80-12-%D0%B2-%D0%B1%D1%8E%D0%BB%D0%B5%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B4%D0%B0--news843775.html", "text": "Нашата кампания е позитивна от самото й начало. Показахме резултатите от нашата работа през годините, но в същото време не бяхме агресивни като политическите си опоненти. Получихме много идеи от хората и начертахме нови цели, към които ще се стремим в бъдеще. Така обобщи изминалата предизборна кампания водачът на листата на ГЕРБ и СДС за европейския вот Мария Габриел. В Димитровград тя присъства на представянето на листата на ГЕРБ и СДС, което се проведе в зала „Младост“. „Гордея се да водя най-силния екип от кандидати за евродепутати. Всеки един от тях е доказал се професионалист, патриот, който може да защитава националния интерес“, категорична бе Мария Габриел. По думите й истинското богатство на България са младите хора, традициите и духовността, която ни е запазила несломим народ през вековете. „Гласувайте за ГЕРБ с номер 12 в бюлетината, за да пребъде силна България в обединена Европа“, призова присъстващите водачът на листата. „В нашата листа са най-големите професионалисти. В Димитровград е лесно да говориш за Европа, тук тя е на всеки ъгъл и то благодарение най-вече на кмета Иво Димов. С колегите искаме да продължим започнатото – младите да остават в България, бизнесът да има повече възможности, градовете да процъфтяват“, обясни на свой ред Ева Майдел. „Европа трябва да стане още по-силна и обединена. Тези избори са тест за нашата демократична култура. Само ГЕРБ и СДС могат да спрат окончателно мръсната атака на БСП срещу правителството. Голямо зло ще се стовари върху България, ако БСП дойде на власт. Всеки път, когато тази партия тръгва към властта – неизменно следва финансова и морална катастрофа. Имаме опит с това както преди, така и след идването на демокрацията. Цялата предизборна кампания на жадната за власт Нинова и „офшорничката“ Йончева бе насочена срещу ЕС, а какво направи ГЕРБ – допреди дни бъдещият председател на ЕК бе в България и посочи кои са истинските десни сили у нас – ГЕРБ и СДС“, подчерта Александър Йорданов. „Европейската солидарност е около нас с новите пътища, пречиствателните станции, социалните програми. Ако искаме още по-модерни градове, качествени храни, да влезем в Шенген, да имаме високи доходи и пенсии – за България трябва да работи силен отбор, начело с опитни евродепутати, доказал се комисар като Мария Габриел, успешно правителство като това на Бойко Борисов, силни кметове като Иво Димов. За силна и просперираща България – гласувайте с номер 12 в бюлетината“, бяха думите на Емил Радев. „Нашите представители в ЕП ще защитават националния интерес и съм сигурен в това, защото са го доказавали, показали са своите качества и патриотизъм. Показвали са, че могат да работят в екип – а точно това стои в основата на всеки успех. Като кмет съм го разбрал посредством работата си с изпълнителната власт. За силна и обединена Европа и за достойното място на Бъглария в нея  - гласувйте за ГЕРБ с номер 12 в бюлетината на 26 май“, обърна се към своите съграждани кметът на Димитровград Иво Димов. „Да се мобилизираме и на 26 май да постигнем сериозна победа над партията, която никой не обича – БСП. Нека да подкрепим най-добрата листа с най-добрия водач  - многоуважавания европейски комсар Мария Габриел“, каза председателят на СДС Румен Христов. Сподели:", "date": "2019.05.23", "title": "Мария Габриел към жители на Димитровград: Гласувайте за ГЕРБ с номер 12 в бюлетината, за да пребъде силна България в обединена Европа"}
{"url": "https://pik.bg/%D0%BA%D0%BC%D0%B5%D1%82-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D0%B2%D0%B8%D0%B0%D0%B3%D1%80%D0%B0-%D0%B7%D0%B0-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%B6%D0%B4%D0%B0%D0%B5%D0%BC%D0%BE%D1%81%D1%82%D1%82%D0%B0-news843703.html", "text": "Кметът на френското селище Монтеро Жан Дебузи възнамерява да финансира с общински средства раздаването на безплатна виагра за повишаване на раждаемостта сред своите съграждани, съобщава агенция ЮПИ. Мярката има за цел да се увеличи броя на учениците и да не бъдат затваряни местни училища заради намаления брой паралелки. Сините хапчета ще бъдат раздавани на семейни двойки на възраст между 18 и 49 години. По думите на Дебузи селищна система без деца е обречена на гибел. Кметът все още не е закупил лекарствата. Техният брой ще бъде съобразен с броя на желаещите да получат безплатното общинско стимулиране . Намерението на Дебузи за провеждането на новата акция беше посрещнато критично от някои среди, тъй като за получаването на виагра във Франция е необходима лекарска рецепта. Сподели:", "date": "2019.05.23", "title": "Кмет предлага безплатна виагра за повишаване на раждаемостта"}
{"url": "https://pik.bg/%D0%BA%D1%8A%D1%81%D0%BC%D0%B5%D1%82%D0%BB%D0%B8%D1%8F-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%82-%D1%82%D0%BE%D1%82%D0%BE%D1%82%D0%BE-%D0%BD%D0%B0%D0%B4-555-000-%D0%BB%D0%B5%D0%B2%D0%B0-news843785.html", "text": "Късметлията е от град Стара Загора. Джакпотът в играта стартира от нови 300 000 лева и се очаква в неделя да достигне 320 000 лева. За следващия тираж в неделя печалбите ще достигнат общо 7 970 000 лева. Джакпотът в 41-ия тираж на играта „Тото 2 - 6 от 42“ в размер на 555 693 лева беше спечелен тази вечер, съобщиха организаторите на играта. Сподели:", "date": "2019.05.23", "title": "КЪСМЕТЛИЯ: Старозагорец спечели от тотото над 555 000 лева"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B1%D1%8E%D1%80%D0%BE%D1%82%D0%BE-%D0%BD%D0%B0-%D0%B5%D0%BF-%D1%83-%D0%BD%D0%B0%D1%81-%D0%BC%D0%BB%D0%B0%D0%B4%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%B0-%D1%81-%D0%BD%D0%B0%D0%B9-%D0%BC%D0%B0%D0%BB%D0%BA%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news843697.html", "text": "Младите хора традиционно са настроени най-положително към ЕС, но са сред групите с най-малка активност в европейските избори. Това ги превръща в едни от най-непредвидимите избиратели и крие рискове, подобни на тези при референдума за Брекзит. Тогава младите заявиха своите проевропейски убеждения, но не излязоха да гласуват. „Решихме да съсредоточим активна част от кампанията именно към младите хора“, заяви в ефира на БНР ръководителят на бюрото на Европарламента у нас Теодор Стойчев. „В България на последните евроизбори през 2014 г. гласуваха малко над 30% от младите хора при обща избирателна активност малко над 35 на сто, което е по-слабо спрямо общата избирателна активност. Но от друга страна в България нямаме този проблем като в други държави, в които избирателната активност на младите е под 10%“, заяви Стойчев. Той допълни, че през последните седмици и месеци Бюрото на ЕП е организирало различни, с които да активизира участието на най-младите в евровота, включително концерт с известни изпълнители. „Много сме активни в социалните мрежи, които са може би най-бързия канал да достигнеш до най-много хора, без да минаваш през други посредници“, коментира още ръководителят на Бюрото на ЕП. Сподели:", "date": "2019.05.23", "title": "Шефът на бюрото на ЕП у нас: Младите хора са с най-малка активност на евроизборите"}
{"url": "https://pik.bg/%D0%BD%D0%B5%D0%BF%D1%8A%D0%BB%D0%BD%D0%BE%D1%86%D0%B5%D0%BD%D0%BD%D0%B8%D1%8F%D1%82-%D1%81%D1%8A%D0%BD-%D1%82%D1%80%D1%83%D0%BF%D0%B0-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-news843576.html", "text": "Няма едно универсално правило, когато говорим за отслабване, но повечето експерти препоръчват кардио тренировки и такива за издържливост. Диетолозите пък ще ви препоръчат зеленчуци, протеини и да намалите нивата на стрес. Но също толкова важен компонент при отслабването е сънят. Освен че помага за по-добра памет, сънят е важен за балансирането на хормоните в тялото. Това са грелин и лептин - хормоните, които имат пряка връзка с чувството на глад и контролирането му. При недостатъчен сън тялото ви произвежда повече от нужното по принцип количество грелин, което води до чувство за глад. Eто какво следва, ако не спите достатъчно: Хората, които спят по-малко от 6-8 часа на нощ, имат по-нисък индекс на телесно тегло. Това е така, защото недоспалите приемат до 40% повече калории на ден. Липсата на сън забавя метаболизма, защото човек има по-малко енергия и следователно се движи по-малко, когато е уморен. Човек гори калории, дори когато спи. Ако спите по 6-8 часа сън на денонощие, ще имате по-добър метаболизъм. И тук имаме предвид всичко - работа, социални контакти, тренировки. И обратно - колкото повече спите, толкова е по-добре за вашата физическа форма. Един от начини да се преборите с умората и отпадналостта е осигуряването на пълноценен сън. Сподели:", "date": "2019.05.23", "title": "Непълноценният сън трупа килограми"}
{"url": "https://pik.bg/%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D1%80%D0%B5%D0%B6%D0%B8%D0%BC-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D1%80%D0%BE%D0%B2%D0%BE%D1%82%D0%B0-news843696.html", "text": "Въвежда се временна организация на движението за провеждането на избори за членове на Европейски парламент на 26 май, съобщиха от пресцентъра на Столична община. От 08,00 часа на 26 май до приключване на транспортирането на изборните материали се забранява престоят и паркирането, както следва: - по бул. „Шипченски проход” между ул. „Акад. Людмил Стоянов” и ул. „Александър Жендов”; - по бул. „Асен Йорданов” между Площад на авиацията и бул. „Шипченски проход”. От 20,00 часа на 26 май до приключване на транспортирането на изборните материали се ограничава движението на пътни превозни средства, с изключение на колите на масов градски транспорт, както следва: - по бул. „Шипченски проход” между ул. „Акад. Людмил Стоянов” и ул. „Александър Жендов”; - по бул. „Асен Йорданов” между Площад на авиацията и бул. „Шипченски проход”. Сподели:", "date": "2019.05.23", "title": "Въвеждат режим на движението заради евровота"}
{"url": "https://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D1%82%D1%83%D1%80%D1%87%D0%B8%D0%BD-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-news843628.html", "text": "Случай на нерегламентиран превоз на пътници е установен в област Търговище при специализирана полицейска операция. Микробус с 10 пътници е бил засечен на околовръстния път при разклона за Разград, уточниха от ОД на МВР. При проверката е установен 55-годишен мъж, гражданин на Турция, който е осъществявал нерегламентиран международен превоз на пътници срещу заплащане. Микробусът \"Фолксваген Транспортер\" е собственост на жена от Опака, като няма издаден лиценз за международни превози. По случая се извършва проверка. На мъжа е съставен акт за установяване на административно нарушение и му е наложена принудителна административна мярка \"Временно снемане на регистрационните табели на моторното превозно средство\" по Закона за автомобилните превози. Издадено е и наказателно постановление за глоба от 2000 лева. В операцията са участвали служители на секторите \"Икономическа полиция\" и \"Пътна полиция\", както и на областния отдел \"Автомобилна администрация\" в Търговище. Проверени са били общо пет моторни превозни средства. Сподели:", "date": "2019.05.23", "title": "Заловиха турчин, нелегален превозвач"}
{"url": "https://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%BE%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D1%86%D0%B8%D0%B3%D1%83%D0%BB%D0%B0%D1%80-%D0%B0%D0%BD%D0%B4%D1%80%D0%B5-%D1%80%D0%B8%D0%B9%D0%BE-%D0%BF%D1%80%D0%B0%D0%B2%D0%B8-%D0%BF%D0%BE%D0%B4%D0%B0%D1%80%D1%8A%D0%BA-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-24-%D0%BC%D0%B0%D0%B9-news843708.html", "text": "Световнознаменитият холандски цигулар и диригент Андре Рийо, неслучайно носещ прозвището „Краля на валса” , вече 30 години обикаля света с оркестъра си „Йохан Щраус”. От Лисабон, през родния му Маастрихтдо Мексико, Япония и Австралия. В оркестъра му свирят музиканти от 35 националности, обединен от харизмата, енергията и вдъхновението на Андре. За страните, в които изнася концерти, Андре Рийо има любопитството да търси най-любимата и емблематична музика за даден народ и публика. Той проучва, разпитва, допитва се до музиканти, подготвя се, за да направи на всяка сцена своето персонално обръщения към всяка аудитория. Известен е, че на концертите си винаги изпълнява някое местно произведение, която е дълбоко близко до душата на слушателите и предизвиква техните сълзи и аплодисменти. В оркестъра на Рийо вече 23 години свири българката Кремена Минева. Дали от нея или от други източници, Андре открива, че 24 май – Деня на славянската писменост и култура, е най-ценният за българите празник. Той намира нотите на „Върви, народе възродени”, събира 60-членния си оркестър в студиото си в Маастрисхт и записва за нас най-българската песен. За изпълнението на „Върви, народе…” Рийо прави специален аранжимент, като дава по-значима роля на флейтата, която звучи в соло и се извисява над другите иструменти. Интересно е как чужденец усеща и разбира музиката, с която сме израстнали и е закодирана в гените ни по рождение. „Честит празник на буквите!”, ни поздравява в специалното видео Кралят на валса. „Пазете идентичността си! Съхранявайте и се грижете за националната си култура!” Тя ви прави различни. А моята роля е да ви обединявам чрез музиката.” Чуйте „Върви, народе възродени” в изпълнение на знаменития холандец и неговия оркестър! Видео: https://bit.ly/2K3JjCF Андре Рийо идва отново в София за концертите си на 8 и 9 юни. Той е първият музикант, който в две поредни години изнася четири концерта в България в напълно разпродадена зала „Арена Армеец”. 22 000 зрители миналата година бяха свидетели на енергията и радостта, която подарява на публиката известният цигулар. Защото спектаклите на Андре са празник, великолепие, радост за духа и тържество на позитивизма! В момента се разпродават последниге билети за концерта му на 9 юни. Сподели:", "date": "2019.05.23", "title": "Световноизвестният цигулар Андре Рийо прави подарък на България за 24 май"}
{"url": "https://pik.bg/%D0%BA%D0%BE%D0%BB%D0%B5%D0%B6%D0%BA%D0%B0%D1%82%D0%B0-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2-%D1%82%D0%B27-%D0%BA%D0%B0%D0%BB%D0%B8%D0%BD%D0%B0-%D0%BF%D0%B0%D1%81%D0%BA%D0%B0%D0%BB%D0%B5%D0%B2%D0%B0-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D1%85%D0%B5%D0%BC%D0%B8%D1%82%D0%B5-%D0%B9-%D0%BF%D0%B8%D1%82-news843686.html", "text": "Припомняме, че на 21.01.2019 г. Специализираната прокуратура привлече Йончева като обвиняема за пране на пари в размер на 330 хил. евро. извършено в периода от 13 юни 2012 до 6 ноември 2014 г. Със сумата, получена от ТВ7, Йончева твърди, че е закупена техника, с която са заснети 7 филма в конфликтни точки на света. Участието на Йончева в сутрешния блок на Нова телевизия вчера провокира Калина Паскалева да разкрие как са се случвали някои събития във фалиралата телевизия и колко струва най-скъпият набор снимачна техника. \"Гледах сутрешния блок и слушах за техниката и филма за Сирия на Елена Йончева. През 2013 година и аз работих за ТВ7 - мисля, че за 1200 лв. на месец, не помня с точност, може и 1500 лв. да са били. Бях репортер. Така се озовах като ко-водеща на наградите за телевизионна журналистика \"Свети Влас 2013\". Елена бе номинирана за филма \"Сирия - бунтовниците от Алепо\", с който спечели първото място. Към наградата имаше и финансов бонус от 15 000 лева. Беше обявена като независим продуцент. Филмът ѝ е добър, което визуално се дължи на оператора Николай Николов. С него аз работя вече четири години във \"Фермата\" и ви гарантирам, че той и от счупен телефон ще извади добър кадър. Тоест визуалното качество на филма на Елена не се дължи на техниката, която тя твърди, че си е купила за близо 650 хил. лв. Аз също купувам камери, микрофони, осветление, стативи и допълнителни играчки за бюти шотс... Знам и какво ти е нужно, когато снимаш на горещи точки - една раница. Пълен абсурд е на такова място да пътуваш със звукарски кейс, който струва няколко хиляди лева - да речем около три. Бум (микрофон, който записва няколко човека едновременно) можеш да си намериш за хиляда лева, но в Сирия ще ти е невъзможно да работиш с него под дъжд от куршуми - караш на атмосфера и пишеш субтитри, така или иначе ще трябва да преведеш след това. Ако тя е използвала репортажно осветление там, в което се съмнявам, едва ли е било по-скъпо от 200 лв. Нали не си представяте, че във военна обстановка можеш да редиш сет за интервю и да го светваш с \"АРИ\". Елена Йончева зададе на Виктор Николаев въпрос кой ще иска да го гърмят в Сирия и да прави далавери... А аз питам какво повече от две камери и един фотоапарат е използвала в Сирия и за каква нова техника говори, кой изобщо отива с нова техника да снима война? И дори и нова да е и да е най-скъпата, не струва повече от 30 хил. лв. Разбирам, че в ухото на водещите на сутрешните блокове такива въпроси няма и съответно няма как да бъдат зададени на Елена Йончева, но стига сте правили на тъп българския зрител и избирател. Има много хора, които сме работили в ТВ7 и прекрасно знаем как седяха нещата и кой за какво беше поканен да работи там\". Журналистката Калина Паскалева навря в миша дупка разследваната за пране на пари кандидатка за евродепутат Елена Йончева. Като бивш служител на ТВ7, която се свързва с обвинения за източването на КТБ банкер Цветан Василев, и като телевизионер Паскалева изнесе детайли от \"кухнята\", които за пореден път уличават в опашати лъжи водача на листата на \"БСП за България\". Сподели:", "date": "2019.05.23", "title": "Колежката на Елена Йончева в ТВ7 Калина Паскалева със скандални разкрития за схемите й: Питам как е дала 650 хил. лв. за техника, като и най-скъпата не струва повече от 30 хил.? (СНИМКИ)"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B0%D1%83%D0%B4%D0%B8%D0%BE%D0%B7%D0%B0%D0%BF%D0%B8%D1%81-news843788.html", "text": "Радио Voice of America, цитирано от \"Фокус\". Народният представител Павле Богоевски днес обяви, че подава оставка като депутат в Събранието на Република Северна Македония. Решението бе обявено публично на заседание на комисията за мандатно-имунитетните въпроси, която председателства, информира македонската редакция на На заседанието беше обсъдено отнемането на мандата на Никола Груевски, който се намира в Унгария. Той каза, че е подал оставка поради морални и етични причини. Оставката е подадена заради разпространен аудиозапис, на който депутатът поръчва масло от канабис от незаконен източник. Министър-председателят Заев стартира \"метлата\" от двора си - 78 председатели на общинските организации на СДСМ бяха уволнени. \"Гласуването за отнемане на мандата на депутат Никола Груевски ще бъде последното ми гласуване в това Събрание. Факт е, че независимо от причините, извърших престъпление с поръчката на масло от канабис. От този момент нататък вече не се поставя въпросът дали Павле Богоевски има легитимността да ръководи комисията, която ще отнеме мандата на Никола Груевски, нито пък дали Павле Богоевски трябва да бъде депутат. Сега въпросът е дали депутатите от ВМРО ДПМНЕ ще покажат поне малко етика, с която се хвалят през последните няколко дни и ще гласуват за отнемането на мандата на Никола Груевски или ще го защитят. Ако в парламента няма място за човек, който е нарушил закон за закупуване на масло от канабис за болен човек, със сигурност няма място за депутат, който заплаща хотел с пари на гражданите, докато е избягал от правосъдието ”, каза Богоевски. Оставката на Богоевски идва след скандал с аудиозапис, чиято автентичност той е потвърдил и на който поръчва по телефона масло от канабис. Опозицията твърди, че е уредил закупуването на кокаин и настоява да бъде тестван за наличието на наркотици. Оставката ще бъде обявена на пленарната сесия на парламента, в която ще бъде гласувано отнемането на имунитета на народния представител Никола Груевски. Сподели:", "date": "2019.05.23", "title": "Депутат подаде оставка след скандален аудиозапис"}
{"url": "https://pik.bg/%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D1%81%D0%B8%D0%B3%D1%83%D1%80%D0%BD%D0%B8%D1%8F%D1%82-%D0%B7%D0%BD%D0%B0%D0%BA-%D1%87%D0%B5-%D1%89%D0%B5-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D0%BC-news843637.html", "text": "Има ли начин да разберем дали партньорът ни изневерява или се готви да го направи? За много хора отговорът опира до интуиция, наблюдение и достатъчно добро познаване на човека до нас. За учените обаче той идва след не толкова мащабно, но достатъчно красноречиво проучване. Изследователи от Университета в Денвър решили да проверят дали изневярата в предишни връзки е знак, че ще изневерим и в настоящата си връзка. Затова направили анкета сред 484 човека за това дали имат интимни отношения с човек, който не е настоящата им половинка. След това се върнали при тях след 5 години. Оказало се, че хората, които били изневерявали при предишните си връзки, били три пъти по-склонни да изневерят и при следващите си връзки. Изследването, публикувано в Archives of Sexual Behavior, показало, че хората, които подозират половинката си в невярност, са четири пъти по-склонни да подозират и следващите си партньори в същото. Сподели:", "date": "2019.05.23", "title": "Това е най-сигурният знак, че ще изневерим"}
{"url": "https://pik.bg/%D0%BA%D1%80%D1%83%D1%88%D0%B0%D1%80%D1%81%D0%BA%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D0%B4%D0%BE%D0%BA%D1%8A%D0%B4%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B5-%D0%BB%D0%BE%D0%BA%D0%BE-%D0%BF%D0%B4-%D0%B2-%D0%BB%D0%B8%D0%B3%D0%B0-%D0%B5%D0%B2%D1%80%D0%BE%D0%BF%D0%B0-news843711.html", "text": "Собственикът на Локомотив Пловдив Христо Крушарски разкри, че има предчувствие за представянето на тима в турнира Лига Европа. \"По-скоро участието на Локомотив в евротурнирите е още един финансов разход. Надявам се, че ще се справим. Аз имам едно вътрешно предчувствие, че ще скочим две стъпала нагоре\", каза Христо Крушарски в предаването \"Домът на футбола\" по Диема Спорт. Междувременно стана ясно, че бранителят Асен Георгиев ще се раздели с Локомотив. Договорът на бранителя със “смърфовете” изтича в края на този сезон и няма да бъде подновяван. 25-годишният футболист изигра 21 мача (15 в редовния сезон и шест във втората шестица) за тима през настоящия сезон, в които вкара един гол. Последният мач на Асен с фланелката на Локо бе финалът за Купата, спечелен с 1:0 срещу Ботев. Тогава Георгиев се появи като резерва в края на двубоя. Освен за “бяло-черните” юношата на Левски е играл още за Ботев (Враца), Монтана, Берое и хърватския Истра. Асен е вторият футболист от настоящия носител на Купата, който си тръгва след сезона. Преди това контрактът си с клуба разтрогна хърватинът Вилим Посинкович. Очаква се да има още футболисти, който ще си тръгнат от „Лаута“ преди еврокампанията на тима. Димитър Везалов, Янко Ангелов, Илко Пиргов, Абделхаким Буна и Игор Банович също за с изтичащи договори. Сподели:", "date": "2019.05.23", "title": "Крушарски прогнозира докъде ще стигне Локо (Пд) в Лига Европа"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B2%D1%80%D1%8A%D1%89%D0%B0-%D1%81-%D1%87%D0%BE%D0%B2%D0%B5%D1%88%D0%BA%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%B8-%D0%BB%D0%B8%D1%87%D0%BD%D0%B0-%D1%85%D0%B0%D1%80%D0%B8%D0%B7%D0%BC%D0%B0-%D0%BD%D0%B0-news843179.html", "text": "ПИК потърси проф. Антоанета Христова за коментар на финалните телевизионни представяния на двойките Бойко Борисов и Мария Габриел от ГЕРБ срещу Корнелия Нинова и Елена Йончева от БСП. Христова обясни кой какво спечели и какво загуби от представянето си във формата, както и действително ли е възможен костинбродски сценарий по учебниците на КГБ. - Ако сравним двете двойки,  при двойката Борисов – Габриел Борисов направи нещо много позитивно от гледна точка имиджа на Габриел. Той компенсира отсъствието в нейното говорене на обществено чувствителните национални проблеми, както и по-хладното й излъчване чрез личната си харизма. Борисов придаде с присъствието си много топлина и човещина, като се опита да отговори на всичко, което до този момент БСП използва, за да удря  ГЕРБ и самия него. Така той допълни имиджа на Габриел и го приземи. Затова смятам, че с тази комбинация те направиха правилната крачка към обогатяване и допълване на капацитета, който представя Габриел като водач на листата на ГЕРБ. При представянето на Йончева и Корнелия Нинова не се случи нищо изненадващо. Те продължиха да стрелят срещу ГЕРБ и конкретно срещу Борисов. Освен това, продължиха да нямат никаква връзка с европейската тематика. Т.е. с това да свържат евентуалното си участие в Европейския парламент и ползите от възможните политики през него за България. Това, което днес става очевидно ясно, е, че те по отношение на Европа се облягат на Кьовеши, но на практика не представиха възможностите за работа на който и да е европейски прокурор спрямо функционирането на националната правосъдна система. Ако темата беше задълбочена в тази посока, щяха да се очертаят  сериозните ограничения, което показва липсата на познаване по тематиката или използването на темата само предизборно. На второ място, на практика националните скандали, така както ги разбира БСП, ще бъдат пренесени на европейска територия. Т.е. ако трябва да сравня двойките, налага се изводът, че Борисов обогати и помогна за образа на Габриел, докато БСП в лицето на Корнелия Нинова и Йончева в много по-голяма степен запазиха старата си ограничена рамка на образ и вече съвсем фокусирано насочиха говоренето си срещу Борисов. А това е война, която става прекалено парциална. - Да. Ще окаже дотолкова, доколкото още повече втвърдява т.нар. „твърди” избиратели, поляризирайки ги. Хората, които се колебаят и не знаят какво да направят, в по-голяма степен могат да се отвратят от днешния дебат и съвсем да се откажат от участието си в изборите. Докато тези, които вече са избрали и са твърди избиратели на партиите, още повече задълбават позицията си. Натоварват я със силно негативни емоции, които ще ги доведат до урните, за да гласуват срещу опонента. Той, от своя страна, вече не се възприема като опонент, а като враг. - Стана ясно в няколкото въпроса по политики, които й бяха зададени, че на практика няма нови идеи за решение на проблемите, за които говори. Така че тя не каза нищо ново, нищо различно. Например, противоречието дали има доверие в прокуратурата и какво още иска от нея. Т.е. тя формулира опозиции, които не могат да бъдат политически коректно изговорени по начина, по който тя иска. От една страна, има доверие. От друга – хората имат усещане за несправедливост. Тези две съотношения нямат връзка, но тъй като тя иска да ги свърже, в обясненията й имаше доста сериозно логическо разминаване. Връзката е в конкретно необходимите реформи, но за изговарянето им е необходима експертиза и активно участие в работата на парламента, което при БСП в момента липсва. - В тази държава всичко е възможно. От 1990-та година сме се нагледали на такива невъзможни и невероятни манипулации на общественото мнение, че какво ли не е преминало пред очите на българския избирател. Даже манипулациите до такава степен се осъзнават от хората, че новини, свързани с драматични събития и проблеми, които през тази седмица се представят от националните медии, се възприемат като политическа манипулация. - Дали победиха? Това, че ГЕРБ започна да губи подкрепа, показва, че те повлияха. Победата е нещо друго. Тя означава капитулация. В момента има битка, която се води между истинските и фалшивите новини. Неслучайно фалшивите новини са техника за манипулация, защото средствата за превенция са много малко. Но битката все още не е с предрешен край. - Практически е възможно, но разбира се, че би трябвало да бъде обяснено и проверено. - Всичко може. Сподели:", "date": "2019.05.23", "title": "САМО В ПИК! Проф. Антоанета Христова: Борисов отвръща с човешко присъствие и лична харизма на стрелбата от Нинова и Йончева"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B8%D1%8F-%D0%BC%D0%BE%D0%BB%D0%B5%D0%B1%D0%B5%D0%BD-%D0%B7%D0%B0-24-%D0%BC%D0%B0%D0%B9-news843707.html", "text": "По повод 24 май - Денят на българската просвета и култура и славянската писменост Негово Светейшество Българският патриарх Неофит ще възглави тържествения молебен в Патриаршеската катедрала \"Св. Александър Невски\". Това съобщиха от Българската патриаршия. Начало на молебена: 10.00 часа. Начало на тържествата пред паметника на светите братя Кирил и Методий пред Народната библиотека: 11.00 часа. В тържествата за поредна година ще се включат и ученици от Софийската духовна семинария \"Св. Йоан Рилски\". Приканват се православните християни да вземат молитвено участие в молебена и съучастват в радостта на празника. Сподели:", "date": "2019.05.23", "title": "Патриарх Неофит ще оглави тържествения молебен за 24 май"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BF%D0%BE%D0%B4%D1%81%D1%82%D0%B0%D0%B2%D0%B5%D0%BD%D0%BE-%D0%BB%D0%B8%D1%86%D0%B5-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-news843773.html", "text": "Подставено лице на банкера Цветан Василев, който от 2014 г. се укрива в Белград, е арестувано в София. Закопчаната е пенсионерката Людмила Петрова, за която се смята, че е от кръга близки на банкера-беглец, потвърдиха пред ПИК от прокуратурата. Към момента се знае, че Петрова е работила в НАП. Тя е и в списъка съ свидетели по делото, което гледат спецсъдиите. Сподели:", "date": "2019.05.23", "title": "В София закопчаха подставено лице на Цветан Василев"}
{"url": "https://pik.bg/%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D0%B2-%D0%B1%D1%80%D0%B5%D1%81%D1%82%D0%BE%D0%B2%D0%B8%D1%86%D0%B0-%D0%B2-%D0%B5%D0%BF-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D0%B8%D0%B4%D0%B0%D1%82-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D0%B7%D0%BD%D0%B0%D1%8F%D1%82-%D0%BA%D0%B0%D0%BA-%D1%81%D0%B5-%D0%B1%D1%80%D0%B0%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B8-news843690.html", "text": "„Оптимист съм от това, което виждам при срещите си с хората, вярвам, че ще ни подкрепите и ще гласувате доверие на най-добрия, на най-подготвения отбор – този на ГЕРБ и СДС. С тези думи се обърна Младен Шишков към хората, събрали се на площада в село Брестовица, община Родопи. Той допълни, че е убеден в победата, защото хората след толкова много срещи по места са разбрали, че България в обединена Европа е правилният път. По думите му само заедно можем да направим държавата си просперираща и по - добро място за живот и работа. Шишков уточни, че ако Европейският съюз е силен и единен, това ще бъде от полза за България, защото само с парите от Европа може да бъде продължено започнатото от общините и държавата, както и да бъде повишен жизненият стандарт. Парите от европейските фондове  реално подобряват  живота на българите с инвестиции в инфраструктура, с подпомагане на малкия и среден бизнес, с привличането на чужди инвестиции, с модернизиране на образованието и здравеопазването, с инвестиции във ВиК сектора и опазването на околната среда. От своя страна Ева Майдел подчерта, че в ЕП трябва да отидат хора, които знаят как се защитава българският интерес, как се печелят битки и как се дават предложения, зад които застават по-голяма част от европейските депутати. Майдел сподели, че добре познава проблемите и нуждите на българските предприемачи и нейна основна задача ще бъде да защитава интересите на бизнеса за повече възможности, за повече евросредства и за по -високи заплати и със съжаление подчерта, че в България все още има места, до които Европа не е стигнала и това трябва да се промени в следващия програмен период. Ева Майдел бе категорична, че в България имаме потенциал да сме в челните места по иновации и технологии в ЕС, а именно те създават нови производства и работни места  Тя уточни, че отборът на ГЕРБ и СДС си поставя високи цели, които обаче могат да бъдат постигнати само с подкрепата на българските граждани и с активното им гласуване на 26 май. „Вотът за евроизборите е много важен, защото от него зависи не само бъдещето на България, а развитието на ЕС занапред, каза Майдел  и призова присъстващите: Гласувайте с номер 12 в бюлетината за стабилността на страната ни и за обединена и сигурна Европа!“. На срещата в Брестовица присъстваха също народният представител Запрян Янков, областният координатор на ГЕРБ-Пловдив област Георги Мараджиев, кметът на община „Родопи“ Пламен Спасов, областните ръководители на МГЕРБ Владимир Пильов и на ЖГЕРБ Евелина Апостолова, кметът на Брестовица Любен Радев, общински съветници от ГЕРБ, членове симпатизанти и жители на Брестовица. Сподели:", "date": "2019.05.23", "title": "Ева Майдел в Брестовица: В ЕП трябва да отидат хора, които знаят как се брани националният интерес и как се печелят битки"}
{"url": "https://pik.bg/%D0%BA%D0%B0%D0%BA%D0%B2%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B4%D1%80%D0%B0%D0%BC%D0%B0-%D0%B8%D0%B7%D0%BE%D1%80%D0%B0%D1%85%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%BD%D0%BE%D0%B2%D0%BE-%D0%B4%D0%B5%D0%BB%D1%87%D0%B5%D0%B2%D0%BE-news843688.html", "text": "Жителите на санданското село Ново Делчево и феновете на местния ФК Изтребител все още са в шок и нямат обяснение кой и защо посегна на футболния стадион, като изора централния кръг на терена. Шокиращото посегателство е извършено в нощта на 21 срещу 22 май. Неизвестен засега извършител е откраднал паркиран до съоръжението трактор ЮМЗ, с който бутнал металната ограда и изорал огромен кръг върху цялото игрище. Единствено празният резервоар е спасил терена от по-сериозни щети, тъй като нафтата на трактора свършила, вандалът го зарязал на терена и изчезнал, без да остави следи, съобщава \"Офнюз\". Стадионът и спортната база са отдадени на концесия на бизнесмена Благовест Христоски. От близо година той спонсорира и футболния отбор на селото. Преди два месеца той е получил разрешение от Общинския съвет да наеме цялата спортна база за срок до 10 години. Кметът на Ново Делчево Валентин Апостолов недоумява какво е провокирало вандалската проява, като посочва, че изораването е било по-малко зло, тъй като според него хулиганът се е целел в унищожаване на поливната система. \"Концесионерът Благо, който в момента ремонтира стадиона няма конфликт с никой, не дължи пари на никой. Няма и кой да е ядосан на отбора... Толкова години не е имало такъв, не вярвам да е заради това. Целта е било да скъса тръбите за поливната система на терена, затова е направил кръг. Добрата новина е, че не е изпълнил задачата си, защото не е успял да забие плуга чак толкова дълбоко. Щетите, които е нанесъл вече са поправени, вече почти не личи, че се е случило нещо. Случило се е в 01:05 през нощта. Има камера, но не се вижда нищо на нея, защото е тъмно. Вече се монтират повече камери, както и осветление, за да няма подобни проблеми в бъдеще\", каза още кметът на село Ново Делчево. Сподели:", "date": "2019.05.23", "title": "Каква поредна футболна драма! Изораха стадиона на Изтребител (Ново Делчево)"}
{"url": "https://pik.bg/47-%D0%B3%D0%BE%D0%B4%D0%B8%D1%88%D0%B5%D0%BD-%D0%BE%D1%82%D0%B2%D0%BB%D0%B5%D1%87%D0%B5-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%B0-%D0%BC%D0%BE%D0%BB%D0%B4%D0%BE%D0%B2%D0%BA%D0%B0-news843683.html", "text": "47-годишен мъж е обвинен за отвличане, мярката му за задържане е удължена до 72 часа. Това съобщиха от пресцентъра на МВР. В областната дирекция на МВР в София е образувано досъдебно производство по повод получена информация за отвлечено малолетно момиче, което по измамен начин и без знанието на майката е било транспортирано с лек автомобил от Република Молдова до неустановено място на територията на Софийска област. В хода на оперативните и процесуално-следствени действия, проведени от криминалисти и разследващи полицаи, било установено, че деянието е извършено от 47-годишен жител на елинпелинското село Григорево. Последвало задържането му в полицейския арест. След доклад на събраните доказателства в прокуратурата криминално проявеният и осъждан мъж е привлечен в качеството на обвиняем и му е наложена 72-часова мярка за неотклонение „Задържане под стража“. Сподели:", "date": "2019.05.23", "title": "47-годишен отвлече малолетна молдовка"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D0%B5%D0%B6%D0%BA%D0%B8-%D1%81%D0%B8%D0%B3%D0%BD%D0%B0%D0%BB%D0%B8-%D1%81%D1%80%D0%B5%D1%89%D1%83-%D0%B2%D0%BE%D0%BB%D1%8F-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5---%D0%B5%D1%82%D0%BE-%D0%BA%D0%BE%D0%B9-%D0%BF%D0%B0%D0%B7%D0%B0%D1%80%D1%83%D0%B2%D0%B0%D0%BB-%D0%BD%D0%B0-%D0%B5%D0%B4%D1%80%D0%BE-%D0%B2--news843781.html", "text": "Няколко тежки сигнала за купуване на гласове вече има не само срещу БСП, но и срещу \"Воля\", сигнализираха до ПИК читатели от Хасково. В града местни бизнесмени са се развилнели да пазаруват на едро гласове за партията на бизнесмена Веселин Марешки и опитвали да вербуват дори симпатизанти на други партии, разкриват още източниците ни. Те обаче са подали сигнали в МВР и очакват полицията да се задейства срещу скандалното нарушение на закона, тъй като има конкретни данни за лицата, които са замесени. Едното от тях според сигналите до МВР е бившият депутат от БДЦ Борислав Иглев. Той е бивш спортист с няколко мача в ММА лигата, а в града е известен като близък до предишния кмет и сина му, с когото имали общ бизнес. След като напуска парламента, Иглев се занимавал с продажба на анцузи и се преориентирал към новоизгрялата парламентарна партия \"Воля\". Сигнали за купуване за гласове за партията на Марешки са подадени и срещу собственик на фитнес в града на име Октай Фикрет Рамадан и негов помагач Иван от село Конуш. Около Рамадан и Иглев и в миналото е имало скандали с купуване на гласове, а двамата са били и съдружници в обща фирма. Иглев е бил и съдружник с лице, което бе арестувано от полицията по време на предизборната кампания за парламентарните избори през 2014 г. Хасковлията Красимир Мочуков бе задържан през октомври 2014 г. в Харманли и бе обвинен в търговия с гласове. В автомобила му пък бяха открити 50 000 лв. След като Иглев става депутат, Мочуков се води собственик на фирмата му. В края на 2014 г., депутатът прехвърля дяловете си в „Интергруп Боки“ ООД на Октай Фикрет Рамадан. В момента собственици на фирмата са той и Красимир Мочуков. На 23 октомври 2014 г. общинският съветник от РЗС в Свиленград Васко Василев, бившият граничен полицай Иван Иванов и хасковлията Красимир Мочуков са арестувани за купуване на гласове. В колата на последния са открити 50 000 лв., които според близки до разследването са за разплащания с купени гласоподаватели. По неофициална информация парите били дадени за купуване на гласове за Борислав Иглев. Василев също е екслужител на МВР. Сега той е и шеф на местния офис на охранителната фирма ММ, чиито офиси са претърсени по време на разследването за купуване на гласове. Оттам са иззети 31 протокола на СИК, списъци с имена и лични данни на застъпници, наблюдатели, листа с броя на осигурените гласове (гласували и негласували), платената сума и координати на лица, осигурили гласовете на граждани. Иззети са и саморъчно написани листове с множество лични данни и флашпамет. Междувременно колеги на Борислав Иглев от парламентарната група на БДЦ бяха впечатлени от необичайно бързото му забогатяване. Той е един от малкото народните представители, които се движеха с охрана. Два джипа с гардове го следваха неотлъчно в София. В Хасково се надяват този път МВР да се задейства бързо по сигналите и да предотврати подобни нарушения. Сподели:", "date": "2019.05.23", "title": "ПЪРВО В ПИК: Тежки сигнали срещу \"Воля\" за купуване на гласове - ето кой пазарувал на едро в Хасково за партията на Веселин Марешки (СНИМКА)"}
{"url": "https://pik.bg/%D0%B1%D0%B5%D0%B3%D0%BB%D0%B5%D1%86%D1%8A%D1%82-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%BF%D0%BE%D0%B2%D0%B5%D1%87%D0%B5-%D0%B4%D0%B5%D0%BF%D1%83%D1%82%D0%B0%D1%82-news843595.html", "text": "Предложението за отнемане на мандата бе направено, след като той в продължение на повече от 6 месеца не е присъствал на нито едно заседание в парламента. За да бъде прието предложението за отнемане на мандата е необходимо мнозинство от две трети в пленарна зала - поне 80 народни представители трябва да гласуват в подкрепа на предложението. Никола Груевски избяга от страната през месец ноември 2018 година, само няколко дни преди да влезе в ареста за излежаване на ефективна двегодишна присъда, информират от БНТ. Властите в Будапеща дадоха политическо убежище на бившия македонски премиер в рекордно кратки срокове - само десетина дни, след като той подаде молба за получаване на статут на бежанец. Седем месеца, след като избяга в Унгария, парламентарната комисия по въпросите за мандатите в македонския парламент ще дебатира за отнемане на депутатското място на бившия премиер Никола Груевски. Сподели:", "date": "2019.05.23", "title": "Беглецът Никола Груевски няма да е повече депутат"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news843776.html", "text": "Охранител са самоуби във Варна, съобщиха пред ПИК от ОД на МВР в морската столица. Мъжът, който е на около 30 г., сложил край на живота си със собственото си оръжие. Все още причините за фаталното му решение не са ясни. Тепърва предстои да се изясняват обстоятелствата, при които е било извършено самоубийството. Сподели:", "date": "2019.05.23", "title": "ИЗВЪНРЕДНО В ПИК: Охранител се самоуби във Варна"}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D1%82%D0%B5%D0%BC%D0%B8%D0%B4%D0%B0-%D0%B8%D0%B2%D0%B0%D0%BD-%D1%81%D0%B0%D0%B7%D0%B4%D0%BE%D0%B2-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D0%B4-%D0%BF%D0%B8%D0%BA-%D0%B4%D0%B0%D0%B4%D0%BE%D1%85-%D1%8F-%D0%BD%D0%B0-%D1%81%D1%8A%D0%B4-%D0%B7%D0%B0%D1%80%D0%B0%D0%B4%D0%B8--news843770.html", "text": "По ново дело ще бъде подсъдима обвиняемата за пране на пари от КТБ през офшорки Елена Йончева. Срещу нея е подаде иск в Софийски градски съд от собственика на тенис клуб „Банкя“ Иван Саздов, съобщи самият той пред ПИК. Поводът са думи на Йончева на предизборен митинг в Хасково и от ефира на Би Ти Ви, че Иван Саздов е купил къща в Барселона за Бойко Борисов и че има офшорка \"Палмс Ентерпрайсиз\", в която е превел 1,7 милиона евро. \"Това е пълна лъжа. Не е нормално един кандидат за евродепутат да лъже. Недопустимо е. Как ще ни представлява в Европейския парламент такъв човек\", каза пред ПИК Иван Саздов. Иван Саздов е подал жалба в съда днес. \"Нека съдът се произнесе. Тя от неделя говори тези лъжи за мене\", поясни Саздов. Той каза, че ще помисли какво обезщетение да поиска от Йончева. Според него тя не му е нанесла само неимуществени вреди с клеветите си, а и му е навредила на бизнеса. Сподели:", "date": "2019.05.23", "title": "МЪЛНИЯ! Елена Йончева застава пред Темида! Иван Саздов обяви пред ПИК: Дадох я на съд заради лъжите, които изговори по мой адрес"}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B2-%D0%B4%D0%B5%D0%B2%D0%BD%D1%8F-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%B4%D0%B0%D0%B2%D0%B0-%D0%BD%D0%BE%D0%B2-%D0%BE%D0%B1%D0%BB%D0%B8%D0%BA-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D1%81%D0%BD%D0%B8-news843692.html", "text": "С европейската солидарност активната местна власт може да направи много за преобразяването на населените места. Девня е отличен пример как чрез европейските програми се създават по-добри условия за образованието на децата, по-добра среда в училищата и градините. Това коментира кандидатът за евродепутат от листата на ГЕРБ и СДС Емил Радев при посещението си в индустриалния град. Кметът на Девня Свилен Шитов го запозна с новия европроект, чрез който в общината предстои саниране на сградите на ОДЗ „Детелина“ и нейния филиал „Незабравка“. „Вчера подписахме договор на стойност почти 1 млн. лв., по силата на който ще се предприемат мерки за енергийна ефективност, така че двете сгради да станат по-комфортни”, обясни Шитов и отчете, че с европейско финансиране е изцяло преобразено и Средно училище „Васил Левски” в града. „По програмата за развитие на селските райони община Девня има и одобрен проект на стойност 1,2 млн. лв. за ремонт и реконструкция на бул. „Съединение“, чиято реализация ще започне от кв. „Повеляново“, изтъкна още кметът на Девня. Той запозна Емил Радев и с хода на работата по изграждането на градски парк. „На площ от 30 дка, които някога представляваха запустял разсадник, създаваме привлекателна паркова среда с детска и спортна площадка, скейт зона, велоалея”, разясни Шитов. Кандидатът за евродепутат поздрави общинската администрация за усилията да създаде условия за масов спорт и прекрасна зелена среда в индустриалното сърце на Варненска област. Емил Радев приветства идеята и за алея с бюст-паметници на славни български владетели, национални герои и бележити личности. „Важно е да ценим древната история и богатата култура на страната ни. Те будят възхита в цяла Европа”, изтъкна варненският представител в ЕП. През изминалия мандат той организира в Брюксел изложба, на която представи Варненското златно съкровище – най-старото обработено злато в света. „В парка на Девня ще бъде построен и православен храм, посветен на светци, които са живели по нашите земи - в древния Марцианопол”, разказа още Свилен Шитов. Емил Радев прояви голям интерес и към площадката за разходка на домашни любимци, която до две седмици ще бъде изградена на територията на парка. Двамата с кмета обсъдиха необходимостта на входа на обособената зона да има две врати, така че да не може четириногите да излизат без стопанина си. Емил Радев е инициатор за създаването на зоополицията в България. Той е единственият български евродепутат, подписал споразумението в подкрепа на усилията за благосъстоянието на животните през следващия мандат. Като член на Интергрупата за защита на животните в Европейския парламент работи по проблеми, свързани с липсата на единна система за идентификация и регистрация на кучета и котки, защитата на животните при превоз от ЕС към трети държави, създаването на хармонизирана и всеобхватна законодателна рамка относно благосъстоянието на животните. Сподели:", "date": "2019.05.23", "title": "Емил Радев в Девня: Европейското финансиране дава нов облик на училища и детски градини (СНИМКИ)"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B7%D0%B0%D0%BF%D0%B0%D0%BB%D0%B8-%D1%81%D0%B5-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2%D1%8A%D1%82-%D0%BD%D0%B0-%D0%B2%D0%BB%D0%B0%D0%BA%D0%B0-%D0%BE%D1%82-%D1%81%D0%BE%D1%84%D0%B8%D1%8F-%D0%B7%D0%B0-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news843778.html", "text": "Машинистите своевременно са предприели действия за спиране на влака, като са задействали автоматичната пожарогасителна система и са използвали наличните пожарогасителни средства. Подаден е сигнал до Национална служба „Пожарна безопасност и защита на населението”, които са изпратили противопожарни екипи на място да обезопасят локомотива. Запалил се е локомотив на влака, пътуващ от София за Горна Оряховица, след гара \"Роман\". Влакът е тръгнал от столицата в 18.00 часа, съобщи пресцентърът на БДЖ.  Пожарът лунмал към 19.50 ч. Сподели:", "date": "2019.05.23", "title": "ОТ ПОСЛЕДНИТЕ МИНУТИ: Запали се локомотивът на влака от София за Горна Оряховица (ОБНОВЕНА)"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%BA%D0%B0-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%BD%D0%B8%D0%BD%D0%BE%D0%B2%D0%B0-%D0%B8-%D0%BE%D0%B1%D0%BA%D1%80%D1%8A%D0%B6%D0%B5%D0%BD%D0%B8%D0%B5%D1%82%D0%BE-%D0%B9-%D0%BF%D0%B8%D1%88%D0%B0%D1%82-%D0%BE%D0%BF%D0%BE%D1%80%D0%BA%D0%B8-%D0%B7%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B8-news843749.html", "text": "В момента на „Позитано“ №20 Корнелия Нинова и обкръжението й в тесен кръг пишат опорки за предстоящата загуба на БСП на изборите в неделя, предава Брейкинг нюз. Обсъждали се варианти как да се излезе от ситуацията, ако партията претърпи съкрушителна изборна загуба от ГЕРБ на вота на 26 май. Почти всички социологически агенции дават преднина на ГЕРБ между 1 и 5% за евровота. Единственият, който все още твърди, че столетницата има минимална преднина, е Юрий Асланов. След обявяване на последните сондажи Нинова събрала приближените си на тежка оперативка, за да се избистрят опорките за евентуална загуба. Един от обсъжданите варианти за изявление на Нинова в изборната нощ е лидерът на партията да каже, че всички в БСП носят отговорност за загубата на европейските избори. Всички носим отговорност – от общински председател, през областни, през Национален съвет до председател -до дни ще стане ясно по какъв начин ще бъде понесена отговорността от партията. Това била първата опорка за Нинова. В момента се обмислят и други, включително и с варианти за оставки на висши партийни началници. На сбирката присъства и зам.-председателят на столетницата и член на изборния щаб Кирил Добрев, известен като Кире Корпорацията. Добрев заявил, че няма намерение да подава оставка. Други от обкръжението на партийния лидер заподозрели, че Нинова готви чистка и лов на вещици на „Позитано“№20 като се оправдае с изборната загуба, затова се подготвяли с контрамерки. Кирил Добрев обещал на съпартийци, че при провал на евроизборите лично „ще им поднесе главата на лидера на поднос“. Според запознати от два дни най-близката аптека на соццентралата върти добър оборот. Най-търсен бил препаратът лексотан. Той се купувал в големи количества за успокоение на Нинова и нейното обкръжение, което стои все по-самотно и отчаяно на „Позитано“№20, изпаднало в тотална политическа изолация. Нинова все пак има късмет, че знае предварително за загубата този път, за да се подготви с опорки. А не както на предсрочните парламентарни избори през 2017 година, които уж щеше БСП да спечели, а накрая се оказа в небрано лозе, коментират социалисти. Сподели:", "date": "2019.05.23", "title": "ГОРЕЩА ОПЕРАТИВКА НА \"ПОЗИТАНО\" 20: Нинова и обкръжението й пишат опорки за загубата на евроизборите"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%B2%D0%B0%D0%B6%D0%BD%D0%BE-%D0%B5-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BC%D0%B5-%D0%B7%D0%B0-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%B4%D0%B0-%D0%B1%D1%8A%D0%B4%D0%B5-%D1%87%D0%B0%D1%81%D1%82-%D0%BE-news843779.html", "text": "Важно е да гласуваме, за да продължи европейската солидарност да бъде част от нашия живот. Това заяви кандидатът за евродепутат от листата на ГЕРБ и СДС Андрей Ковачев по време на фолклорен концерт в парк „Герена“, организиран от ГЕРБ-Подуяне. На събитието присъстваха народните представители Евгения Алексиева, Тома Биков и Евгени Будинов, кметът на Подуяне Ева Митова, общинският съветник Силвия Христова, районният ръководите на ГЕРБ-Подуяне Мария Димитрова, членове на ръководството и много граждани. Андрей Ковачев подчерта, че помощта от Европа променя нашия живот и модернизира градската среда, изграждат се детски площадки, детски градини, спортни съоръжения. Той добави, че София е постоянна столица на спорта, а инвестицията в него предлага достъп до активен здравословен начин на живот, защото високата физическа активност е превенция срещу агресията. „Ще продължим да работим за бъдещето на младите хора, за да имат те достъп до качествено образование“, каза Ковачев. Той допълни, че да бъдем равни с другите европейски народи зависи от нас, затова е нужно на 26 май всеки да отдели няколко минути и да гласува с номер 12 в интегралната бюлетина. Сподели:", "date": "2019.05.23", "title": "Андрей Ковачев: Важно е да гласуваме, за да продължи европейската солидарност да бъде част от нашия живот"}
{"url": "https://pik.bg/%D0%B3%D0%B5%D1%80%D0%B1-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D0%B1%D1%81%D0%BF-%D0%B2%D0%BE%D0%B4%D1%8F%D1%82-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8-%D0%BD%D0%B0%D0%B3%D0%BB%D0%B8-%D0%BB%D1%8A%D0%B6%D0%B8-%D0%BD%D0%B8%D0%BD%D0%BE%D0%B2%D0%B0-%D0%B5--news843782.html", "text": "БСП водят негативна предизборна кампания, засипвани сме от безотговорни, нагли лъжи, Корнелия Нинова е обладана от бесове. Това написаха от областния предизборен щаб на ГЕРБ в Стара Загора. Ето какво се казва в позицията, изпратена до медиите: \"В условията на толерантна изборна кампания от страна на ГЕРБ, насочена към това как европейското членство на България да бъде полезно за всеки, сме засипвани непрекъснато от безотговорни, нагли лъжи и негативна предизборна кампанията от БСП. Всички изказани лъжи от страна на БСП, целият негативизъм и политическите бесове обладали председателя й Корнелия Нинова и водачката на червената партийна листа за европейските избори Елена Йончева, очевидно са завладели и казанлъшката червена организация. “Недвусмислените твърдения на симпатизанти на левицата”, че някой купува гласове в Казанлъшко в полза на ГЕРБ не са просто обикновена лъжа. Те са свидетелство за политическия фалит на БСП, за пълната безидейност на една партия, чието единствено политическо оръжие са клеветите и манипулациите. Казанлъшката червена организация вярно следва линията на Корнелия Нинова и Елена Йончева, които превърнаха БСП от социалистическа партия в организация - производител на фалшиви новини и недвусмислени лъжи!\" 23.05.2019 г. Областен предизборен щаб на ПП ГЕРБ – Стара Загора Сподели:", "date": "2019.05.23", "title": "ГЕРБ-Стара Загора избухна: БСП водят негативна кампания с безотговорни, нагли лъжи, Нинова е обладана от бесове"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%BE%D1%81%D0%B5%D0%BD-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B7%D0%B0-%D0%BF%D0%B0%D0%BA%D0%B5%D1%82%D0%B0-%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82-i-%D0%B5%D0%B4%D0%B8%D0%BD%D0%BE%D0%BC%D0%B8%D1%81%D0%BB%D0%B5%D1%89%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%B0%D0%BC%D0%B5-%D0%BD%D0%B5%D0%BF%D0%BE%D0%BA%D0%BE%D0%BB%D0%B5%D0%B1%D0%B8%D0%BC%D0%B8-news843719.html", "text": "Единомислещите оставаме непоколебими, така коментира темата за Пакета мобилност I министърът на транспорта, информационните технологии и съобщенията Росен Желязков, по време на провеждащата се среща на върха на министрите на транспорта в Лайпциг. „С колегите от Литва и Латвия изразяваме нашето непроменено виждане за последиците от въвеждане на правилата на Пакета за мобилност I в рамките на Европейския съюз. Също така продължаваме координираните усилия заедно с другите страни, от групата на единомислещите, в посока промяна на текстовете съобразно общите ни национални интереси“, заяви министър Желязков. Той подчерта, че пред еврокомисаря по транспорт Виолета Булц настойчиво е бил поставен въпросът за ролята на Европейската комисия в търсенето на решение по темата, както и че Комисията трябва да изиграе решаващата роля на арбитър между Съвета на Европейския съюз и Европейския парламент за преодоляване на противоречията по спорните текстове, с цел постигане на удовлетворяващ за всички страни членки законодателен резултат. „Пред мен комисар Булц заяви, че Европейската комисия ще подкрепи отпадането на връщането на превозното средство, забраната за ползването на седмичната почивка в кабината, както и увеличаване броя на операциите, които не попадат в обхвата на командироване“, добави още Желязков. В рамките на Международния транспортен форум, министър Росен Желязков разговаря със своя колега от Китайската народна република Ли Ксяопенг за възможностите за развитие на транспортните връзки Европа-Азия. В Лайпциг министърът проведе работна среща с генералния директор на Асоциацията на европейската железопътна индустрия (UNIFE) Филип Ситроен. Основен акцент на разговорите между двамата бе темата за внедряването на интелигентни транспортни системи в железопътната инфраструктура, които да гарантират безопасността на превозите, както и да осигурят оперативна съвместимост на железопътната мрежа. Двамата коментираха и финансовата рамка, предвидена от европейските фондове за изпълнението на проектите в сектор „Транспорт“ през следващия програмен период. Друга тема бе развитието на инфраструктурата в страните от Западните Балкани, както и интегрирането ѝ в Трансевропейската транспортна мрежа. Сподели:", "date": "2019.05.23", "title": "Министър Росен Желязков за Пакета мобилност I: Единомислещите оставаме непоколебими"}
{"url": "https://pik.bg/%D1%81%D0%BB%D0%B5%D0%B4-%D1%82%D1%80%D1%8A%D0%BC%D0%BF-%D0%B8-%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D0%BF%D0%BE%D0%B4%D0%BF%D1%83%D0%BA%D0%B0-huawei-news843713.html", "text": "AFP, цитиран от \"Фокус\". Държавният секретар на САЩ Майк Помпео обвини китайския телекомуникационен гигант Huawei, че не е искрен, относно отношенията си с китайското правителство, предаде „Когато Huawei казва, че не работи с правителството в Пекин, това просто не е вярно. Това просто е невярно“, заяви Помпео. „Да се каже, че те не работят с китайското правителство, е невярно твърдение“, заяви Помпео за Huawei, който в действителност е бил санкциониран от САЩ, поради притеснения, че Пекин го използва, като инструмент за шпионаж. Помпео допълни, че главният изпълнителен директор на Huawei Рън Джънфей, „не казва истината, нито на американския народ, нито на света“. Сподели:", "date": "2019.05.23", "title": "След Тръмп и Майк Помпео подпука Huawei"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B7%D0%B5%D1%82%D1%8F%D1%82-%D0%BD%D0%B0-%D1%80%D1%83%D0%BC%D1%8F%D0%BD%D0%B0-%D0%B1%D1%8A%D1%87%D0%B2%D0%B0%D1%80%D0%BE%D0%B2%D0%B0-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D0%BA%D0%BB%D0%B5%D0%B2%D0%B5%D1%82%D0%B0-%D0%BE%D1%82-%D1%81%D1%82%D0%BE%D1%8F%D0%BD-%D0%BC%D0%B0%D0%B2%D1%80%D0%BE%D0%B4%D0%B8%D0%B5%D0%B2-%D1%81%D1%8A%D0%B4%D0%B5%D0%B1%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-news843754.html", "text": "Осъден за клевета на всички инстанции е оскандаленият журналист и зет на Румяна Бъчварова - Росен Босев, който живее на семейни начала с дъщеря й Лора Филева. Двамата имат и бебе и в края на миналата година направиха шефката на кабинета на Бойко Борисов баба. Около зетят на Бъчварова обаче наскоро са се струпали поредните черни облаци, които изобилстват в злополучната му работа за подсъдимия олигарх Иво Прокопиев. В неговите медии работи не само Росен Босев, но и дъщерята на бившата МВР шефка и бъдещ посланик в Израел. Скандалният репортер е осъден за клевета на всички инстанции, след като си е позволил да сипе шокиращ квалификации срещу бившия шеф на Комисията по финансов надзор и настоящ директор на банка Стоян Мавродиев. В няколко свои телевизионни изяви през 2015 г. той разпространявал клевети за несъществуващи връзки на финансиста с мафията. Заради което с днешна дата всички съдебни инстанции са категорични, че е клеветник. От решението на съда, с което ПИК разполага става ясно, че той ще плати всички разноски по делото в размер на близо 700 лв., както и 1000 лв. глоба. Право на обжалване няма и първата, както и втората инстанция на съда, са категорични, че твърденията му не отговарят на истината. Росен Босев клевети Стоян Мавродиев първо по време на свое участие в \"Шоуто на Слави\", където обяснява, че имал връзки с Евелин Банев-Брендо. След време пък, при гостуване в \"Здравей, България\" при Ани Цолова и Виктор Николаев, обяснявал, че шефът на КФН оказвал натиск на медиите на подсидимия олигарх Иво Прокопиев именно заради неговите разкрития за отношенията му с мафията. И за двете твърдения съдът установява, че са неверни и ги приема за клеветнически, заради което Росен Босев е категорично осъден. Припомняме, че това не е първият скандал с негово участие. Номинираният за транспортен министър Александър Манолев беше принуден да се оттегли от номинацията за министър на транспорта в полза на приближения на Румяна Бъчварова Росен Желязков именно след публикация в \"Капитал\" на зетя й. Сподели:", "date": "2019.05.23", "title": "САМО В ПИК: Зетят на Румяна Бъчварова осъден за клевета от Стоян Мавродиев (СЪДЕБНО РЕШЕНИЕ)"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D1%80%D0%B5%D1%88%D0%B0%D0%B2%D0%B0%D1%89%D0%B8%D1%8F-%D0%BA%D1%80%D1%8A%D0%B3-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B0%D1%82%D0%B0---%D0%B3%D1%80%D0%B8%D1%88%D0%B0-%D0%B3%D0%B0%D0%BD%D1%87%D0%B5%D0%B2-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BE%D1%81%D1%82%D1%8A%D1%80-%D1%85%D0%BE%D0%B4-news843651.html", "text": "ЦСКА мечтае за футболно чудо и се моли на Черно море в последния кръг на Първа лига. След победата с 2:0 над Левски, тимът от Борисовата градина остана само на една точка зад Лудогорец преди финалните мачове. Действащите шампиони посрещат \"моряците\" от Варна и победа ще им гарантира осма поредна титла, докато ЦСКА играе с Ботев (Пд) в София. На \"Армията\" и край \"Тича\" упорито се говори, че \"червените\" са приготвили сериозна сума, за да мотивират играещия само за чест Черно море. Според информациите става въпрос за отборна премия в порядъка на 100 000 лева, пише роден ежедневник. Подобна практика през годините често се използва в Първа лига, въпреки че до момента никой официално не е признавал за стимул към трети отбор. Това по никакъв начин не нарушава правилата в първенството. . \"Червените\" ще трябва да разчитат на треньора на \"моряците\" и бивш наставник и играч на Левски Илиан Илиев, който на два пъти победи Лудогорец през този сезон. Освен това ръководствата на ЦСКА и Черно море поддържат добри отношения, като доказателство за това са трансферите по оста \"Армията\" - \"Тича\" през последните години. Треньорът на ЦСКА Добромир Митов вярва в шансовете на отбора си да стане шампион, феновете също се активизират и се канят да напълнят \"Армията\" в петък за мача с Ботев и оттам да следят развитието на срещата в Разград. Сподели:", "date": "2019.05.23", "title": "ФУТБОЛНА МЪЛНИЯ: Преди решаващия кръг на шампионата - Гриша Ганчев с изключително остър ход?"}
{"url": "https://pik.bg/%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%81%D1%82%D0%B0%D1%80%D1%82%D0%B8%D1%80%D0%B0%D1%85%D0%B0-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news843618.html", "text": "От днес започват евроизборите в различните страни членки на Европейския съюз. До 26-и май гражданите на 28-те ще гласуват за своите представители в новия Европейски парламент. Това е единственият пряко избран многонационален парламент в света, който представлява интересите на гражданите на европейско равнище. Великобритания и Холандия са първите държави, които гласуват Изборите за европарламент започнаха официално с отварянето на изборните секции в Холандия, предадоха световните агенции. Преди пет години избирателната активност в Холандия беше 37,7 процента, което е по-ниско от другите избори, провеждани в страната. 16 партии сега се борят за 26 евромандата. Вотът в Холандия се следи с внимание в Европа, защото очакваният подем на популистите на тези евроизбори може да започне именно от тази страна, в която една евроскептична, антиимигрантска и климатоскептична партия е начело на допитванията. Това е именно Форум за демокрация, появила се на политическата сцена в Холандия през 2016 г. На парламентарните избори през 2017 г. тя получи две места в 150-местния парламент. На местните избори през март тя успя да излезе на водеща позиция и дори да изпревари умерената управляваща Народна партия за свобода и демокрация на премиера Марк Рюте. Лидер на Форум за демокрация е Тиери Боде. Евроизборите в Обединеното кралство са белязани от несигурността около Брекзит. Очаква се пореден наказателен вот за двете основни партии - Консервативната и Лейбъристката. Има и очаквания, че премиерът Тереза Мей няма да оцелее дълго на поста си след евровота. Провеждането на европейските избори стана наложително, след като Обединеното кралство не напусна Европейския съюз, както беше планирано - на 29-и март, а след дадената отсрочка за \"Брекзит\" до 31-ви октомври и правителството призна, че няма да успее да прокара навреме в парламента законопроекта за излизане от Европейския съюз така, че изборите да бъдат избегнати. И така в едни избори, които управляващите консерватори не искаха да се провеждат и на фона на липсата на някакъв напредък по \"Брекзит\" се очаква гласоподавателите отново да накажат политическия елит, като това включва както управляващите консерватори, така и основната опозиционна Лейбъристка партия. Анкетите предричат, че новата партия \"Брекзит\" на Найджъл Фарадж ще спечели около 35 процента от гласовете. Лейбъристите и либералдемократите се колебаят в рамките на 16-18 процента, а консерваторите едва ли ще вземат повече от 11 процента. Кратката предизборна кампания беше белязана с политически трусове. Поставено беше под съмнение финансирането на партията \"Брекзит\", а Европейският парламент ще започне разследване на нейния лидер Найджъл Фарадж. Евровот в различни дни - обичайна практика Провеждането на избори в различни дни не е изключение за Европейския съюз и тя е съобразена със законодателствата в отделните държави. На много места заедно с евровота ще се проведат и други избори, например - в Литва това ще е вторият тур на президентския вот. Също така на много места е въведено предварителното гласуване - т.е. избирателите могат да изпратят по пощата вота си. За първи път в Естония това се случва по интернет. Най-много държави, сред които и България, ще проведат евровота на 26-и май. В петък до урните ще отидат в избирателите в Ирландия, а в събота - латвийците, чехите, словаците и малтийците. 751 членове на Европейския парламент се избират на всеки пет години Броят на евродепутатите варира от шест за Малта, Люксембург и Кипър до 96 за Германия. Българските представители са 17. Засега броят на евродепутатите, които излъчва всяка държава, няма да се променя, но това ще стане, след като Великобритания напусне ЕС. Тогава някои от страните членки ще получат допълнителни места, а други - ще запазят същия брой евродепутати. От вота ще зависи какво ще направи Европа през следващите години по теми от обществения ни живот - работните места, бизнеса, сигурността, миграцията и изменението на климата. Резултатите от тези евроизбори ще бъдат решаващи и за бъдещето на Евросъюза, защото ще покажат съотношението между проевропейски настроените граждани срещу евроскептиците и антиевропейските популистки сили. Учредителната сесия на деветия мандат на ЕП е на 2-ри юли в Страсбург Преди това - до 24 юни политическите групи трябва да обявят състава си. Съгласно правилата те трябва да се състоят от поне 25 членове и да представляват най-малко седем държави членки. Прогнозните сочат силно фрагментиран следващ Европарламент, а опасенията са, че това ще доведе до трудно постигане на консенсус по ключови за Евросъюза политики. На предишните избори през 2014 година активността на европейските граждани беше малко над 42%, а вотът ще покаже дали официалните кампании за насърчаване на избирателната активност ще обърнат тенденцията. Въпреки че изборите започват от днес и завършват на 26-и май, резултати няма да бъдат обявявани до неделя вечер. В 19.00 часа българско време ще бъдат обявени първите прогнозни резултати, а най-ранните прогнози за това как ще изглежда новият ЕП ще научим в неделя след 21.00 часа, като ЕП очаква да научи най-късно резултатите от изборите във Франция, Дания и Испания. В изборите имат право да участват 426 милиона гласоподаватели. Статистиката сочи, че участието в изборите за евродепутати намалява постоянно. Докато през 1969 г. са участвали 61.99 на сто от избирателите, през 2014 г. пред урните са се явили едва 42.61 на сто от гражданите с право на глас. Сподели:", "date": "2019.05.23", "title": "Изборите за Европейския парламент стартираха в Холандия и Великобритания"}
{"url": "https://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D1%84%D1%81%D0%B1-%D0%B5-%D0%BF%D0%B0%D1%80%D1%82%D0%B8%D1%8F-%D0%BA%D0%BE%D1%8F%D1%82%D0%BE-%D0%B5-%D0%B2%D0%BB%D1%8F%D0%B7%D0%BB%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B7%D0%B0-%D0%B4%D0%B0-%D0%B4%D0%B0%D0%B2%D0%B0-%D0%BD%D0%B5-%D0%B4%D0%B0-%D0%B2%D0%B7%D0%B8%D0%BC%D0%B0-news843751.html", "text": "\"НФСБ е партия, която е влязла в политиката, за да дава, не да взима\", написа на страницата си във \"Фейсбук\" лидерът на партията и кандидат за евродепутат Валери Симеонов. Според него именно този факт различава неговата политическа сила от всички останали. НФСБ е партия, която е влязла в политиката, за да дава, не да взима. И това ни различава от останалите – както от онези политици, които са влезли, за да печелят, така и от тези, които са дошли от бизнеса, но не са дали и една стотинка в обществена полза. Ние от НФСБ и телевизия СКАТ със свои средства изградихме 14 паметника, сред които мемориалният комплекс в Буново, в памет на жертвите от протурския тероризъм, мемориалният комплекс на ген. Колев в Добрич. 3 паметника на Васил Левски, 4 – на Николай Хайтов, паметник на Филип Чакърък в Одрин. Също с наши средства вдигнахме голям православен храм в кв. „Победа” на Бургас. Колко от останалите кандидати могат да кажат това? Сподели:", "date": "2019.05.23", "title": "Валери Симеонов: НФСБ е партия, която е влязла в политиката, за да дава, не да взима"}
{"url": "https://pik.bg/%D0%B8%D0%B7%D0%B2%D0%B0%D0%B4%D0%B8%D1%85%D0%B0-400-%D0%BC%D0%B5%D1%82%D1%80%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D1%81%D0%BA%D0%B8-%D0%BC%D1%80%D0%B5%D0%B6%D0%B8-%D0%B8-%D1%80%D0%B8%D0%B1%D0%B0-%D0%BE%D1%82-%D1%8F%D0%B7%D0%BE%D0%B2%D0%B8%D1%80-%D1%8F%D1%81%D1%82%D1%80%D0%B5%D0%B1%D0%B8%D0%BD%D0%BE-news843681.html", "text": "Близо 400 метра бракониерски мрежи и риба са извадени от водите на язовир \"Ястребино\" днес. Акцията на екип на Централната рибно-опазваща организация (ЦРОО) е била по сигнал на рибари, които закачили случайно мрежите, съобщи ръководителят на клона в Ястребино Шенол Хасанов, цитира го БТА. Доброволците изваждат пет мрежи с обща дължина над 400 метра от ръкав на язовира недалеч от село Трескавец. Уловената в мрежите риба - шарани с трофейни размери, над 25 броя бяла риба и много каракуда, е върната във водата. За акцията са уведомени служители на ИАРА. Мрежите са унищожени. \"Учудващо е как мрежите са оставени и през деня. Явно бракониерите стават още по-нагли и безочливи\", коментира Хасанов. Според него дори и рибарите не щадят водоема. \"Лови се безразборно, в големи количества и се прибира всичко - и маломерни, и трофейни риби. А уж риболовът е хоби?!\" - допълва природозащитникът. Сподели:", "date": "2019.05.23", "title": "Извадиха 400 метра бракониерски мрежи и риба от язовир \"Ястребино\""}
{"url": "https://pik.bg/%D1%82%D0%B5%D0%B6%D0%BA%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B7%D0%B0-%D0%B3%D1%80%D0%B0%D0%BD%D0%B4%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news843673.html", "text": "Играч на Левски не е вкарвал гол в дербито срещу ЦСКА вече 372 минути - 6 часа и 12 минути. За последно го стори Станислав Костов - на 15 май 2018 година, при загубата на \"сините\" с 2:3. В следващите дербита Левски стигна до 2 победи с по 1:0, но след автоголове на Витаутас Черниаускас и Стивън Перейра. Предпоследния сблъсък с \"армейците\" завърши 0:0, а последният - 2:0 за ЦСКА, пише \"Тема Спорт\". Сподели:", "date": "2019.05.23", "title": "Тежка статистика за гранда от \"Герена\""}
{"url": "https://pik.bg/%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D1%89%D0%B5-%D0%B2%D1%80%D1%8A%D1%87%D0%B8-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BD%D0%B0%D0%B3%D1%80%D0%B0%D0%B4%D0%B8-%D0%B7%D0%B0-24-%D0%BC%D0%B0%D0%B9-news843742.html", "text": "Министърът на културата Боил Банов ще връчи традиционните награди по случай Деня на българската просвета и култура и на славянската писменост на официална церемония на 28 май в Квадрат 500 - Национална галерия. Престижните отличия на Министерството на културата ще получат творци и артисти от различни области на изкуствата за техния принос в развитието на българската култура и духовност. Сподели:", "date": "2019.05.23", "title": "Боил Банов ще връчи традиционните награди за 24 май"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D0%B1%D1%81%D0%BF-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D0%B8%D1%81%D0%BA%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0-%D0%BF%D0%BE%D0%B4%D0%BD%D0%BE%D1%81-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B2-%D1%88%D0%BE%D0%BA-%D0%BE%D1%82-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D0%BD%D0%B0-news843349.html", "text": "Прогнозата за тежка загуба на евроизборите на червения шаман Юрий Асланов е взривила БСП и е довела до фатален разрив отношенията между лидерката Корнелия Нинова и дясната й ръка Кирил Добрев. Поврътливият зам.-шеф на столетницата, който успява често в годините да сменя посоката и да влезе под кожата на всеки нов председател, веднага е разлюбил бившата костовистка щом лъснала истината, че ще погребе тотално партията . \"Главата на Корнелия Нинова я искам да поднос, ако това се случи и загубим изборите!\" Това заявил на всеослушание след инфарктната среща на изпълнителното бюро на БСП Кирил Добрев, щом чул Юрий Асланов да вещае тежък провал на червените на вота в неделя. Както ПИК съобщи преди ден, социологът е шокирал неприятно Нинова в понеделник и я е потопил в бяс. Това е причината изследването му да не бъде публикувано на следващия ден. Лошата новина осуетила и пътуването на лидерката до Бургас, където трябвало да държи реч на подготвяния уж за голям митинг на БСП. Нинова била толкова шокирана, че отказала да отиде и така не видяла жалката истина, която медията ни по-късно показа - на площада се събраха обидно малко симпатизанти на социалистите, въпреки напъните да бъдат докарани такива с автобуси чак от Ямбол и Сливен. \"Киро вече изобщо не крие пълната си неприязън към нея. Беше й верен и лоялен, докато имаше някакви шансове, но вече вижда, че тя води партията към дъното и няма да я остави да я съсипе съвсем\", обясняват социалисти, присъствали на сбирката пред ПИК. По думите им Асланов е попарил Корнелия Нинова не просто с процентите, с които ГЕРБ водят пред БСП, но и с разкритието, че управляващата партия има повече от 100 000 гласа спрямо столетницата - разлика, която социалистите няма как да стопи дори с лъжи и манипулации. Сподели:", "date": "2019.05.23", "title": "ЕКШЪН В БСП: Кирил Добрев иска главата на Нинова на поднос! Червените в шок от прогнозата на Асланов за тежка загуба"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%B5%D1%82%D0%BA%D0%BE%D0%B2-%D0%BD%D0%B0%D0%B4-50-700-%D0%B4%D1%83%D1%88%D0%B8-%D0%B2-211-%D0%BE%D0%B1%D1%89%D0%B8%D0%BD%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D1%86%D0%B5%D0%BB%D0%BE%D0%B3%D0%BE%D0%B4%D0%B8%D1%88%D0%BD%D0%BE-%D1%82%D0%BE%D0%BF%D1%8A%D0%BB-%D0%BE%D0%B1%D1%8F%D0%B4-news843730.html", "text": "Над 50 700 души в 211 общини получават целогодишно топъл обяд по оперативната програма за храни и материално подпомагане на най-нуждаещите се. Това каза министърът на труда и социалната политика Бисер Петков пред журналисти по време на посещение в Банско, където заедно с кмета на общината Георги Икономов откри реновирана обществена кухня към Домашния социален патронаж в града. Трапезарията осигурява топъл обяд за над 250 души в региона. В церемонията участваха още народните представители Даниела Савеклиева и Александър Мацурев. Обновяването на социалната кухня е реализирано с финансовата помощ на два проекта към Министерството на труда и социалната политика. Санирането и предприетите енергоспестяващи мерки са извършени по проект „Красива България“.  Фонд „Социална закрила“ е финансирал закупуването на уредите за трапезарията. Инициативата и реализацията, както и осигуряването на съфинансиране по проекта, са заслуга на Община Банско, което я превръща в отличен партньор в социалната политика на държавата, каза министър Петков. На територията на общината се предлагат 17 социални услуги, които продължават да се развиват и надграждат, за да отговарят на потребностите на нуждаещите се.  14 от тях са държавно делегирани дейности, а 3 се финансират от общината, отбеляза министър Петков. Банско бе и сред първите 15 общини, които подписаха договори с Управляващия орган на Оперативна програма „Развитие на човешките ресурси“ за предоставяне на патронажна грижа за хора с увреждания и възрастни хора с невъзможност за самообслужване. Министър Петков припомни, че от 1 юли всички пенсии, отпуснати до края на 2018 г., ще бъдат увеличени с 5,7%. По този начин средната пенсия през 2019 г. ще стигне 386 лв., което е с около 24 лв. повече в сравнение с миналата година. От 1 юли ще се повиши и минималната пенсия за осигурителен стаж и възраст, която ще стане близо 220 лв. Увеличава се и максималният размер на получаваните пенсии от 910 на 1200 лв. Предстои правителството да приеме решение, с което ще се увеличи социалната пенсия за старост също с 5,7 на сто, което ще повиши размера на всички нетрудови пенсии, които зависят от нейната стойност. По-рано през деня министър Петков посети дневни центрове за деца и възрастни с увреждания и две от защитените жилища за пълнолетни с умствена изостаналост. Той се запозна и с работата на социално предприятие за производство на хартиени пликове, което е създадено със финансиране по оперативна програма „Развитие на човешките ресурси“ и осигурява заетост на трудов договор за хора с увреждания. Сподели:", "date": "2019.05.23", "title": "Министър Петков: Над 50 700 души в 211 общини получават целогодишно топъл обяд"}
{"url": "https://pik.bg/%D1%80%D1%83%D1%81%D0%BA%D0%B8%D0%BD%D1%8F%D1%82%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F-%D1%80%D1%83%D0%BD%D0%BE%D0%B2%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%87%D0%B0%D1%81%D0%BE%D0%B2%D0%B5-%D0%BD%D0%B0-%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B0-%D0%B8%D0%B2%D0%B0%D0%BD-%D1%82%D0%BE%D0%BC%D0%BE%D0%B2-news843721.html", "text": "Анастасия Рунова е един от хората, оказали последна помощ на българския алпинист Иван Томов, който загина преди дни, на слизане от осемхилядника Лхотце (8516 м) в Хималаите. 24-годишната московчанка разказва пред БНР, че е отишла на експедицията по покана на Томов, с когото преди година изкачват два седемхилядника в Таджикистан. На 16 май Иван, а около два часа по-късно и тя, изкачват четвъртия по височина връх на планетата без помощта на допълнителен кислород и без личен шерп. Така 35-годишният русенец става третият българин, стъпил на Лхотце, и вторият (след Христо Проданов), сторил това без допълнителен кислород. 24-годишната Настя пък става най-младата рускиня, изкачила този осемхилядник. На слизане обаче Иван проявява симптоми на височинна болест и на 17 май почива в района на Лагер 4. Настя е транспортирана с хеликоптер до болница в Катманду, с възпалено гърло и изтощение от дългото време, прекарано на голяма надморска височина. \"Ние пристигнахме заедно на експедицията. Иван ме покани. Запознахме се в Таджикистан миналата година, когато ходихме на връх Комунизъм (Исмаил Сомони - 7495 м, в Памир - бел.ред.) и на връх Корженевска (7014 м, пак там - бел.ред.) И в тази експедиция бяхме заедно. Имахме още един партньор, но той остана в Базов лагер заради заболяване\", коментира Рунова. \"На 16-и май. Иван се качи преди мен на върха и се спусна малко по-рано. Аз последна се качих и последна слязох. Стъпих на върха в 13:30 (10:45 българско време - бел.ред.). Той се спускаше сам и аз се спусках сама. Срещнах го около 12:00 (9:15 българско време - бел.ред.) на слизане (докато той е слизал, а тя се е изкачвала - бел.ред.). Той беше болен, имаше кашлица по време на цялата експедиция и мислеше да не тръгва, но после каза: \"Аз все пак ще пробвам\"... И тръгна към върха\", разказва тя. \"Али Садпара спа заедно с Иван в една палатка, т.е. когато Иван е отишъл, Али вече е спял. Посред нощ Али се събудил и чул, че Иван иска вода. Али загрял вода, дал му да пие и на сутринта ми съобщи, че Иван е в съседната палатка и че му е лошо. А Серги ми помогна да спуснем тялото. Помогна ми в началото да се опитаме да спуснем Иван по-надолу, защото той се опитваше да ходи малко или много. А после, когато Иван загуби съзнание, той се опита да го спусне, заедно с другите испанци. Те ми казаха, че сега трябва да спасят мен и че той няма да дойде на себе си и трябва спешно да сляза надолу. Опитахме да го преместим някак и после, когато разбрахме, проверихме пулса. Той не реагираше на светлина, нямаше пулс. Започнаха да ми помагат да се спускам надолу, защото прекарах прекалено много време на тази височина\", добавя тя. Рунова разказва, че Иван Томов е починал на около 10 метра от четвърти лагер, до палатката. \"Той беше много отговорен, много добър, малко затворен. Винаги беше готов да се притече на помощ. Отговорен, сериозен и обран\", казва още Анастасия Рунова. Сподели:", "date": "2019.05.23", "title": "Рускинята Анастасия Рунова разказва за последните часове на алпиниста Иван Томов"}
{"url": "https://pik.bg/%D1%81%D1%8A%D0%B1%D0%B0%D1%80%D1%8F%D1%82-%D0%BE%D0%BF%D0%B0%D1%81%D0%BD%D0%B8-%D0%BA%D1%8A%D1%89%D0%B8-%D0%BA%D1%80%D0%B0%D0%B9-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news843741.html", "text": "Започва незабавно и поетапно събаряне на всички незаконни къщи по протежение на ската на варненския бул. \"Левски\" в Максуда, където по-рано днес се свлече земна маса върху пътното платно. Това обяви  варненският кмет Иван Портних. Според кмета причината за свличането на земната маса са незаконните постройки по протежението на булеварда, а събарянето им е трябвало да започне преди дни, но на 21 май е било спряно от съда. Още днес ще бъде започнат процеса по събаряне на 10-15 къщи в Максуда. При нужда на живущите ще бъде осигурено място в центрове за настаняване, съобщи още кмета на Варна. Успоредно с това ще започне и укрепване на ската и поставяне на огради. Сподели:", "date": "2019.05.23", "title": "Събарят опасни къщи край във Варна"}
{"url": "https://pik.bg/%D0%BA%D1%83%D0%BB%D1%82%D0%BE%D0%B2%D0%BE-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D1%85%D0%B0%D1%80%D1%87%D0%B8%D1%85%D0%B0-7-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D1%86%D0%B0%D1%80-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BD%D1%8F%D0%BC%D0%B0%D1%82-15-%D0%BB%D0%B5%D0%B2%D0%B0-%D0%B7%D0%B0-%D0%BA%D1%80%D0%B0%D0%BD%D1%87%D0%B5%D1%82%D0%B0-news843582.html", "text": "Над 7 млн. лева европейски средства бяха инвестирани през 2015 г. за обновяването на зеленото сърце на Пловдив - Цар Симеоновата градина. Оттогава под дебелите сенки и през лятото е истински рай. В парка е изградена изцяло нова напоителна система, която създава допълнителен уют и хладина в горещите месеци. Ситуацията в момента обаче е \"вода газят, жадни ходят\". Хлапетата се радват на сухия фонтан и сочната зеленина, но ако им се допие вода в играта, на ход са майките с шишетата в саковете. Защото чешмите отново не работят. Проблем били кранчетата, които вандалите редовно трошат, предава \"Марица\". В края на май при 25-28 градуса жега хората пак препускат из парка, за да намерят вода и да утолят жаждата си. Недоумяват толкова ли е трудно да се купят кранчета за по 10-15 лева, при положение че преди пет години бяха похарчени над 7 млн. лева за реконструкцията градината. Чешмата срещу паметника на Васил Петлешков е пресъхнала. Тя не работеше и миналата година. Чучурите са изкъртени, асфалтът до фонтанката е хлътнал, вероятно заради течове на водопровода, а на изхода е изрязано парче от настилката и дупката е запълнена с чакъл. Според данни на \"Градини и паркове” чешмата е дарение от семейство Иванови. Но общинското предприятие я стопанисва като част от парка. Скулптурната композиция \"Хорцето”, превърнала се в един от символите на Цар Симеоновата градина, а и на града, също е повредена. Кранчетата са свалени или откраднати. Най-новата чешма до езерото с Пеещите фонтани, изградена по време на голямата реконструкция, също не работи. Директорът на \"Градини и паркове\" Стоян Алексиев обяснява, че има проблем със захранващия водопровод и са се обърнали за съдействие към ВиК ЕООД. \"В момента обследваме къде е причината чешмите да нямат вода. Когато имаме становище, ще отстраним повредата\", уверява главният инженер на държавното дружество Антон Гълъбов. Сподели:", "date": "2019.05.23", "title": "КУЛТОВО: В Пловдив похарчиха 7 милиона за Цар Симеоновата градина, нямат 15 лева за кранчета"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81-%D0%B2%D0%B8%D1%81%D0%BE%D0%BA%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8%D0%BC-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-news843746.html", "text": "Българският бизнес произвежда продукция с високо качество.  Инвестициите водят до заетост, а  заетостта повишава жизнения стандарт. Ще работим Европа да бъде още по-близо до българските  предприятия. Това каза на среща с работниците във вагоноремонтния завод в град Септември водачът на листата на ГЕРБ и СДС Мария Габриел. Тя подчерта още, че инвестициите са живителната сила на икономическия растеж и подобряването на средата за живот във всеки регион. \"С висока избирателна активност на тези избори ще изпратим сигнал, че искаме България да продължава да участва активно във вземането на решения, да задава приоритети в европейския дневен ред. Затова е важно да изпратим подготвен отбор в  Европейския парламент,  какъвто е нашият на кандидатите на ГЕРБ и СДС. Гласуването с номер 12 в бюлетината ще ни даде възможност да продължим да работим за Европа във всяко предприятие и за Европа, в която бизнесът произвежда продукти с най-високо ниво на сигурност и качество\", заяви още Мария Габриел. „ На срещата тя беше придружена от председателя на Обединени земеделци Петя Ставрева, която изрази категоричната си подкрепа за листата на ГЕРБ и СДС. Сподели:", "date": "2019.05.23", "title": "Мария Габриел в Септември: С висока избирателна активност ще изпратим сигнал за България, задаваща приоритети в европейския дневен ред"}
{"url": "https://pik.bg/%D0%BD%D0%BE%D0%B2%D0%BE-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%B2%D1%8A%D1%80%D1%85%D1%83-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BD%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news843677.html", "text": "Земна маса се срути върху локално платно на новия варненски булевард „Васил Левски” в района на ромския квартал „Максуда”, съобщава Би Ти Ви. Няма информация за пострадали при инцидента. Преди два дни булевардът, чието изграждане струваше над 110 млн. лв., пострада сериозно при първата по-сериозна буря след предсрочното му пускане за движение. Сподели:", "date": "2019.05.23", "title": "Ново срутване върху ремонтирания булевард \"Васил Левски\" във Варна"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B0%D0%BB%D0%B1%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B4%D0%BE%D0%BD%D0%B8%D0%BA%D0%B0-%D1%85%D0%BE%D0%B4%D0%B6%D0%B0-%D0%B2%D0%B8%D0%B4%D0%B5%D0%BE-news843671.html", "text": "В сградата на Софийска митрополия днес се състоя среща между Светейшия Български патриарх Неофит и Нейно Превъзходителство посланика на Албания у нас Доника Ходжа, съобщиха от Св. Синод. Нейно Превъзходителство благодари за оказаната чест и внимание от страна на Светейшия предстоятел на БПЦ-БП, като по време на приема тя сподели, че България и Албания са страни с много близко минало и почти обща история. \"Албанската църква е по-млада от Вашата, която пък е една от най-старите в Европа с много традиции във времето и разпространението на доброто сред хората”, каза посланик Доника Ходжа, като сподели още, че повече от 26% от гражданите на Албания са част от Православната църква, а храмовете вече са над 1000. \"Добре е да живеем в мир и разбирателство, надяваме се че Балканският полуостров ще бъде място на мир и трайни успехи в своето съвременно и бъдещо развитие”, сподели от своя страна Негово Светейшество. На срещата участие взеха Негово Преосвещенство Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия и ик. Николай Георгиев, началник на Отдел „Връзки с обществеността” при Св. Синод. Посланик Ходжа сподели още, че България е една от най-големите поддръжници на Албания за членство в Европейския съюз, което от свое страна още повече засилва връзките и отношенията между двете страни. Тя добави още, че посолството на Албания е отворено за всички инициативи и дейности, с които БПЦ-БП би желала да сътрудничи с правителството на Албания и в подкрепа на българското малцинство в страната. Срещата завърши с благопожелания за бъдещи успехи, трудове и сътрудничество, както и възможност за по-чести срещи и съработничество. Сподели:", "date": "2019.05.23", "title": "Патриарх Неофит се срещна с Албанския посланик Доника Ходжа (ВИДЕО)"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%B8-%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BD%D0%B0-26-%D0%BC%D0%B0%D0%B9-%D0%B3%D0%BB%D0%B0%D1%81%D1%83%D0%B2%D0%B0%D0%B9%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D0%B1%D1%8A-news843744.html", "text": "Кандидатите за евродепутати от листата на ГЕРБ и СДС Андрей Ковачев и Ева Майдел се срещнаха с граждани по Главната пешеходна улица на Пловдив. Те призоваха жителите и гостите на града да бъдат активни и да гласуват на 26 май на изборите за членове на Европейския парламент. \"Пловдив тази година е Европейска столица на културата и съм много щастлив, че в последния активен ден преди изборите съм тук, за да се срещна с пловдивчани. Да ги помоля да бъдат активни за една европейска и демократична България, която да отстоява сигурността на своите граждани\", заяви Ковачев. „За много българи Брюксел и Европа са далеч. Това, което ние искаме българските граждани да осъзнаят, е че Европа не е далеч. Европа е в Пловдив и областта и това се вижда през множеството реализирани проекти – от бизнеса, от всички инвестициии, които в последните няколко години се случват тук“, каза Ева Майдел. Ева Майдел и Андрей Ковачев посетиха кварталa на творческите индустрии „Капана“ и фестивала „Вкусът на Пловдив“, разположен на Малката главна. На предизборната шатра на ГЕРБ на Римския стадион двамата кандидати за членове на ЕП проведоха поредица срещи, сред които с председателя на Съюза на репресираните в града под тепетата Атанас Узунов. Двамата бяха придружени от кмета на Пловдив и областен координатор на ГЕРБ инж. Иван Тотев, народни представители, районни кметове, общински съветници, членове и симпатизанти на партията. Сподели:", "date": "2019.05.23", "title": "Андрей Ковачев и Ева Майдел в Пловдив: На 26 май гласувайте за европейска и демократична България"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D1%81-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%8F-%D1%81%D0%B5%D0%BD%D0%B0%D1%82-%D0%BF%D1%80%D0%B5%D0%B4%D0%B8-%D1%81%D1%80%D0%B5%D1%89%D0%B0-news843755.html", "text": "Председателят на Народното събрание Цвета Караянчева и водената от нея парламентарна делегация разговарят с председателя на Сената на Италианската република Мария Казелати, съобщи пратеникът на ПИК в Рим. Възможностите за задълбочаване на икономическото и парламентарното сътрудничество между България и Италия обсъдиха председателите на Народното събрание Цвета Караянчева и на италианския Сенат Мария Казелати 23 май 2019 г. България разчита на съдействието на Италия за реализиране на своите основни приоритети – присъединяване към Еврозоната и Шенген, ускорено социално-икономическо развитие и справяне с миграционната криза. Това заяви председателят на Народното събрание Цвета Караянчева на срещата си с председателя на Сената на Италианската република Мария Казелати. Българска парламентарна делегация, водена от председателя на Народното събрание, е на двудневна визита в Рим и Ватикана по повод Деня на българската просвета и култура и славянската писменост 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. Председателят на парламента подчерта, че България високо цени отличните си отношения с Италия, която е неин важен партньор в ЕС и съюзник в НАТО. Цвета Караянчева отбеляза доброто сътрудничество и диалог между парламентаристите на двете страни и изрази надежда то да продължи да се задълбочава. Несъмнено контактите между представителите на Групите за приятелство в законодателните институции на България и Италия са важен фактор за развитието на двустранните ни отношения, посочи председателят на Народното събрание. Споделяме оценките на Италия за сериозните предизвикателства, пред които ни изправят миграционните потоци към ЕС, подчерта председателят на българския парламент. Миграцията е общ проблем и дългосрочно решение може да бъде намерено единствено със съвместни усилия, заяви Цвета Караянчева. Председателите на Народното събрание и на италианския Сенат подчертаха изключителното значение на Европейските избори след два дни за справянето със съвременните предизвикателства пред Европа и за нейното бъдеще. Като важен външнотърговски партньор на България Италия е сред ключовите инвеститори в страната, отбеляза председателят на Народното събрание. Цвета Караянчева подчерта, че има потенциал за по-значимо и активно икономическо присъствие на Италия в България и за увеличение на италианските инвестиции в страната ни. По време на визитата си в Рим българската парламентарна делегация ще има аудиенция при Негово Светейшество папа Франциск. Председателят на Народното събрание да проведе разговор на четири очи със Светия отец и ще има среща с Държавния секретар на Ватикана Негово Високопреосвещенство кардинал Пиетро Паролин. Сподели:", "date": "2019.05.23", "title": "ПЪРВО В ПИК: Цвета Караянчева на четири очи с председателя на италианския сенат преди срещата при папата (ВИДЕО)"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D0%B4%D0%B8%D1%80%D0%B2%D0%B0-%D0%BC%D1%8A%D0%B6-%D0%BE%D0%B3%D1%80%D0%B0%D0%B1%D0%B8%D0%BB-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80-news843661.html", "text": "Полицията издирва мъж, ограбил таксиметров шофьор в Габрово. Това съобщиха от ОДМВР – Габрово. Около 10,30 часа в РУ - Габрово, е получен сигнал от водач на такси в габровска превозваческа фирма, че около 16,00 часа на 21 май непознато за него лице го е наело да извърши превоз от Габрово до друго населено място в общината. По време на пътуването след отправени заплахи и закана за нанасяне на побой клиентът е отнел от водача на таксиметровия автомобил сумата от 65 лева. В РУ - Габрово, е започнало досъдебно производство за престъпление. Сподели:", "date": "2019.05.23", "title": "Полицията издирва мъж, ограбил таксиметров шофьор"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B2%D0%BC%D1%80%D0%BE-%D0%B7%D0%B0%D0%BA%D1%80%D0%B8%D0%B2%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2-%D0%B5%D0%BB%D0%B8%D0%BD-%D0%BF%D0%B5%D0%BB%D0%B8%D0%BD---%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B7%D0%BD%D0%B0%D0%B5%D0%BC--news843753.html", "text": "ВМРО закрива предизборната си кампания в Елин Пелин. Водачат на листата Ангел Джамбазки се качи на сцената под надслова \"Да се хванем на хорото\", където концертна програма представиха фолклорни състави и народният изпълнител Илия Луков. Кандидатът Юлиан Ангелов представи листата. Пред хората застанаха лидерът на ВМРО Красимир Каракачанов, Джамбазки, Андрей Слабаков, ген. Димитър Шивиков, Карлос Контрера. За патриотизма на листата на войводите говори кметът на Елин Пелин Ивайло Симеонов. На нас не ни трябват мъртви герои. Ние имаме жив герой и това е Ангел Джамбазки. Той се изправи със своя глас срещу двойните стандарти, срещу пакета \"Макрон\", каза кметът, който определи Джамбазки като свой брат. Съмишлениците си пожелаха да има повече родолюбци в Европейския парламент. С номер 3 те си пожелаха да са поне третата политическа сила на тези избори. Да бъдем смели, да имаме куража и да дадем своя глас за България, каза ген. Шивиков. Защо трябва да се гласува за ВМРО обясни и председателят на партията Красимир Каракачанов, който е вицепремиер и военен министър. В речта си той се противопостави на всички национални предетели, които от страх и простотия търгуват с националните ценности. Ние сме народ с достойнство, а не стадо, което може да бъде купувано с хапчета и бензин. Битката е докрай, когато врагът капитулира, тогава ще възродим България, каза Каракачанов. Водачът на листата Ангел Джамбазки благодари на всички, които са се лишили от личното си време и от семействата си, за да се включат в кампанията, която е с идеята, че българите сме от велика нация и възкръсваме след войни и робства. Че сме от нацията, която чрез светите братя равноапостоли св. св. Кирил и Методий е дала на света славянската азбука, писменост и култура. ВМРО знаем как се пази българският патриотизъм и родолюбие, за нас България е верую, каза Джамбазки. След това под съпровода на музикални изпълнения Джамбазки и колегите му се смесиха с множеството, където проведоха непринудени разговори и си направиха общи снимки. Специално за ПИК TV Ангел Джамбазки каза, че хората, които са техните началници, са им поставили задачи да няма незаконни цигански гета, да няма двойни стандарти и текстове в учебниците, в които да пише за родител 1 и родител 2. Джамбазки покани журналистите в централата на ВМРО на 26 май, откъдето заедно да проследят резултатите от вота. Андрей Слабаков каза, че иска от ВМРО да има 17 европейски депутати, които да са с гражданската си позиция в Брюксел. Той се противопостави на бюрократичната бездуховност, която лъха сега от столицата на Стария континент. Той определи опонентите си като \"ниска топка\". Сподели:", "date": "2019.05.23", "title": "ИЗВЪНРЕДНО В ПИК TV! ВМРО закрива предизборната си кампания в Елин Пелин - Джамбазки: Знаем как се пази българският патриотизъм и родолюбие, за нас България е верую (ОБНОВЕНА)"}
{"url": "https://pik.bg/%D0%BF%D0%BE%D0%B1%D0%B5%D1%81%D0%BD%D1%8F%D0%BB-%D0%BC%D1%8A%D0%B6-%D0%B7%D0%B0%D0%BF%D0%B0%D0%BB%D0%B8-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D0%BB%D1%8F%D1%81%D0%BA%D0%BE%D0%B2%D0%B5%D1%86-news843615.html", "text": "Сигнал за случая е получен вчера в 16,40 ч. На адреса незабавно са изпратени екипи на пожарната, които са потушили пламъците. На местопроизшествието е извършен оглед. Проведени са беседи със свидетели, в резултат на което е изяснено, че автомобилът е бил запален в състояние на афект от 44-годишен мъж от  Г. Оряховица, който с предварителен договор за покупко-продажба е придобил автомобила през февруари миналата година. По случая е започнато досъдебно производство. Служители на полицейското управление в Г. Оряховица разследват пожар на автомобил в Лясковец. Това съобщиха от ОДМВР - Велико Търново. Сподели:", "date": "2019.05.23", "title": "Побеснял мъж запали колата си в Лясковец"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F%D1%82-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BE%D1%82-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D0%B2%D1%80%D1%8A%D0%B7%D0%BA%D0%B8-%D0%B2-%D0%B4%D1%81-news843344.html", "text": "Поредни скандални разкрития лъснаха за доверения на Румен Радев и прясно освободен президентски секретар Иво Христов, който ненадейно дори за социалистите се приземи в евролистата на левите. Бившият репортер от БНТ досущ като колежката си Елена Йончева, се оказва заплетен в скандални обвързаности, при това с руските служби. Преди да се даде глас за този или онзи, който ще отиде да ни представлява в европейския парламент и ще взима заплата от над 12 хиляди лева е важно да се знае от къде идва и за какво се е запътил към Брюксел. Именно затова политологът и анализатор Антон Тодоров направи подробен анализ за произхода на Иво Христов и неговите обвързаности с Държавна сигурност и ГРУ. Ето и какво пише той: \" Така или иначе злото вече е сътворено и връщане назад няма. Имаме си проруски сламен човек за президент и оттук-нататък да знаете, че ни чакат свирепи времена. Както се казва, свърши лошото и започва страшното. Защо мисля така ли? Защото моята разузнавателна структура вече разполага с подробна, много солидна, проверена и напълно автентична информация какви хора гласи за свои най-близки сътрудници лицето Румен Радев, известно с работния псевдоним „Решетников“. Днес ще се запознаете с един от най-близките и важни хора в екипа на (не)българския президент. Става дума за журналиста Иво Христов. Кой е този човек и какъв е неговият произход? Иво Христов Петков е роден на 8 октомври 1970 г. в Истанбул. Защо пък там се питат българчетата и чакат отговор. Ето ви отговора – защото по това време Но нека започна поред. Бащата на Иво Христов, Христо Петков Христов е роден на 29 март 1932 г. в с. Кормянско, което се намира в днешната община Севлиево. Баща му Петко Христов Петков, дядото на Иво, става член на БКП през октомври 1944 г., т.е. веднага след болшевишкия преврат. Братът на дядо му, Симеон Христов Петков, е ятак на Габровско-Севлиевския шумкарски отряд. Води се и политзатворник. Сестра им, Велка Христова Сърцанова пък е Взема участие в Септемврийския метеж през 1923 г. Активен шумкарин през периода 1941/44 г. в I-ва софийска военно-оперативна зона.Признат е за активен борец против фашизма и капитализма. Майка й – също. В дома на родителите й на ул.„Малуша“ 12 са се провеждали заседания на нелегалния Софийски областен комитет на БРП (комунисти)и щаба на I-ва военно-оперативна зона. В дома им са се укривали членове на ЦК на нелегалното Политбюро - просъветските терористи Христо Михайлов, Методи Шатаров, Лиляна Дмитрова, касапинът Владо Тричков, Боян Българанов, неграмотният хитрец от Правец Тодор Живков, масовият килър след 9 септември Георги Чанков, както и Здравко Георгиев – тогава началник-щаб на Първа Софийска въстаническа оперативна зона, а след 9 септември 1944 г. - началник на военното разузнаване на ГЩ на БНА (1948-1951), заместник-министър на отбраната, а в периода 1970-1976 г. е заместник-министър на вътрешните работи. (Институт Бауман). След завръщането си в България за кратко работи като икономист в Министерството на леката промишленост, след което постъпва на работа в Комитета за приятелство и културни връзки с чужбина, След това се прехвърля в Държавно сдружение за българска книга и печат като гл. специалист в отдел „Международен“. Да видим какво се случва с бащата на Иво Христов - там нещата тепърва започват да стават интересни. След 9 септември 1944 г. във всички части на армията се изграждат политотдели, които поддържат тесни връзки със съответните комитети на БКП. За тяхната подготовка в принципите и постулатите на сталинизма през 1950 г. е открито Народно военно-политическо училище „Й. В. Сталин“, а през 1951 г. - и Военно-политическа академия. Бащата на бъдещия шеф на кабинета на Радев Иво Христов през 1951 г. завършва курс за политически офицери в същото училище, където е обучен да провежда сталинистката политика в армията. Веднага след завършването е назначен в БНА и 11 години служи на различни длъжности като партийно-политически работник. Достига да заместник-командир по политическата част (ЗКПЧ) на батальон. . През 1962 г. се ражда сестрата на Иво Христов, Мариета. Година по-късно баща им завършва задочно Юридическия факултет на Софийския университет „Кл. Охридски“. Междувременно в периода 1962-1964 г. Христо Христов завършва курс по турски език в школата на МВР „Г. Димитров“ в София. До 1966 г. е на прикритие като съветник в Комитета за приятелство и културни връзки с чужбина. През 1967 г. е прехвърлен на прикритие в Министерството на външните работи с ранг III-ти секретар, като от юни 1967 г. е на работа в Генералното консулство на НРБ в Истанбул като вицеконсул, отговарящ по културните въпроси. Там на 8 октомври 1970 г. се ражда Иво Христов. Една година е и партиен секретар на първичната партийна организация там. Семейството му остава в Истанбул до 1972 г., когато през май Христов получава разпореждане да се върне в България. Човекът очевидно ще расте в двете кариери – тази на дипломат (прикритието) и втората, по-важната – на комунистически военен разунавач. И наистина, в периода 1 септември 1973 - 24 юни 1974 г. Христо Петков Христов е изпратен на 10-месечно обучение във Военно-дипломатическата академия на ГРУ на Съветската армия в Москва! Три години по-късно, през 1977 г., Хр. Христов отново пристига във Военно-дипломатическата академия на ГРУ на Съветската армия. Този път на специален курс за ръководни кадри! През 1978 г. вече е с ранг „съветник“ в МВнР. През декември 1984 г. Христо Петков Христов е изпратен в Посолството на НРБ в Брюксел като съветник по политическите въпроси. Това е прикритието му. Вербува и ръководи агентура, провежда разузнавателни и активни мероприятия срещу НАТО. Мандатът му като резидент на комунистическото военно разузнаване продължава четири години – до август 1988 г . Уволнен е и зачислен в запаса със Заповед Р-03/21.03.1991 г. Днес неговият наследник Иво Христов стана острието на атаката на Румен Радев „Решетников“ срещу всеобхватното икономическо и търговско споразумение (СЕТА) между Канада и ЕС, а сега се готви за подобна практика и в сърцето на ЕС в Брюксел, след като се бе сложен от Корнелия Нинова на избираемо място в евролистата на БСП. И много моля, не досаждайте с глупавото и празно заявление, че той не можел да носи отговорност за баща си. Никой не говори, че той трябва да носи такава отговорност. Нещата са далеч по-сложни и ...морални. Мислите ли, че е възможно син на хитлеристки полковник от Абвера да получи място в президентския екип в Германия например? Не, нали? Още по-малко пък да представлява държавата като евродепутат. Сподели:", "date": "2019.05.23", "title": "СКАНДАЛНО РАЗКРИТИЕ: Президентският Иво Христов от листата на Корнелия Нинова с връзки в ДС и ГРУ"}
{"url": "https://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BA%D1%8A%D0%BC-%D1%88%D0%B5%D1%84%D1%8A%D1%82-%D0%BD%D0%B0-%D1%8E%D0%BD%D0%B5%D1%81%D0%BA%D0%BE-%D0%B6%D0%B5%D0%BB%D0%B0%D0%B7%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B2%D0%BA%D0%BB%D1%8E%D1%87%D0%B5%D0%BD%D0%B0-%D0%B2-%D1%81%D0%BF-news843740.html", "text": "Комисията по култура и медии Председателят на Парламентарната Комисия по културата и медиите Вежди Рашидов приветства в София генералния директор на ЮНЕСКО Одри Азуле и сподели с нея идеята българската Желязна църква „Свети Стефан“ в Истанбул да бъде записана в Списъка на Световното наследство на организацията. Това съобщиха от . „Очаквам подкрепата Ви, защото този храм е уникален, той е шедьовър на архитектурата и смятам, че България и Турция заедно могат да предложат кандидатурата му за Списъка на ЮНЕСКО, вече са водени първоначални разговори за това“, допълни Рашидов и показа на Азуле снимки от великолепната църква. Одри Азуле благодари за прекрасната идея, която видимо я заинтригува. Двамата с Вежди Рашидов се познават от няколко години от съвместната си работа на заседанията на Съвета на министрите на културата в Брюксел. Сподели:", "date": "2019.05.23", "title": "Вежди Рашидов към шефът на ЮНЕСКО: Желазната църква в Истанбул трябва да бъде включена в списъка за световното културно наследство"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BE%D1%82%D1%87%D0%B5%D1%82%D0%B5-%D0%B3%D0%BE%D0%BB%D1%8F%D0%BC-%D1%81%D0%BA%D0%BE%D0%BA-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D0%B1%D0%BE%D1%80%D0%BE%D0%B2%D0%B5%D1%86-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BD%D0%B0%D0%B4%D1%85%D0%B2%D1%8A%D1%80%D0%BB%D1%8F%D1%82-18-%D0%BC%D0%BB%D0%BD-%D0%BB%D0%B2-news843747.html", "text": "Туристите, отседнали в местата за настаняване с 10 и повече места в Боровец през изминалия зимен сезон, нарастват с 32% спрямо година по рано. През периода декември 2018 - март 2019 броят на нощувките е повече от 313 хил., а постъпленията от тях надвишават 18,8 млн. лв., отчитайки увеличение от 7,6 на сто в сравнение със зимния сезон година по-рано. Това заяви министърът на туризма Николина Ангелкова по време на среща с туристическия бранш в Самоков. През този зимен сезон общият брой туристически посещения на чужденци в България е повече от 1,631 млн., като се отчита минимален спад от 1,3% спрямо предходния сезон. Въпреки това броят на реализираните нощувки се увеличава. Само в област София в местата с 10 и повече легла реализираните нощувки са близо 807 хил., с ръст от 8,7 на сто. Това е тенденция, която се опитваме да постигнем -удължаване на престоя на чуждестранните посетители в страната, коментира министър Ангелкова. Тя посочи още, че данните показват устойчивост и увеличаване на престоя на чуждите туристи у нас. Основната ни цел е да превърнем България в целогодишна туристическа дестинация и бих искала да благодаря на всички, които полагат усилия и ни помагат това да стане факт, каза министърът. Според нея тази година ще има доста предизвикателства, но с общи усилия може да са постигнат добри резултати и устойчиво развитие на сектора. Основен приоритет в работата на ведомството е намаляване на административната тежест за бизнеса и гражданите. Министерството на туризма предложи изменения в Закона за туризма, които бяха приети през миналата година и с тях отпадат 19 вида документи, а сега се правят промени и в Наредбата за изискванията към местата за настаняване и заведенията за хранене и развлечение. С тях ще отпаднат изисквания, които вече не намират приложение и отчитайки дигитализацията и новите технологии, няма необходимост от тях. Продължава и поетапното въвеждане на Единната система за туристическа информация (ЕСТИ). Системата вече работи, много общини въвеждат информация, а за да сме сигурни, че всяко лице ще си спазва задълженията си по закон, сме предвидили и сериозни административно-наказателни санкции, обясни министърът. Налагането им ще започне от 1 октомври, когато изтича гратисният период за включване в ЕСТИ. Туризмът е хоризонтална политика и е важно всички заинтересовани страни да работят съвместно, като по този начин се гарантира напредъкът на един от водещите икономически сектори. Изключително е важно за развитието на сектора е достъпността и искам да ви уверя, че това е изключителен приоритет и за премиера Борисов, и за цялото правителство, стана ясно от думите на министъра. През последните 2 години доста от ключовите пътни отсечки, свързани с националните курорти, туристически атракции и забележителности са включени в различни програми за изграждане или рехабилитация. Преди 3 седмици започна рехабилитацията на първокласния път между Самоков и Дупница. Работи се по други приоритетни трасета, които свързват Самоков с Боровец и със селата Белчин, Доспей и Драгушиново. Следя тези важни пътни отсечки, защото те са ключови за развитието на курорта, обясни министърът. Сподели:", "date": "2019.05.23", "title": "Ангелкова отчете голям скок на туристите в Боровец, приходите надхвърлят 18 млн. лв."}
{"url": "https://pik.bg/%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BF%D0%B0%D0%BC%D0%B5%D1%82%D0%B5%D0%BD-%D0%B7%D0%BD%D0%B0%D0%BA-%D0%BD%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BF%D0%B5%D0%B9%D0%BA%D0%B0-%D0%BD%D0%B0-%D0%BD%D0%B5%D0%B2%D0%B5%D0%BD%D0%B0-%D0%BA%D0%BE%D0%BA%D0%B0%D0%BD%D0%BE%D0%B2%D0%B0-%D0%BF%D1%80%D0%B5%D0%B4-%D1%81%D1%82%D0%BE%D0%BB%D0%B8%D1%87%D0%B5%D0%BD-%D1%85%D1%80%D0%B0%D0%BC-news843756.html", "text": "Общината В знак на почит към личността на първата дама на българското кино и по случай деня на българската култура и книжовност, Столична община планира поставянето на паметен знак върху любимата пейка на Невена Коканова в градината пред храм „Свети Седмочисленици“. Това съобщиха от пресцентъра на . След репетиции в Сатиричния театър актрисата е обичала да си почива пред църквата, в която е била и кръстница на много деца. Скоро всеки ще може да види и да поседи на любимото място на великолепната Невена Коканова. Точно на 24 май в столицата започват специални литературни маршрути, водени от известни български писатели, които са организирани от фондация „Прочети София“ с подкрепата на програма „Култура“ на Столична община. На 24 май в 12.00 часа разходката ще започне от площад „Журналист“ и ще бъде водена от Миглена Николчина. Тя е професор в катедрата по теория на литературата към СУ „Св. Климент Охридски“ и автор на книги с белетристика, поезия, теоретични и литературно-исторически изследвания. Миглена Николчина е избрала квартал „Лозенец“, който се свързва с имената на Елин Пелин, Валери Петров, Дора Габе, Богомил Райнов, Ангел Каралийчев и Иван Методиев. В празничния ден, но в 13.00 часа ще започне литературната разходка, организирана от приятелите ни от „читАлнЯта“. Те Ви канят пред павилиона си в Градската градина на обиколка из някои от най-интересните забележителности, свързани с българската литература и най-обичаните ни писатели. Сподели:", "date": "2019.05.23", "title": "Поставят паметен знак на любимата пейка на Невена Коканова пред столичен храм"}
{"url": "https://pik.bg/%D0%B7%D1%80%D0%B5%D0%BB%D0%B8%D1%89%D0%BD%D0%BE-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D1%80%D0%B8%D0%B3%D0%BD%D0%B0-news843584.html", "text": "Властите вече предупредиха за опасност от приближаване до хвърлящия огън и пепел колос. Попокатепел, чието име се превежда от ацтекски език като \"планина от дим\", се издига на 5400 метра. Той отдавна е един от символите на Мексико. В момента активността и емисиите на пепел от вулкана представляват допълнителна опасност поради скорошното замърсяване на атмосферата, зафиксирано миналата седмица над цялата долина на Мексико Сити. Вулканът Попокатепетъл изхвърли стълб от пепел на височина от 3,5 километра, съобщиха от Националната служба за гражданска защита в Мексико. Сподели:", "date": "2019.05.23", "title": "ЗРЕЛИЩНО: Попокатепетъл отново изригна"}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B2%D1%8A%D0%B2-%D0%B2%D1%8A%D0%BB%D1%87%D0%B8-%D0%B4%D0%BE%D0%BB-%D1%80%D0%B0%D0%B1%D0%BE%D1%82%D1%8F-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%B1%D0%B5%D0%B7-%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D1%81%D0%BD%D0%B8%D0%BC%D0%BA%D0%B8-news843727.html", "text": "Трябва да доведем до успешен край борбата срещу двойните стандарти при храните. Тя е в името на здравето на 100 млн. граждани на Източна Европа. Настоявам за създаването на общоевропейски контролен орган, който да противодейства адекватно на нелоялните търговски практики. Това заяви кандидатът за евродепутат от листата на ГЕРБ и СДС Емил Радев на среща с жители на Вълчи дол, организирана по инициатива на общинския ръководител на ГЕРБ Димитър Тодоров. Радев запозна присъстващите с предложената от него и колегата му Андрей Новаков европейска програма с бюджет от 1,3 млн. евро, която ще позволи да се правят изследвания за разлики в качеството на хранителните продукти, да се организират информационни кампании и дори да се завеждат колективни искове в защита на интересите на потребителите. Като пример за неприемливи двойни стандарти, срещу които поведе битка през изминалия мандат, варненският представител в ЕП посочи още неприемането ни в Шенген и дискриминационния мониторингов доклад за България. Интерес предизвикаха и законодателните инициативи на Емил Радев да се сложи край на „вечните длъжници”. По негово предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да въведат механизъм за опрощаване на дългове не само по отношение на предприемачите, но и на физическите лица – потребители.  „България остана единствената държава в ЕС, в която все още има „вечни длъжници”. Борих се с тази порочна практика в националния парламент, продължих битката и в европейския, защото трябва да дадем шанс на хората с тежки финансови затруднения да започнат живота си на чисто”, обясни кандидатът за евродепутат. Той поздрави кмета на Вълчи дол Георги Тронков за усилията общината да оползотвори максимално всички възможности за инвестиции, които предлагат европейските програми. „При стабилна държава, активна местна власт и добра координация с българските представители в европейските институции ползите, които генерира ЕС за хората в малките населени места, ще се увеличат”, категоричен бе Радев. Той информира, че за разлика от други държави-членки, за които евросредствата ще бъдат намалени, България очаква да получи 4 млрд. лв. повече. „Увеличението на бюджета за страната ни през следващия програмен период ще позволи да се осигурят повече пари за пътища, за пречиствателни станции, за нови възможности за обучение на младите хора, за социални програми, за модерно оборудване на предприятията”, категоричен бе Радев. Той изрази увереност, че правителството на премиера Бойко Борисов ще изпълни предсрочно ангажимента си за строителството на магистрала „Хемус”, която е изключително важна за развитието на региона. „Добрата инфраструктура и конкурентоспособният бизнес дават силен тласък на икономиката, което неминуемо води и до желаното от всички повишаване на доходите”, подчерта Емил Радев. „Около 60% от законодателството, което се приема в Народното събрание, е свързано с въвеждането на европейски норми, затова България трябва да може да разчита на компетентен и отговорен екип в ЕП, който няма тепърва да се учи как функционират институциите в Европа, а ще започне активна работа още от първия ден на новия мандат”, заключи Радев и увери, че подкрепата за номер 12 в бюлетината е подкрепа за силния глас на България в Европейския съюз. Сподели:", "date": "2019.05.23", "title": "Емил Радев във Вълчи дол: Работя за Европа без двойни стандарти (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BC%D0%B2%D1%80-%D0%B7%D0%B0%D1%82%D1%8F%D0%B3%D0%B0-%D0%BC%D0%B5%D1%80%D0%BA%D0%B8%D1%82%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B8-%D0%B2-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news843646.html", "text": "МВР затяга мерките по пътищата и в градовете по празниците около 24 май и изборния ден на 26 май. Цялата полиция е ангажирана по изборите, има организация, няма да има проблем, казаха от полицията. СДВР има план за охрана и въвеждане на ред в Арена Армеец за безпрепятственото пристигане на всички бюлетини. От МВР се ангажират да осигуряват ред, така че всеки да може да стигне до местата, където ще гласува. Хората да си сметнат времето за път и да си предвидят алтернативни маршрути, съветват от пътната полиция. Създадена е организация и покрай баловете - ще се заснемат нарушения на излезли извън превозните средства, посочиха от полицията. В почивния ден със сигурноност ще има акции за алкохол и наркотици, както и за неправоспособни водачи. Нека мотористите и шофьорите да са нащрек, особено водачите, при маневри, да се уверят, че няма да застрашат мотористите, казват още униформените. При дъждове или тежки метеорологични условия пътна полиция съветва водачите да спрат, да отбият от пътя и да изчакат бедствието да премине. Сподели:", "date": "2019.05.23", "title": "ИЗВЪНРЕДНО В ПИК TV: МВР затяга мерките по пътищата и в градовете за празниците"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%81-%D0%BF%D0%BE%D1%87%D0%B5%D1%81%D1%82%D0%B8-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B2-%D1%80%D0%B8%D0%BC-%D1%81%D0%BD%D0%B8%D0%BC%D0%BA%D0%B8-news843698.html", "text": "Парламентарна делегация, водена от председателя на Народното събрание Цвета Караянчева, ще бъде приета на аудиенция от Негово Светейшество папа Франциск утре. В състава на делегацията са председателят на Групата за приятелство България-Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В делегацията са включени представители на изпълнителната власт, на Светия Синод на Българската православна църква и на Католическата църква. Днес председателят на Народното събрание Цвета Караянчева и водената от нея парламентарна делегация ще разговарят с председателя на Сената на Италианската република Мария Казелати. На 24 май - Денят на българската просвета и култура и на славянската писменост, членовете на делегацията ще присъстват на молебен и поклонение пред мощите на Свети Кирил в базиликата \"Сан Клементе\". Непосредствено след това ще бъдат поднесени цветя пред българската плоча в базиликата \"Санта Мария Маджоре\", където славянските книги са получили официално признание от Ватикана. По време на визитата си в Рим българската делегация ще поднесе цветя пред паметника на Иван Вазов. Народните представители ще присъстват на приема в българското посолство в Рим по повод 24 май. На него председателят на българския парламент Цвета Караянчева ще връчи почетни плакети на Народното събрание по повод 140 години от установяване на дипломатически отношения между България и Италия на личности, допринесли за развитието на двустранните отношения. Сподели:", "date": "2019.05.23", "title": "ПЪРВО В ПИК: Посрещнаха с почести Цвета Караянчева в Рим (СНИМКИ)"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%BD%D0%B8-%D0%B4%D0%B0%D0%B2%D0%B0-%D0%BF%D0%BE-%D0%B4%D0%BE%D0%B1%D1%80%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B8--news843695.html", "text": "„Трябва да следваме европейския път, по който върви България, и да не правим експерименти и крачки назад. Европейската солидарност ни дава по-добра икономика, повече работни места, по-високи доходи, по-добра инфраструктура, по-добра градска среда. Това каза кандидатът за евродепутат от листата на ГЕРБ и СДС Андрей Ковачев по време на предизборно събитие на ГЕРБ в парк „Овча купел“. В събитието се включиха кандидатът за евродепутат Жечо Станков, народните представители Станислав Иванов, Анна Александрова и Тома Биков, общинските съветници Татяна Георгиева и Ботьо Ботев, кметът на район „Овча купел“ Христина Семерджиева, кметът на район „Връбница“ Младен Младенов, районният координатор на ГЕРБ-Нови Искър Светослав Тодоров. „Кандидатите на ГЕРБ са експерти в своите области. Листата на партията е съставена от доказани специалисти, които знаят как да помагат на държавата“, добави Жечо Станков. Той благодари на районните кметове от ГЕРБ, които не спират в енергетиката да се борят са реализиране на различни проекти. Той добави, че кандидатите на ГЕРБ ще направят така, че средствата, идващи от Европа, да се реализират във всеки един квартал на страната. „Тези избори ще определят посоката на България и Европа и всеки глас е важен за това накъде ще тръгнем и къде ще стигнем“, подчерта депутатът Тома Биков. Той допълни, че кандидатите за евродепутати от ГЕРБ знаят правилния път, по който да вървят, за да бъде България европейска държава. Общинският съветник и координатор на ГЕРБ за 25 МИР Татяна Георгиева добави, че страната ни е в навечерието на европейски избори, от които зависи бъдещето на Европа и бъдещето на България. „В район Овча купел са реализирани множество проекти с европейско финансиране. Общината започва процедура за реставрация  на банята в Овча купел и на тази в Горна баня. Съвсем скоро и метрото ще може да обслужва гражданите на района“, уточни Георгиева. Тя отправи апел към присъстващите да вземат информирано решение, да отделят време на 26 май и да дадат своя глас, за да може да продължи реализирането на значими проекти във всеки район. Сподели:", "date": "2019.05.23", "title": "Андрей Ковачев: Европейската солидарност ни дава по-добра икономика, повече работни места и по-високи доходи"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%83%D0%B4%D1%80%D1%8F-%D1%80%D0%B0%D0%BC%D0%BE-%D0%BD%D0%B0-%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BD%D0%B0-24-%D0%BC%D0%B0%D0%B9-%D0%B2-%D0%BC%D1%8E%D0%BD%D1%85%D0%B5%D0%BD-news843693.html", "text": "Председателят на ГЕРБ Бойко Борисов ще участва утре, 24 май, в заключителното предизборно събитие на кандидата на ЕНП за  председател на ЕК Манфред Вебер. Заедно с министър-председателя на България ще бъде и водачът на листата на ГЕРБ и СДС за европейските избори Мария Габриел. Форумът ще се проведе в столицата на германската провинция Бавария – Мюнхен, като на него са поканени и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович. Председателят на ГЕРБ ще направи и изказване, което ще бъде в рамките на заключителния панел на събитието. Освен Борисов, като говорители на него са предвидени и Ангела Меркел, председателят на Европейския парламент Антонио Таяни, бившият президент на Полша Лех Валенса и Манфред Вебер. В Мюнхен Бойко Борисов ще проведе и редица двустранни срещи, една от които с министър-председателя на Бавария и председател на ХСС Маркус Зьодер. Сподели:", "date": "2019.05.23", "title": "ПЪРВО В ПИК: Бойко Борисов удря рамо на Манфред Вебер на 24 май в Мюнхен"}
{"url": "https://pik.bg/%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%84%D0%B8%D0%BD%D0%B0%D0%BB-%D0%B6%D0%B5%D1%81%D1%82%D0%BE%D0%BA%D0%B0-%D0%B8%D0%B7%D0%BC%D0%B0%D0%BC%D0%B0-%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B0%D0%BA-%D0%B2-%D0%BA%D1%80%D0%B0%D1%8F-%D0%BD%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%BB%D1%8E%D0%B1%D0%BE%D0%B2%D1%82%D0%B0-%D0%BB%D0%B5%D0%BA%D1%83-news843712.html", "text": "Отношенията между Христо и Дарина ескалират пред очите на малкия Пепе. Как ще се приключи спорът за попечителство между тях и с кого ще живее детето, предстои да разберем във финалния епизод на седми сезон тази вечер. Поли прави неочаквано разкритие за произхода на бебе Диана. Това дава в ръцете й силен коз, който няма да пропусне да използва, само и само да сбъдне голямата си мечта – да бъде майка. Силното й желание да стане приемен родител на Диана я подтиква към изнудване и шантаж, а най-голям потърпевш в случая ще се окаже д-р Огнянова. Междувременно лекарска грешка, допусната от доктор Огнянова, ще постави на изпитание за пореден път взаимоотношенията между нея и доцент Захариев. Ще срещне ли подкрепа в негово лице? Две любовни двойки в сериала ще се сближат още повече, а третата ще се събере завинаги с пръстен, скрит в Бибилията. Сподели:", "date": "2019.05.23", "title": "ГОЛЕМИЯТ ФИНАЛ: Жестока измама и предложение за брак в края на \"Откраднат живот: Любовта лекува\" (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D1%80%D0%BE%D0%B9-%D1%83%D0%B4%D0%B0%D0%B2%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%82%D1%80%D0%B0%D0%BA%D0%B8%D1%8F-%D0%BA%D0%BE%D0%BB%D0%B8%D1%82%D0%B5-%D0%BE%D1%82%D0%B1%D0%B8%D0%B2%D0%B0%D1%82-%D0%B2-%D0%B0%D0%B2%D0%B0%D1%80%D0%B8%D0%B9%D0%BD%D0%BE%D1%82%D0%BE-%D0%BF%D0%BB%D0%B0%D1%82%D0%BD%D0%BE-%D1%81%D0%BD%D0%B8%D0%BC%D0%BA%D0%B8-news843759.html", "text": "Страшен порой се излива в момента в района на 23-и километър на магистрала \"Тракия\", предупреди Трафикнюз. Има много отбили автомобили в аварийното платно. На места цялото платно е заето от спрелите товарни камиони. Отбилите чакат бурята да отслабне, тъй като видимостта заради силния дъжд е силно намалена. В същото време на магистралата е налице най-опасната ситуация на мокър път – така нареченият аквапланинг, твърди нашата читателка. Това е тази ситуация, при която автомобилът за известно време става неуправляем и шофьорът се превръща буквално в зрител. Добре е пътуващите да имат предвид опасността и да си дадат сметка за две неща, които са от първостепенно значение: скоростта на движение и състоянието на гумите. Сподели:", "date": "2019.05.23", "title": "ИЗВЪНРЕДНО: Порой удави магистрала \"Тракия\", колите отбиват в аварийното платно (СНИМКИ)"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BA%D1%83%D1%80%D1%81%D0%B0%D0%BD%D1%82%D0%B8%D1%82%D0%B5-%D0%B8-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%BE%D1%82-%D0%B0%D0%BA%D0%B0%D0%B4%D0%B5%D0%BC%D0%B8%D1%8F%D1%82%D0%B0-%D0%BD%D0%B0-%D0%BC%D0%B2%D1%80-%D0%BF%D0%BE-%D0%BF%D0%BE%D0%B2%D0%BE%D0%B4-24-%D0%BC%D0%B0%D0%B9--news843699.html", "text": "В навечерието на най-светлия духовен празник ви поздравявам за постигнатите резултати в обучението и ви пожелавам успешно професионалното развитие, обърна се министър Младен Маринов към курсантите и преподавателите от Академията на МВР по повод 24 май. На базата на знанията, получени тук, вие чертаете своя бъдещ кариерен път. Използвайте това време, учете неуморно и ползвайте опита на преподавателите, обърна се министърът към възпитаниците на Академията. На церемонията по случая 24 май бяха наградени преподаватели и курсанти, постигнали отлични резултати в обучението. Ректорът на АМВР старши комисар доц. д-р Неделчо Лазаров Стойчев прочете академичното слово по повод Деня на българската просвета и култура и на славянската писменост. За празничното настроение допринесе концертът, изнесен от оркестъра на Академията. По време на церемонията бе присъдено званието \"доктор хонорис кауза\" на Дитер Шрьодер, изпълнителен директор на CEPOL / Агенцията на Европейския съюз за обучение в сферата правоприлагането. Сподели:", "date": "2019.05.23", "title": "Младен Маринов поздрави курсантите и преподавателите от Академията на МВР по повод 24 май (СНИМКИ)"}
{"url": "https://pik.bg/%D0%B8%D0%BB%D0%B8%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BA%D0%BE%D0%BC%D0%B8%D1%82%D0%B5%D1%82%D0%B0-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B8%D0%BD%D0%B4%D0%B8%D1%8F-news843704.html", "text": "Областният управител на Софийска област Илиан Тодоров се срещна с Далбир Синг –национален секретар на комитета на Конгреса на Индия. Основна тема на срещата беше сътрудничеството в областта на образованието между Софийска област и Индия, по силата на което ще се осъществява взаимен обмен на ученици. Обсъдени бяха и бъдещи взаимни проекти между Софийска област и Индия. В знак на приятелство Синг покани Тодоров в Делхи да бъде гост на тържеството по случай сватбата на сина му през октомври. Припомняме, че Софийска област и Индия развиват добро сътрудничество в областта на образованието, израз на което е обменът на ученици между ботевградската гимназия „Проф.д-р. Асен Златаров“ и държавното училище Ashok memorial public school – гр. Фаридад. Сподели:", "date": "2019.05.23", "title": "Илиан Тодоров се срещна с националния секретар на комитета на Конгреса на Индия"}
{"url": "https://pik.bg/%D1%81%D1%8A%D0%B4%D1%8A%D1%82-%D0%BD%D0%B0%D1%81%D1%80%D0%BE%D1%87%D0%B8-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D0%B7%D0%B0-24-%D1%8E%D0%BD%D0%B8-news843700.html", "text": "В Специализирания съд започна процесът срещу Румен Овчаров, Анна Янева и Пламен Стефанов. За днес беше насрочено разпоредително заседание по процеса. Защитата и на тримата подсъдими поиска делото да бъде върнато на прокуратурата, но съда прецени, че няма основания за това, и насрочи делото за 24 юни. Определението на магистратите от спецсъда подлежи на обжалване пред по-горната инстанция. На 24 април Специализираната прокуратура внесе обвинителен акт срещу Румен Овчаров, Пламен Стефанов - бивш изпълнителен директор на „Мини Бобов дол“ ЕАД, и Анна Янева - бивш заместник министър, за умишлена безстопанственост, от която са последвали щети в размер на повече от 24 млн. лева. Сподели:", "date": "2019.05.23", "title": "Съдът насрочи делото срещу Румен Овчаров за 24 юни"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D0%BE%D0%BB%D1%8F%D0%BC%D0%B0-%D0%B0%D0%B2%D0%B0%D1%80%D0%B8%D1%8F-%D1%81%D0%BF%D1%80%D1%8F-%D1%82%D0%BE%D0%BA%D0%B0-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news843701.html", "text": "Голяма авария спря тока в района на Централна гара за повече от половин час. Прекъснат е подземен кабел между Централна гара и Стоматологичния факултет. Все още причината за аварията на е ясна. От ЕВН смятат, че е възможно багер да е прерязал кабела или някой да се е опитал да краде, съобщава \"Марица\". В момента в района работи екип на EВН. Сподели:", "date": "2019.05.23", "title": "ИЗВЪНРЕДНО: Голяма авария спря тока в района на Централна гара в Пловдив"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D1%81%D0%BC%D0%BE%D0%BB%D1%8F%D0%BD-%D0%BD%D0%B8%D0%B5-%D0%B7%D0%BD%D0%B0%D0%B5%D0%BC-%D0%BA%D0%B0%D0%BA-%D1%81%D0%B5-%D0%BE%D1%82%D1%81%D1%82%D0%BE%D1%8F%D0%B2%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%B5%D1%81-news843591.html", "text": "По думите в област Смолян е събрана цялата култура на България със своите талантливи млади хора, предприемачи и работливи кметове. Тя бе категорична, че отборът, на който тя е капитан, казва „не“ на езика на омразата, \"не“ на разделението, \"не“ на конфронтацията и \"да“ Европа да се усеща в най-малкото населено място. \"Гласувайте с номер 12 в бюлетината за силна и уважавана България“, призова Мария Габриел. Ние знаем как се отстоява националният интерес в рамките на общоевропейския. Връзката с хората, грижата за най-отдалеченото училище, най-отдалеченото малко земеделско стопанство или млад фермер – са наша всекидневна грижа. И това лице на България в Европа искаме да покажем. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Смолян. \"Това лице, което сме градили с правителството на Бойко Борисов и ГЕРБ. Нека изпратим послание, че България се развива и осигурява възможности за всички\", допълни водачката на листата на ГЕРБ, ѝ Сподели:", "date": "2019.05.23", "title": "Мария Габриел в Смолян: Ние знаем как се отстоява националният интерес"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-news843705.html", "text": "Директорът на ОДМВР-Монтана старши комисар Ивайло Антонов е подал заявление за прекратяване на служебните правоотношения по собствено желание /чл. 226, ал. 1, т. 4 от Закона за МВР/. Решението е лично. Сподели:", "date": "2019.05.23", "title": "Шефът на полицията в Монтана хвърли оставка"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%BF%D0%BE-%D0%BA%D1%8A%D1%80%D0%BB%D0%B8%D0%BD%D0%B3-%D0%BB%D0%B8%D1%86%D0%B5%D0%BD%D0%B7%D1%8A%D1%82-%D0%BD%D0%B8-%D0%BD%D0%B5-%D0%B5-%D0%BE%D1%82%D0%BD%D0%B5%D0%BC%D0%B0%D0%BD-news843716.html", "text": "\"Обръщам се към вас в качеството ми на Президент на Българската Кърлинг Федерация (БКФ) като бих желал да ви информирам, че твърденията, че финансирането ни е отнемано, не отговарят на истината\", заяви Николай Рунтов, който е шеф на федерацията. Министър Кралев не е отнемал лиценза на федерацията, още повече БФК продължава да има лиценз като даже подготвя документи за подновяване на лиценза съгласно новите промени в Закона за спорта, разкрива още той. \"Невярно твърдение е, че министър Кралев е спрял финансирането на Българска федерация по кърлинг. БКФ не е получила финансиране от Министерство на спорта, за да бъде то спряно. И двете твърдения могат да бъдат проверени в Министерство на младежта и спорта. Вероятно не сте запознати, но през месец април тази година, мъжкия национален отбор по кърлинг завоюва исторически сребърен медал от Европейско първенство, провело се в гр. Брашов, Румъния\", казва още Рунтов в писмо до ПИК. Сподели:", "date": "2019.05.23", "title": "Шефът на федерацията по кърлинг: Лицензът ни не е отнеман!"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BF%D0%B5%D0%BD%D0%B5%D0%B2-%D1%81-%D1%82%D0%B5%D0%B6%D0%BA%D0%B0-%D1%84%D1%80%D0%B0%D0%B7%D0%B0-%D0%B7%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%B8-%D1%81%D0%B8%D0%BD%D0%B8%D1%82%D0%B5-news843608.html", "text": "Почетният президент на ЦСКА и консултант към първия отбор Димитър Пенев говори пред \"Тема Спорт\" след Вечното дерби и относно предстоящия заключителен сблъсък на \"червените\" с Ботев (Пд). \" . В последния кръг ние си скачаме здраво, а другото зависи от Черно море. Дано да скочат на Лудогорец. Ние пък имаме много да си връщаме на Ботев. И в първенството ни биха, и за Купата ни бастисаха. Тя само публиката ще ги подбере от първата минута и са дотам\", заяви Пената. \"След успеха в дербито в отбора има настроение и заряд. Хвърляме се и това е. Ако станем шампиони - станем. Ако ли не - така е било писано. После се разпускаме и излизаме в почивка. Дербито го изиграхме много правилно, вкарахме си нашите възможности, имахме и малко късмет, без какъвто си за никъде. Важното е да бием и в последния мач. Трябва да се гледа и към евротурнирите и да запишем силно представяне там\", каза още Димитър Пенев. Сподели:", "date": "2019.05.23", "title": "Димитър Пенев с тежка фраза за \"армейците\" и \"сините\""}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D0%B0%D0%B3%D0%B5%D1%80-%D0%B7%D0%B0%D1%82%D1%80%D0%B8-%D0%B6%D0%B5%D0%BD%D0%B0-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news843710.html", "text": "79-годишна жена от Дупница е починала на място, след като е била блъсната от багер. Това съобщи Катя Табачка, говорител на Областна дирекция на МВР – Кюстендил. Инцидентът е станал около 12,30 часа в района на бившата Транспортна болница. Машината е извършвала ремонтни дейности на тротоар. Жената е събирала клони в близост до багера, който при извършването на ремонтните дейности я е блъснал. Водачът на пътно-строителната машина е тестват за употреба на алкохол, тестът е отрицателен. Продължава обслужването на инцидента. По случая ще бъде образувано досъдебно производство. Уведомен е дежурен прокурор, допълва \"Фокус\". Сподели:", "date": "2019.05.23", "title": "ТРАГЕДИЯ: Багер затри жена в Дупница"}
{"url": "https://pik.bg/%D0%BC%D1%8A%D0%B6-%D1%81%D1%82%D1%80%D0%B5%D0%BB%D1%8F-%D1%81-%D0%B3%D0%B0%D0%B7%D0%BE%D0%B2-%D0%BF%D0%B8%D1%81%D1%82%D0%BE%D0%BB%D0%B5%D1%82-%D1%81%D1%80%D0%B5%D1%89%D1%83-%D0%B1%D1%80%D0%B0%D1%82-%D1%81%D0%B8-news843630.html", "text": "62-годишен мъж е стрелял с газов пистолет по време на скандал с брат си в село Одърци, съобщиха от ОД на МВР – Добрич. На 22 май около 17,35 часа е получено съобщение за възникнал скандал между двама братя на територията на селото. Вследствие на инцидента единият от тях произвежда изстрел с газов пистолет. При ситуацията няма пострадали. С полицейска мярка за срок от 24 часа е задържан 62-годишния мъж. По случая е образувано бързо полицейско производство. Сподели:", "date": "2019.05.23", "title": "Мъж стреля с газов пистолет срещу брат си"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B0%D0%B2%D0%B5%D1%80%D0%B8%D1%82%D0%B5-%D0%BD%D0%B0-%D0%B1%D1%81%D0%BF-%D0%BE%D1%82-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%BA%D0%BB%D0%B8%D0%BF-%D0%B2-%D0%BA%D0%BE%D0%B9%D1%82%D0%BE-%D0%BC%D1%8A%D0%B6-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-news843670.html", "text": "Млад мъж стреля с автоматично оръжие в пленарна зала на парламент, а депутатите падат в кръв един след друг. Тези кадри партия \"Възраждане\" използва за свой предизборен клип. Всъщност въпросните кадри са от сериала \"Слуга на народа\", където в главната роля влиза новият президент на Украйна Володимир Зеленски, който преди това беше актьор. Кадрите от сериала са брандирани точно като предизборен клип. След 10-те секунди кадри на стрелба с автоматично оръжие в клипа се появява надпис \"Възраждане\", номера на партията в бюлетината и запис на глас, който казва \"Възраждане - само ние можем\" - очевидно слогана на партията за евровота. Въпросната партия гравитира около БСП на Корнелия Нинова и лидерката редовно се прегръща с тях по митинги и събития, на които я подкрепят. Лидерът на \"Възраждане\" Костадин Костадинов обяснява пред \"Tрафик нюз\", че не вижда проблем с клипа и той е предизвикал негативна реакция именно у хората, срещу които е насочен. \"Огромната част от българския народ не просто подкрепят нашия клип, откакто го пуснахме вчера, аз съм получил хиляди обаждания и писма. \"Когато почнете, дайте ни един калашник и на нас\" казват хората. Ако ние не стреляме срещу тях, те ще ни доубият\", обясни Костадинов. По негови думи в призива за насилие в предизборния клип няма проблем, защото срещу българите се води война от страната на цялата политическа система в последните 30 г. Според негови изчисления само за вчерашния ден България е намаляла със 141 души. От Централната избирателна комисия обясняват, че ако бъде внесен сигнал срещу клипа на \"Възраждане\", той ще бъде докладван и разгледан. \"Принципно не е допустимо\", обясняваи говорителят на ЦИК Александър Андреев. Клипът обаче за момента се разпространява само в социалните мрежи, а там Центарлната избирателна комисия не може да контролира. \"Ако не е пуснат в медии, няма как да бъде конторилирано\", допълви Андреев. По-късно клипът бе свален Сподели:", "date": "2019.05.23", "title": "СКАНДАЛНО: Аверите на БСП от \"Възраждане\" пуснаха клип, в който мъж разстрелва депутати"}
{"url": "https://pik.bg/%D1%81%D0%B1%D1%8A%D1%80%D0%BA%D0%B0%D1%85%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-news843634.html", "text": "Разместване при първите четири места от класирането няма. Швеция и Норвегия са първите страни, които разменят местата си - от шесто място, Швеция се изкачва с едно нагоре, като така измества Норвегия от топ 5. Най-потърпевши се оказват представителката на Франция, която потъва с две позиции в класацията – от 14-о място, тя е вече на 16-о. С две позиции напред пък се изстрелват Кипър и Малта. Разместването във финалното класиране се дължи на неспазване на правилата за гласуване от страна на журито в Беларус в рамките на първия полуфинал, обявиха от ЕРСТ. Оценяващите са били отстранени, а крайният резултат от страната е калкулиран на базата на други държави с подобни записи за гласуване, уточняват от съюза за радио и телевизия. По-малко от седмица след грандиозния финал на песенния конкурс Евровизия в Тел Авив, Европейският съюз за радио и телевизия (ЕСРТ) обяви, че сгрешен вот от страна на журито в Беларус нанася малки корекции към класирането. Феновете на холандския представител Дънкан Лорънс обаче могат да бъдат спокойни, че голямата победа от песенния конкурс все още е негова. Сподели:", "date": "2019.05.23", "title": "Сбъркаха резултатите от финала на Евровизия"}
{"url": "https://pik.bg/%D0%B0%D1%82%D0%B0%D0%BA%D0%B0-%D1%89%D0%B5-%D1%81%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D1%81%D0%BD%D0%B8%D0%BC%D0%BA%D0%B8-news843687.html", "text": "Ръководството на партия \"Атака\" - Волен Сидеров, Десислав Чуколов и Явор Нотев, проведе среща с партията на Путин „Единна Русия”. Тя се състоя в Централния изпълнителен комитет на партията в Москва. Българските политици бяха посрещнати от заместник-секретаря на Генералния съвет на „Единна Русия“ и заместник-председател на Комисията за международни работи към Съвета на федерацията Андрей Климов. Те подписаха протокол за резултатите от срещата на двете партии. Бяха обсъдени конкретни стъпки за организиране на постоянни контакти между двете партии в съответствие със законодателствата на България и Русия, а също и с устава на двете партии. По време на срещата страните отбелязаха и недопустимостта на използване на икономически и политически рестрикции от всякакъв вид, заобикалящи процедурите на ООН. Лидерът на \"Атака\" Сидеров подчерта, че неговата партия е категорично за отмяна на санкциите срещу Русия. „В България няма друга партия, която толкова ясно да говори за необходимостта от най-бързо сваляне на противозаконните, противоречащи на Устава на ООН санкции. Тази позиция ще отстояват и нашите представители в Европарламента, ако бъдат избрани”, отбеляза Сидеров. Той напомни, че партия \"Атака\" от създаването си през 2005 г. провежда последователна политика, насочена към защита на суверенитета на България, развитие на културните, икономическите и политическите взаимоотношения със страни, включително и които не са членки на ЕС. „И преди всичко ние сме ориентирани към добри отношения с Русия“, подчерта политикът. Сидеров благодари на руските си колеги за гостоприемството и добави, че ръководството на партия \"Атака\" разчита на по-нататъшното укрепване на сътрудничеството с „Единна Русия“. \"Атака\" има значима роля в обществено-политическия живот на България. На срещата обменихме мнения и разговаряхме за това как ще изграждаме нашето сътрудничество и с какви конкретни мероприятия то ще бъде реализирано. Сигурен съм, че съвместната работа на „Единна Русия“ и партия \"Атака\" ще позволи да установим занапред дългосрочни отношения“, каза Климов и приветства сътрудничеството с българската партия. „Това засега е само първият етап на съвместната ни работа, но положихме добра основа за по-нататъшното взаимодействие между нашите партии“, добави той. Заместник-секретарят на Генералния съвет на руската управляваща партия пожела на българските си колеги успех на изборите за Европейски парламент. „Сигурен съм, че след края на изборите ще имаме повече време за продължаване на контактите“, отбеляза Климов. Сподели:", "date": "2019.05.23", "title": "\"Атака\" ще си сътрудничи с партията на Путин (СНИМКИ)"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D1%88%D1%83%D0%BC%D0%B5%D0%BD-%D0%B4%D0%B2%D0%B0%D0%BC%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-news843621.html", "text": "Двама души са пострадали при катастрофа, станала тази сутрин на изхода на Шумен по пътя за Карнобат. Това потвърдиха от Областната дирекция на МВР в Шумен. Инцидентът е станал между два автомобила около 9 ч. Единият от пострадалите е по-леко ранен. Двамата са откарани в шуменската болница, уточниха от Областната дирекция на МВР. Сподели:", "date": "2019.05.23", "title": "Тежка катастрофа на изхода на Шумен, двама са ранени"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%BE%D1%82%D0%B8%D0%B2%D0%B0-%D0%B2-%D1%80%D0%B8%D0%BC-%D0%BF%D0%BE-%D1%81%D0%BB%D1%83%D1%87%D0%B0%D0%B9-%D1%87%D0%B5%D1%81%D1%82%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-24-%D0%BC%D0%B0%D0%B9-news843578.html", "text": "Председателят на Народното събрание Цвета Караянчева започва официално тридневно посещение в Рим по случай честванията за 24 май. Водената от Караянчева делегация ще се срещне днес с председателя на Сената в италианския парламент Мария Казелати. Караянчева и Казелати ще обсъдят парламентарното сътрудничество между двете държави и теми от взаимен интерес. Утре, в Деня на българската просвета и култура и на славянската писменост, Караянчева и водената от нея делегация ще бъдат приети във Ватикана от папа Франциск. Молебен за здраве и успехи на българския народ ще бъде отслужен в предоставения на българската църковна общност в Рим храм \"Свети Павел Ала Регула\". Официалната българска делегация ще се поклони пред гроба на Свети Константин-Кирил Философ в базиликата \"Сан Клементе\" и ще поднесе венци и цветя на паметника на Иван Вазов. На 24 май ще се проведе и традиционният официален прием в българското посолство в Рим по случай празника на духовността. Сподели:", "date": "2019.05.23", "title": "Българска делегация отива в Рим по случай честванията за 24 май"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%88%D0%B5%D1%84%D1%8A%D1%82-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D1%81%D0%B4%D1%81-%D0%B4-%D1%80-%D0%B0%D0%BD%D1%82%D0%BE%D0%BD-%D0%BA%D0%BE%D0%B9%D1%87%D0%B5%D0%B2-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD-news843550.html", "text": "Шефът на столичния СДС д-р Антон Койчев разкрива грозните схеми за купуване на гласове от БСП в София и областта. БСП влезе в кампанията негативно и стана заложник на физиологичната истеричност на лидерката Корнелия Нинова, заяви докторът, който е хирург. Той определи като голяма грешка на Столетницата опитът да не се включи Сергей Станишев в листата на червените, защото той е силен европейски български политик. С омраза Нинова така се е опитала да разчиства лични сметки, смята докторът. Той е сигурен, че Станишев, който може много да бъде критикуван като министър-председател, ще измести много хора от листата, дори водачката Йончева чрез преференциите. Членът на НИС заяви, че ще стане ясно дали \"сме успели (СДС) от коалирането с ГЕРБ, когато излязат резултатите на 26 май\". Според него никога не е имало толкова мръсна кампания. Стратегическа грешка беше от страна на БСП и бивши наши приятели да водят негативна кампания. Никой никога в световен мащаб не е печелил от негативна кампания, каза Койчев. Те са разчитали на различно поведение от страна на \"Демократична България\". Тяхното поведение обаче е голям грях по отношение на демократимно мислещия електорат. Те имат очевидно комплекси, но трябва причините за неуспехите да търсиш предимно в себе си, коментира Койчев, според когото хората не искат да гледат пореден ремейк на разделението. Затова от СДС се осъзнали, че трябва да са с ГЕРБ в ЕНП. ДБ често дори оставят убеждението, че пригласят на БСП с омразата и яростното си желание да свалят ГЕРБ от власт. И какво ще се получи от това, попита Койчев? Според него обаче от СДС не били тийнейджъри, че да си играят на харесване и на нехаресване. Коментирайки Илия Лазоров, който е под номер 17 в листата и старият седесар Александър Йорданов, бивш председател на Народното събрание с номер 6, Койчев категоризно заяви, че приносът на СДС за победата на евроизборите няма да е малък и \"ние ще изработим с труд нашия си евродепутат\", каза Койчев. \"Трендът в тази кампания се обърна, откакто Бойко Борисов излезе на терен\", смята Койчев. В коментар по повод здравните реформи той направи анализ как добрите ни медицински специалисти - лекари, сестри, рехабилитатори, в известна степен стават жертви на демагогията, с която си служи Корнелия Нинова. Койчев подчерта в този смисъл, че по темата \"здравеопазване\" работят чудесно с кмета на София Йорданка Фандъкова, защото има чуваемост от нейна страна. Койчев смята, че историческата отговорност към хората би било в основата на сътрудничество между СДС и ГЕРБ и за други предстоящи избори. Антон Койчев каза, че БСП са новатори и имат мрежа в акциите по купунане на гласове, като припомни раздаването на капачки за буркани от предишни кампании. СДС смята, че МВР ще свърши работата си по пресичане на такива манипулации и партията му активно ще съдейства за това. БСП тъпсят оправдание за неуспеха си, затова търсят възможност за провокации и като вменяват управленски и полицейски натиск, смята Койчев. Той призова хората да са разумни, за да не допуснат БСП отново на власт. Сподели:", "date": "2019.05.23", "title": "САМО В ПИК TV! Шефът на столичния СДС д-р Антон Койчев с последни разкрития за купуването на гласове от БСП (ОБНОВЕНА)"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D1%83%D1%81%D0%BD%D0%B0%D1%85%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B7%D0%B0%D0%BF%D0%B8%D1%81-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%8F-%D0%B5%D0%BC%D0%B8%D0%BB%D0%B8%D0%B0%D0%BD%D0%BE-%D1%81%D0%B0%D0%BB%D0%B0-news843605.html", "text": "Загиналият при самолетна катастрофа в Ламанша в края на януари Емилиано Сала не е искал да бъде трансфериран от Нант в Кардиф, към това сочи неизвестен до момента аудио запис, който беше пуснат в специалния документален филм \"Емилиано Сала, тайните на разбитата съдба\", излъчен снощи от \"Екип\". Записът е направен на 6 януари и в него аржентинецът споделя тежки думи със семейството си. \"Агентът ми се обади и каза, че е говорил с Франк Кита, синът на собственика на Нант. Те искат да ме продадат. Има оферта от Кардиф. Проведени са преговори и ще получат много пари. За клуба това е много изгоден трансфер, но от спортна гледна точка на мен не ми харесва. Искат да ме заставят на всяка цена да сменя отбора. Казах на агента си да ми намери нещо по-добро до края на трансферния прозорец. Той е казал на Кардиф категоричния ми отказ да играя за тях. Не искам да говоря с Валдемар Кита, той ми е противен. Дори не ме попита какво желая аз. Него го вълнуват единствено парите\", обявява Сала в излъчения запис. Както е известно, в крайна сметка 28-годишният Емилиано Сала премина от Нант в Кардиф и стана най-скъпият футболист в историята на уелския клуб. На 21 януари при полет от Франция до Уелс самолетът му изчезна от радарите в района на Нормандските острови. Тялото му беше открито в Ламанша на 4 февруари, след като извадиха отломките на самолета. Сподели:", "date": "2019.05.23", "title": "ЖЕСТОКА ТРАГЕДИЯ: Пуснаха скандален запис на загиналия Емилиано Сала"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BF%D0%B8%D0%BB%D1%8F-%D0%BB%D1%8A%D0%B6%D0%B8%D1%82%D0%B5-%D0%B8-%D0%BA%D0%BB%D0%B5%D0%B2%D0%B5%D1%82%D0%B8%D1%82%D0%B5-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%B8-%D0%B5%D0%BB%D0%B5%D0%BD%D0%B0-news843583.html", "text": "Премиерът Бойко Борисов буквално попиля лидера на БСП Корнелия Нинова и водача на червената листа Елена Йончева в ефира на Нова телевизия. Всички клевети и лъжи, избълвани от двете в последните дни, бяха категорично опровергани. Борисов показа документи за платени данъци на пристройка в родната му къща в Банкя, която според БСП била отделен имот с огромна квадратура. Оказа се обаче просто дворна барака! “Ще умра в родната си къща в Банкя и вие ще се живи, за да видите. Ако не е така елате да ме заплюете”. На въпроса с колко пари на месец живеете, Борисов отговори: с толкова, колкото получавам като заплата. Вчера на същия въпрос Нинова брутално излъга, че живее с 2500 лв. на месец. Справка в декларацията й пред антикорупционната комисия, която е подала сама и ПИК публикува, обаче показа, че тя се шири с над 11 000 лв. на месец. За пореден път председателят на ГЕРБ показа, че е истински европейски лидер, като засвидетелства уважението си към лидера на ПЕС - Сергей Станишев. \"Той е много важен човек в Европа”, каза Борисов. В същото време Корнелия Нинова всячески се опитва да изтика Станишев от Европа с организиране на преференции за Деница Златева, за което ПИК съобщи. През цялото време Борисов излъчваше самоувереност и владееше отлично езика на комуникацията. На екрана видяхме един истински лидер, а на същото място вчера две лелички бълваха отрова, клевети и жлъч. Сподели:", "date": "2019.05.23", "title": "Бойко Борисов попиля лъжите и клеветите на Корнелия и Елена!"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%B2%D1%82%D0%BE%D1%80%D0%BA%D0%B0%D1%82%D0%B0-%D0%BD%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B3%D0%B5%D0%B9%D1%82-%D0%BD%D0%B0-%D0%BA%D0%B0%D1%84%D0%B5-%D1%81-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-news843648.html", "text": "Авторката на \"Апартамент гейт\" Полина Паунова, която акостира в \"Свободна Европа\" след провала на протестърската телевизия BiT, редовно пие кафе в центъра на София с водачката на червената евролиста Елена Йончева и омбудсмана Мая Манолова. Трите дами предпочитали да сядат в знакови заведени в центъра на столицата като пицарията \"Виктория \" и \"Спагети китчън\". Това съобщиха пред ПИК граждани, които останали изумени от състава на женската им компания заради твърдото убеждение, създадено в тях, че трите дами би трябвало да са на враждуващи политически позиции и да не намират общ език. Изненадата на очевидците обаче нараснала още повече, когато установили, че срещите между Паунова, Йончева и Манолова не просто са чести, а и съвместни. На два пъти журналистката била засичана да пие кафе с депутатката от БСП и бившата народна представителка и сегашна омбудсманката от същата партия, която сега гравитира около Слави Трифонов. Друг път Паунова била само в компанията на Йончева. А съвсем скоро и трите прекарали доста време дори заедно като първи дружки. Еднаквата на ръст и на ширина журналистка, която иска да минава за острието на самопровъзгласилите се за демократични партии от сорта на \"Да, България\" на оскандаления експравосъден министър Христо Иванов и на злополучния лидер на ДСБ Атанас Атанасов, до неотдавна го раздаваше антикомунистка в сайта на бившата шефка на пресцентъра на Министерския съвет по време на неговото управлението на Иван Костов - Стояна Георгиева. Точно там Паунова забърка страшен скандал с Европейската комисия, като разпространи фалшивата новина, че тя настоява за смяната на главния прокурор в България и по-точно на Сотир Цацаров, тъй като това е една от главните цели на нейните покровители. Наложи се ЕК да опровергава грозните манипулации на пишман тълкувателката на констатациите от мониторинга по глава \"Правосъдие и вътрешни работи\". Но Паунова не спира да развява конската опашка на един от своите гуру - Христо Иванов, чиито враг №1 е главният прокурор, тъй като всичките присъдружни олигарси от подсъдимия Иво Прокопиев през подсъдимия Огнян Донев до въртеливия Сашо Дончев са клиенти на прокуратурата. Може би точно този мотив е сближил журналистката с Елена Йончева, която пък е подсъдима за пране на пари покрай офшорката си с банкера-беглец Цветан Василев, а занапред може да отговаря и за източването на БНТ чрез нейната фирма и ред други обвързаности, една от които е и злоупотребата с евросредства за къщи за гости, извършени от нейния свекър. Тази близост обаче се обяснява и с общата цел на т.н. \"демократи\" и БСП да атакуват ГЕРБ, за да ги свалят насилствено и с манипулации и компромати от власт и след това да решават какво ще правят, тъй като на честни и демократични избори не успяват да го направят. Не случайно откъм двете централи текат идентични послания по време на цялата кампания за евроизборите. Присъствието на Мая Манолова в съскащата компания на Полина Паунова и Елена Йончева също е напълно обяснимо не само заради принадлежността на омбудсмана към БСП. Свръхамбициозната бивша депутатка отдавна къдри завръщане на политическото поприще след края на мандата си и търси ракета-носител в различни посоки. Сред целите ѝ е или да оглави БСП след падането на Нинова, или да се превърне в лице на евентуалната партия на шоумена Слави Трифонов, с когото е много близка, и да щурмува кметския пост в София. При всички случаи Манолова се нуждае от верен паж в медиите, който е доказал, че изпълнява перфектно политически поръчки, и тя го е припознала в Полина Паунова. Тъй или иначе трите дами въртят интриги и завери заедно из софийските кафенета на принципа \"вари баба кокали\", където обикновено журналистката получава поръчките си, както са забелязали озадачените граждани. Което обяснява и общия хор на т.н. \"демократи\" и социалистите през последните месеци в компроматната война срещу ГЕРБ. Колкото до обективността на Паунова, липсата ѝ лъсна окончателно именно след като направи публикацията си за апартамента на Цветан Цветанов. Когато обаче се разкри далеч по-скандалната и порочна схема на \"Апартамет гейт\", в която е замесено знамето на \"протестърите\" Лозан Панов, боркинята срещу злоупотребите във властта и за граждански правдини оглушително замълча. Така постъпи и около скандалите с евтините имоти на президента Румен Радев. Мълчи и до ден днешен, но явно не и пред Елена Йончева и Мая Манолова, с които реди общи пасианси за атакуване на управлението. Сподели:", "date": "2019.05.23", "title": "САМО В ПИК! Авторката на \"Апартамент гейт\" на кафе с Елена Йончева и Мая Манолова"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D0%BC%D1%80%D0%BE-%D0%BE%D0%B1%D0%B2%D0%B8%D0%BD%D0%B8-%D0%B1%D0%BD%D1%82-%D0%B2-%D1%86%D0%B5%D0%BD%D0%B7%D1%83%D1%80%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BE%D1%82%D0%BA%D0%B0%D0%B7%D0%B0%D0%BB%D0%B0-%D0%B4%D0%B0-%D0%B8%D0%B7%D0%BB%D1%8A%D1%87%D0%B8-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D0%BA%D0%BB%D0%B8%D0%BF-news843622.html", "text": "Партия ВМРО обвини Българската национална телевизия в цензура, след като медията отказа да излъчи безплатно предизборния им клип. Това става ясно в позиция на ВМРО, изпратена до медиите. Съгласно споразумение с БНТ ВМРО има право на безплатно еднократно излъчване на клип до 40 сек. в последния ден от кампанията – 24.05.2019 г., излъчен по реда на жребия на ЦИК. Това задължение от страна на БНТ няма да бъде изпълнено спрямо партия, която по всички социологически данни е трета или четвърта политическа сила на Евроизбори 2019, съобщават от ВМРО. Причините: Клипът не давал ясна заявка за коя политическа сила агитира. Клип, който е минал през юридическите отдели на ВМРО, БТВ, Нова ТВ, Канал 3, България 24, България ОН ЕР, ТВ Европа и още десетки сайтове и онлайн платформи, а и се излъчва вече от месец, не е комфортен за телевизията, която се издържа от българските избиратели, допълват от ВМРО. В позицията на партията пише още:\"Според несъстоятелните тезиси на юридическия отдел на БНТ в заставката има логата на подкрепящите листата политически формации, които не са регистрирани за участие в ЦИК. Така е, действително не са, но това не им забранява да участват в предизборна агитация като активни участници, а и нещо повече ВМРО и формациите са подписали споразумения помежду си, чрез които са поели ангажименти за съвместна работа и партньорство в хода на кампанията.\" И въпреки ясното гласово послание „За ВМРО – БНД с номер 3 в бюлетината“, както и логото на ВМРО, а и логото на кампанията – българската шевица, номерът, под който се явява партията в интегралната бюлетина, който е избран след жребий на ЦИК (Реш. № 122-ЕП/10.04.2019 г.) и т.н., единствено и само Българската национална телевизия отказва излъчването на този клип, заявяват от ВМРО. \"Това за нас е проява на висша форма на наглост и юридически цинизъм. И питаме как юристите на БНТ четат законите на държавата – по поръчка или „по тяхна преценка“, както те самите ни заявиха. И всъщност тук държим да подчертаем, че за нас не е водещ нашият казус и еднократното, макар и гарантирано от споразумението излъчване. Това е политическа сегрегация. Ние от ВМРО – БНД питаме кой и защо се изплаши от нас и от Ангел Джамбазки, че донесе от „9 дола вода“, за да не пусне дори еднократно в ефира на БНТ клип на партия, която е в топ 4 за българските избиратели, които плащат заплатите, включително и на юридическия отдел на въпросната телевизия\", пише в позицията. \"Пуснахме сигнали и до ЦИК, и до СЕМ. Надяваме се на реална и адекватна реакция от двата водещи органа\", завършват от ВМРО. Сподели:", "date": "2019.05.23", "title": "СТРАШЕН СКАНДАЛ: ВМРО обвини БНТ в цензура! Телевизията отказала да излъчи предизборния клип на партията"}
{"url": "https://pik.bg/%D0%BD%D0%B5-%D1%82%D1%80%D1%8A%D0%B3%D0%B2%D0%B0%D0%B9%D1%82%D0%B5-%D0%B7%D0%B0-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D1%81%D0%B0-%D0%BB%D0%BE%D1%88%D0%B8-news843589.html", "text": "Лоши са условия за туризъм в планините. Това съобщиха от Планинска спасителна служба (ПСС) към Българския червен кръст. Времето е много променливо, като на места има мъгла, вятър и променлива облачност. Температурите варират от 2 до 10 градуса. През изминалото денонощие няма регистрирани инциденти. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470. Сподели:", "date": "2019.05.23", "title": "Не тръгвайте за планината, условията са лоши"}
{"url": "https://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%BE%D0%B7%D0%B8-%D0%BC%D1%8A%D0%B6-news843625.html", "text": "Мъжът за последно е видян в дома си около 23 часа на 21 май 2019 г. Висок е около 170 сантиметра, с кафяви очи. Облечен е бил със синя куртка, син панталон, обут с черни гумени галоши, носел е камуфлажна шапка. Страда от старческа деменция. Молим всички, които имат информация и данни за местонахождението му да се обадят на телефон 112 или да подадат сигнал в близкото полицейско управление. ОДМВР - Шумен издирва по молба на близките му Исмаил Исмаилов Чаушев на 86 години от село Друмево. Това съобщиха от ОДМВР - Шумен. Сподели:", "date": "2019.05.23", "title": "Виждали ли сте този мъж?"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%80%D1%8F%D0%B7%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B1%D1%80%D0%B0%D0%BD%D0%B8-%D0%B1%D1%81%D0%BF-news843647.html", "text": "Брани ли интересите на БСП и кръгът около партията главния прокурор Сотир Цацаров? Този въпрос взриви политическото пространство след интервюто на премиера Бойко Борисов по-рано днес. В него той изненадващо заяви, че главният прокурор брани БСП. Ето точните думи на премиера Бойко Борисов, който няколко пъти тази седмица уточни, че за разлика от президента Румен Радев не се бърка в избора на нов главен прокурор, но въпреки това въпросът отново му бе зададен от Виктор Николаев. „БСП винаги са си избирали главния прокурор. Даже съветниците на президентите на БСП обикновено стават или шеф на съда, или главен прокурор. Аз не съм избирал никой. И както виждате главният прокурор брани БСП през цялото време. Иначе цялото това възмездие, което всички очакваха към Тройната коалиция, щеше да се случи. Говоря за сегашния главен прокурор“, завърши Борисов в отговор на въпроса. Припомняме, че самата Елена Йончева вчера призна, че все още не е викана на разпит по обвинението й за пране на пари, което й бе предявено още в края на януари. Оттогава обаче по него няма развитие. Сподели:", "date": "2019.05.23", "title": "Борисов поряза Цацаров: Главният прокурор брани БСП!"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D1%81%D1%8A%D1%81-%D1%81%D1%83%D0%BF%D0%B5%D1%80-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B4%D0%B5%D0%BD%D1%8F%D1%82-%D0%B5-%D0%BF%D0%BE%D0%B4%D1%85%D0%BE%D0%B4%D1%8F%D1%89-%D0%B7%D0%B0-%D0%BD%D0%BE%D0%B2%D0%B8-%D0%BD%D0%B0%D1%87%D0%B8%D0%BD%D0%B0%D0%BD%D0%B8%D1%8F-news843559.html", "text": "4-ят слънчев ден се счита за тежък и напрегнат. Време за изпълнение на дълга. Ден на активните занимания и на риска. Рискът е благородно дело и е оправдан сега, пише в слънчевия хороскоп за днес астрологът. Само не участвайте в хазартни игри, може да останете без имущество, предупреждава тя. \"Препоръчват се занимания с физически практики. Благоприятно е за спортни съревнования и за занимания с бойни изкуства. Денят е подходящ само за нови начинания, не е за завършване на стари дела“, добавя астрологът. „Ден на милосърдието и за защита на слабите и беззащитните. Трябва да се застъпвате за тези, които са бити и унижени. Борете се за правдата, защитавайте честа и достойнството на другите хора, оказвайте помощ на близки, приятели или просто познати! Старайте се да разрешавате всяка заплетена ситуация, но го правете без да влагате излишни страсти и емоции, в рамките на допустимото и закона“, съветва Ивелина Пенчева. „Учете се да преодолявате всички страхове  и не проявявайте слабост и малодушие пред лицето на опасността! Смело вървете към победата и тогава ще ви се предостави щастливият шанс, способен много да промени живота ви! Денят е добър за начало на нови перспективни дела“, добавя тя. „Не бива да бъдете пасивни, да стоите и да чакате щастливият случай сам да дойде. Не трябва днес да изпадате в униние, да се разстройвате и да бъдете тъжни. Не се поддавайте на емоциите и гнева! Не изоставяйте работата си и не бягайте от отговорности“, предупреждава астрологът. „Не се препоръчва да се яде месна храна. Да се пият повече течности! Храната да бъде пикантна, а алкохолът е нежелателен“, добавя тя. „Отдайте предпочитание на розовото и червеното в облеклото! Избягвайте зеленото“, съветва астрологът. „Добре е да имате динамичен сън и вие да бъдете активни. Да се видите с къса коса или че се подстригвате, означава, че скоро ще се избавите от това, което ви спира. Зелена трева и изобщо всякаква зеленина е знак за тъга, неудачност. Водата пък е за клюки. Лошо е да се видите в огледало“, добавя тя. Сподели:", "date": "2019.05.23", "title": "Астролог със супер прогноза: Денят е подходящ за нови начинания"}
{"url": "https://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B0%D0%BE%D1%81-%D0%B2-%D0%B1%D1%81%D0%BF-%D0%BC%D0%BB%D0%B0%D0%B4%D0%B5%D0%B6%D0%B8-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B0%D0%B3%D0%B8%D1%82%D0%B8%D1%80%D0%B0%D1%82-%D0%B0%D0%BA%D1%82%D0%B8%D0%B2%D0%BD%D0%BE-%D0%B7%D0%B0-%D0%B3%D0%B5%D1%80%D0%B1-%D1%81%D0%BD%D0%B8%D0%BC%D0%BA%D0%B8-news843614.html", "text": "Младежкото обединение на БСП в миньорския град активно агитира перничани за подкрепа на сегашния кмет Вяра Церовска, който е представител на партия ГЕРБ, разкрива Перник 24.ком. С характерния за младите социалисти некадърен пиар представителите на столетницата изброяват успехите на сегашното управление във фейсбук страница, управлявана от техни активисти. Все още не е ясно каква е причината младежите на БСП да агитират за кмета Вяра Церовска, която е издигната от ГЕРБ. Една от причините може да е фактът, че Корнелия Нинова изхвърли от ръководството на партията депутата Станислав Владимиров-Станката. Друга възможна причина е, че старият комунистически род Темелкови губи позициите си в пернишката партийна структура. Сподели:", "date": "2019.05.23", "title": "ТОТАЛЕН ХАОС В БСП: Младежи на социалистите агитират активно за ГЕРБ (СНИМКИ)"}
{"url": "https://pik.bg/%D0%B8%D0%BD%D1%82%D0%B5%D1%80%D0%BF%D0%BE%D0%BB-%D1%80%D0%B0%D0%B7%D0%B1%D0%B8-%D0%BF%D0%B5%D0%B4%D0%BE%D1%84%D0%B8%D0%BB%D1%81%D0%BA%D0%B8-%D0%BA%D1%80%D1%8A%D0%B3-%D0%B8-%D1%81%D0%BF%D0%B0%D1%81%D0%B8-50-%D0%B4%D0%B5%D1%86%D0%B0-news843601.html", "text": "Девет души са били арестувани в Тайланд, Австралия и САЩ и 50 деца са били спасени, след като следователите от Интерпол са разбили педофилски кръг, съобщават от международната полицейска група, цитирани от БГНЕС. Очаква се да има повече арестувани докато полицията в близо 60 страни провежда разследвания във връзка с операцията на Интерпол, която започна преди 2 години в сайт в „тъмната мрежа”, който има 63 000 потребители в света. 50 деца бяха спасени след арестите. Полицията се опитва да идентифицира и децата, които са на други 100 снимки, които са били споделяни в тази част от Интернет. От Интерпол казват, че операцията им \"Черна китка\" е започнала, след като са намерили материали, които са били проследени до сайт в „тъмната мрежа”, където потребителите са използвали софтуер за криптиране, за да се скрият. „Тъмната мрежа” може да бъде достигната чрез различни търсачки и потребителите трябва да имат точния адрес, за да посетят сайта. Първият арест е бил реализиран в началото на 2018 г., когато основният администратор на един от сайтовете Монтри Салангам е бил задържан в Тайланд, а друг администратор – Река Токпутза е бил задържан в Австралия. Част от жертвите на Салангам са били собствените му племенници. Той е получил присъда от 146 години затвор. Токпутза бе осъден на 40 години затвор. Сподели:", "date": "2019.05.23", "title": "Интерпол разби педофилски кръг и спаси 50 деца"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BA%D0%B8%D0%BF%D1%8A%D1%80%D0%B5%D1%86%D1%8A%D1%82-%D1%81%D0%B3%D0%B0%D0%B7%D0%B8%D0%BB-%D1%86%D0%B8%D0%B3%D0%B0%D0%BD%D0%B8%D0%BD-%D0%B2-%D0%BD%D0%B8%D0%B2%D0%B0%D1%82%D0%B0-%D0%BF%D0%BB%D0%B0%D1%82%D0%B8-10-000-%D0%BB%D0%B5%D0%B2%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D1%81%D0%B8-news843642.html", "text": "Съдът пусна на свобода под гаранция от 10 000 лева кипъреца Димитракис Пирилис, който прегази крадец в имота си. Днес Пловдивският апелативен съд гледа обжалването на мярката му за неотклонение. Адвокатите му - Съби Узунов и Константин Давчев, поискаха по-лека мярка, след като на предишна инстанция му бе наложена мярка за неотклонение „задържане под стража“. Защитниците още веднъж изтъкнаха добрите характеристични данни на Пирилис и това, че той живее от 17 години в страната ни и се полза с добро име и авторитет сред жителите на село Болярино и на околните села, като дори им помага. Освен това няма опасност да се укрие и е съдействал на разследването. Пирилис дава работа на много хора, които все още не са получили заплатите си, тъй като е задържан, допълва \"Фокус\". Адвокатите изтъкнаха още, че няма кой да движи бизнеса му, ако той е в ареста. Според адвокат Давчев, циганите, които са свидетели по делото, лъжат за много неща, а техните показания се опровергават от автотехническата експертиза. Тя показва, че прегазването на 30-годишния Петър Гаджов е станало със скорост от 20 км/ч, а не 70, както твърдят те. По думите на адвоката Пирилис трябва да получи по-лека мярка и заради факта, че е защитавал собствеността си от циганите, които неведнъж са го крали. Обвиненият Пирилис призна, че много съжалява за случилото се и дори се разплака. Той каза още, че е готов да заложи имуществото си в полза на държавата. „Обичам циганите, дори жена ми, с която живея, е такава, а починалият е неин роднина“, каза още Пилирис. Прокурорът Светлозар Лазаров също предложи парична гаранция за кипъреца. Според него Пирилис е дошъл тук да прави бизнес, а в показанията на циганите наистина има противоречия. Така се стигна до решението на Апелативния съд да освободи кипъреца под парична гаранция от 10 000 лева. Определението е окончателно и не подлежи на обжалване. Сподели:", "date": "2019.05.23", "title": "ОТ ПОСЛЕДНИТЕ МИНУТИ: Кипърецът, сгазил циганин в нивата, плати 10 000 лева за свободата си"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BA%D1%80%D0%B8-%D0%BD%D0%BE%D0%B2%D0%B0-%D0%BE%D1%82%D1%81%D0%B5%D1%87%D0%BA%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%81%D1%82%D1%80%D1%83%D0%BC%D0%B0-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news843592.html", "text": "Министър-председателят Бойко Борисов откри нова отсечка на магистрала \"Струма\". По-рано днес той съобщи, че отсечката е трябвало да стане готова още през 2004 година за олимпиадата в Атина. Новата придобивка се пуска в експлоатация днес, за да може да помогне за намаляване на трафика в посока и от Гърция за предстоящите почивни дни. \"Пътувам към Благоевград, където днес се пуска движението по още 6,5 км от АМ „Струма“. Целта е улеснение на трафика и повишаване безопасността на движение за пътуващите към Югозападна България и Гърция при предстоящите почивни дни и летния сезон\", написа във Фейсбук Борисов. \"С около 1 година предсрочно се пуска новият участък от \"Струма\". Теренът е тежък, след Покровник започваме да катерим дефилето\", заяви заместник-министър Николай Нанков. \"Как да не ги е яд? Гледай какво е хубаво. Сигурно съм бил малък, когато е трябвало да стане. Дръвчета, канавки, двойни мантинели за сигурност. Трябва много да благодарим на археолозите, че това тук не трябваше да го преправяме. Нямаше да стане. Това тук беше планина, беше ливада\", каза премиерът. \"Това ти се вижда друг град, всичко тук беше олюпено, грозно, сега е санирано\", възхити се Борисов. \"Не запушваме околовръстното на Благоевград, с две кръгови кръстовища, тежък участък, с два моста над Струма и Логодажка река, укрепване на свлачищата. Скаптопара беше преместена. Нашият ангажимент е да изградим паркинг и пътните връзки\", заяви във видимо добро настроение Николай Нанков. \"Не искам да си мисля, ако не бяхме намерили общ език с археолозите, нямаше да стане. Вижте планината. За една минута влизаме, след 15-20 дни ще започнат тунелите. Финансирането е осигурено. На \"Хемус\" са влезли археолози, пратете още хора. Аз ще я направя до Кресна, от двете страни на Кресна да спре. После някой, който иска да даде няколко милиарда и да я качат така по планините. Нека го направят както искат. Има много мераклии за власт\", заяви пред журналисти Борисов. \"Не се отказваме, не сме дали проект. Защо да се разсърдя? Не искам да кача магистралата по върха? Не мога, вдигаме парите на учителите, санитари, доктори. Ние даваме разумен проект, ако не се приема, ще си караме по магистрала от двете страни и ще влизаме в Кресна по стария път. Можем да я направим магистралата да виси на въжета, но струва огромни пари. Трябва да си зададем въпроса дали искаме за тези 14 км. да дадем милиарди или искаме магистрала от София до Видин\", сподели още той. \"Сега идваме от ударно, до догодина до октомври, ще направим магистралата до Сърбия. Сега работим по проекта София - Скопие - Тирана със Световната банка. Нищо не намеквам, вие сте местни журналисти, идете, вижте. След 15-20 дни ударно започваме строителството на другия лот. За две години мисля, че ще ги оправят\", увери Борисов. \"Строителите мисля, че набраха много опит\", отчете премиерът. Сподели:", "date": "2019.05.23", "title": "ПЪРВО В ПИК TV: Бойко Борисов откри нова отсечка на магистрала \"Струма\" (СНИМКИ/ОБНОВЕНА)"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%BB%D0%B0%D0%BA%D1%8A%D1%82-%D0%BF%D0%BB%D0%BE%D0%B2%D0%B4%D0%B8%D0%B2---%D0%BE%D0%B4%D1%80%D0%B8%D0%BD-%D1%82%D1%80%D1%8A%D0%B3%D0%B2%D0%B0-%D0%B0%D0%BC%D0%B0-%D0%BD%D0%B5-%D1%81%D1%8A%D0%B2%D1%81%D0%B5%D0%BC-news843588.html", "text": "Международният влак Пловдив - Одрин, който беше обявен, че ще се движи от  24 май, каквато, няма да тръгне този петък, каквато бе първоначалната информация. Забавянето се налага поради административни и институционални уточнения, коментираха пред ПИК от БДЖ. Според предварително посоченото тренът, който ще вози мераклии за пазар в Одрин, ще се движи до края на годината, но само в събота и неделя. Така влакът ще потегли от Пловдив на 1 юни (събота) в 8:40 часа сутринта и ще бъде в състав от три вагона и при следното разписание: Сподели:", "date": "2019.05.23", "title": "ПЪРВО В ПИК! Влакът Пловдив - Одрин тръгва, ама не съвсем"}
{"url": "https://pik.bg/%D1%81%D0%B5%D0%BB%D1%81%D0%BA%D0%B0-%D0%B2%D0%B5%D1%87%D0%B5%D1%80%D0%B8%D0%BD%D0%BA%D0%B0-%D0%BF%D0%B8%D1%8F%D0%BD%D0%B8-%D1%81%D0%B5%D0%B4%D0%BD%D0%B0%D1%85%D0%B0-%D0%B4%D0%B0-%D1%81%D0%B5-%D1%87%D0%B5%D1%80%D0%BF%D1%8F%D1%82-%D0%B8-%D1%81%D0%B5-%D1%81%D0%B1%D0%B8%D1%85%D0%B0-news843598.html", "text": "54-годишен мъж е задържан за побой, съобщиха от ОДМВР в Сливен. Причината за конфликта между двамата е процес на изясняване. На 22 май след употреба на алкохол 54-годишният мъж с инициали И.Р. от село Дядово е нанесъл побой на своя 67-годишен гост. Пострадалият е откаран за лечение в МБАЛ-Сливен с наранявания по главата и фрактура на ръката, като няма опасност за живота му. Пробата за алкохол при задържането на И.Р. е показала 1.54 промила. По случая е започнато досъдебно производство. Сподели:", "date": "2019.05.23", "title": "СЕЛСКА ВЕЧЕРИНКА: Пияни седнаха да се черпят и се сбиха"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B3%D0%B0%D0%B7%D0%B8-%D0%B7%D0%B0%D0%BA%D0%BE%D0%BD%D0%B0---%D0%B4%D0%B6%D0%B8%D0%BF%D1%8A%D1%82-%D0%B9-%D0%B1%D0%B5%D0%B7-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BE%D1%82%D0%B3%D0%BE%D0%B2%D0%BE-news843609.html", "text": "В поредно скандално нарушение на закона е водачката на евролистата на БСП и обвиняема за пране на пари от КТБ през офшорка Елена Йончева. Протежето на Корнелия Нинова няма задължителната застраховка гражданска отговорност на скъпия си джип за близо 150 бона! Докато всички българи чинно си плащат полиците за обезщетения при евентуални произшествия на пътя, Йончева изключително скандално гази законите и при това има наглостта да говори за справедливост и ред. Справка на ПИК и с днешна дата показва, че колата й, която е с регистрационен номер СВ3662АХ няма платена гражданска отговорност, което е видно и от снимката. За подобно нарушение актът е минимум 400 лв., тъй като то е особено сериозно. Ако се случи някоя беля и пострада човек или дори автомобила му, няма откъде да му бъдат платени щетите, тъй като изключително нагло Елена Йончева не е платила задължителната полица! , е пазена като шеф на мафията от охранители и шофьор и затова рядко кара личния си мощен джип. По закон обаче неплащането на застраховката е нарушение - \"дори и превозното средство да не се ползва или да е в такова техническо състояние, което да не позволява то да бъде използвано, задължението за валидна полица не отпада. Повреда или продължителен ремонт не са основание за несключване или прекратяване на действаща полица. Задължението да поддържате валидна полица по гражданска отговорност може да бъде прекратено само с дерегистрация на преводното средство\". Нарушенията на закона обаче явно не са новост и никак не притесняват обвиняемата в пране на пари депутатка от БСП Елена Йончева. . Самата тя нагло оправда това с \"неволен пропуск\", но ако редови гражданин го стори, ще бъде глобен солено. Явно Йончева смята, че е над законите и манипулациите й могат да минават метър до безкрай. Припомняме, че тя не декларира палата в \"Драгалевци\", който обитавала под наем от цели 3400 лв. При това не получава заплата като депутат, защото не ходи на работа. Откъде тогава има доходи за подобен луксозен палат, остава пълна загадка и трябва да бъде проверено от антикорупционните доходи за скрити икономически зависимости. Огромно съмнение тегне и около факта, че Йончева живее под наем, докато в същото време има собствени два апартамента и къщи в София на нейно име, които са част от имотното й благосъстояние за близо 2 млн. лв. Палатът, в който Йончева живее в \"Драгалевци\" срещу 3400 лв. наем при все, че има собствени имоти за близо 2 млн. лв. Отпред е паркиран въпросният й джип, за който не е платила \"Гражданска отговорност\". Кадърът е от видеото на ПИК TV с дрон, в което медията ни разкри, че обитава тайния палат преди месец и половина Йончева излиза от палата си, охранявана като мутреса, вляво се вижда и джипа, докато тя влиза в служебната кола, осигурена й от Корнелия Нинова Джипът на Йончева пред палата й тази зимата Сподели:", "date": "2019.05.23", "title": "РАЗКРИТИЕ НА ПИК: Елена Йончева гази закона - джипът й без задължителната гражданска отговорност (СНИМКИ)"}
{"url": "https://pik.bg/%D0%B1%D0%B8%D0%B2%D1%88-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B1%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD-%D0%BF%D0%BE-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%BB%D0%B8%D1%87%D0%BD%D0%B0--news843542.html", "text": "Бившият държавен секретар на САЩ Рекс Тилърсън е заявил на закрито изслушване в Конгреса на САЩ, че президентът на Русия Владимир Путин е бил много добре подготвен за първата си среща с американския си колега Доналд Тръмп на срещата на Г20 през 2017 година, съобщава The Washington Post, цитирани от „Газета”. Той е уточнил, че Путин е бил далеч по-подготвен за тази среща от своя американски колега. Тилърсън е добавил, че Путин е поставил Тръмп в „неизгодна ситуация”, тъй като американската страна е очаквала кратки преговори, които обаче са продължили два часа, като в тях са били обсъждани глобални геополитически въпроси. „Разликата в подготовката на Путин и Тръмп за срещата доведе до ситуация с неравностойни условия”, заключил Тилърсън. Сподели:", "date": "2019.05.23", "title": "Бивш държавен секретар на САЩ: Владимир Путин бе подготвен по-сериозно за първата си лична среща с Доналд Тръмп от него"}
{"url": "https://pik.bg/%D0%BE%D1%82-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D1%89%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-news843556.html", "text": "Министерството на отбраната на САЩ отказа да коментира медийните информации относно разглеждането на искане за изпращане допълнително на до 10 000 американски войници в Близкия изток с оглед напрежението около Иран. \"Съгласно дългогодишна ни политика, няма да обсъждаме или спекулираме за потенциални бъдещи планове или искания за изпращане на сили\", лаконично коментираха от пресслужбата на американското отбранително министерство пред TACC, цитирани от „Фокус”. По-рано бе съобщено, че Пентагонът обмисля изпращането на допълнителни 5 000 американски военнослужещи в Близкия изток. Информацията разпространи „Ройтерс”. Агенцията се позова на източник от Пентагона, който поясни, че предложението се обсъжда с оглед продължаващото нарастване на напрежението с Иран. Сподели:", "date": "2019.05.23", "title": "От Пентагона отказаха коментар на информацията за изпращането на още американски войници в Близкия изток"}
{"url": "https://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B3%D0%B5%D1%80%D0%B1-%D0%B2%D0%BE%D0%B4%D0%B8-%D1%81-%D0%BD%D0%B0%D0%B4-5-%D0%BD%D0%B0-%D0%B1%D1%81%D0%BF---%D0%B3%D0%BE%D1%80%D0%B5%D1%89%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-%D0%B5%D0%BA%D0%B7%D0%B0%D0%BA%D1%82%D0%B0-news843635.html", "text": "ГЕРБ ще спечели 32,4% от гласовете и ще има 7 евродепутати, а БСП с 27.3% от гласовете ще има 6 места в европарламента. Това прогнозират от \"Екзакта\". Следват ДПС с 13.3% и 3 мандата и ВМРО-БНД с 6,5% и един мандат. Според \"Екзкакта\" извън европарламента остават ВОЛЯ-Българските Родолюбци с 4.5%, \"Демократична България\" с 4.3%, \"Атака\" с 2%, \"Патриоти за Валери Симеонов\" също с 2% и Коалиция за България с 1,8%. Според агенцията ГЕРБ и БСП влязоха в кампанията с близки резултати. С разгръщането на кампанията обаче ГЕРБ успя да вземе преднина, да повиши резултата си и да изпревари БСП. При този тренд може да очакваме ГЕРБ да печели подкрепа до самия изборен ден. Данните на „Екзакта” показват още, че евровотът се възприема като по-важен от избирателите на ГЕРБ отколкото от тези на БСП. 54% от избирателите на партията на Борисов заявяват, че евроизборите са важни лично за тях, докато това твърдят 45% от избирателите на социалистите. Равни дялове – от по 42% от избирателите на ГЕРБ и на БСП възнамеряват да гласуват преференциално. Редица преки и косвени индикатори, използвани в последните изследвания на „Екзакта”, показват, че на 26 май е най-вероятно да гласуват около 2 млн. избиратели или очакваме избирателна активност в рамките на 26%-32%. В столицата активността ще бъде по-ниска от средната. Извънредни събития и обстоятелства в дните до вота могат да отблъснат или да привлекат още избиратели. Прогнозата е изготвена на базата на национално представително проучване проведено в периода 18-22 май 2019 г. По домовете им са интервюирани 1000 пълнолетни българи, в 125 гнезда, в 91 населени места. Методиката на регистрация е пряко полустандартизирано интервю „лице в лице”. Изследването е независимо от външно финансиране и е реализирано със собствени средства на „Екзакта Рисърч Груп”. Максималната грешка при 50-процентните дялове е около +/-3%. Сподели:", "date": "2019.05.23", "title": "ТОТАЛНА ДОМИНАЦИЯ: ГЕРБ води с над 5% на БСП - горещи данни от \"Екзакта\""}
{"url": "https://pik.bg/%D1%80%D0%B0%D0%B4%D0%BE%D1%81%D1%82%D0%B8%D0%BD-%D0%BA%D0%B8%D1%88%D0%B8%D1%88%D0%B5%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news843597.html", "text": "Бившият национал на България Радостин Кишишев направи коментар относно ЦСКА. Ето какво заяви Кишишев в ефира на \"Диема\": \"Оказа се, че няма шампионски манталитет в ЦСКА. Мачовете с Ботев (Пловдив) не успяха да ги вземат... Имат лидер в лицето на Гриша Ганчев, но колко треньори се смениха там? Не е това пътят и може би трябва да се радват, че са стигнали до последен мач, решаващ титлата у нас. Не казвам, че в ЦСКА има лоши футболисти. В индивидуални аспекти има такива, че ЦСКА доминира, но отборно не. Не познавам Люпко Петрович. Смятам, че това е човек, който трябва да се пенсионира. Не мисля, че той е човекът, който трябва да работи в ЦСКА. Всеки трябва да знае кога трябва да помага и кога да спре. Аз не знам там кой е треньорът, та не му знам точната роля\", е мнението на Кишишев. Сподели:", "date": "2019.05.23", "title": "Радостин Кишишев с остър коментар за \"червените\""}
{"url": "https://pik.bg/%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%8E%D0%BD%D0%B5%D1%81%D0%BA%D0%BE-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news843554.html", "text": "По покана на президента Румен Радев на 23 и 24 май на официално посещение в България ще бъде генералният директор на Организацията на ООН за образование, наука и култура (ЮНЕСКО) Одри Азуле, съобщи прессекретариатът на държавния глава, цитиран от БНР. Участието на Одри Азуле в тържественото отбелязване на 24 май - Ден на българската просвета и култура и на славянската писменост, е израз на уважение към приноса на страната ни за развитието на световната култура, се отбелязва в съобщението. В рамките на официалното ѝ посещение ще бъдат обсъдени и перспективите за последващо разширяване на сътрудничеството между  България и ЮНЕСКО в областта на образованието, науката и опазването на културното наследство. Румен Радев и Одри Азуле ще имат разговори днес, а преди тях генералният директор на ЮНЕСКО ще се срещне с ректора на Софийския университет „Св. Климент Охридски“ проф. Анастас Герджиков и ще изнесе в аулата на висшето училище лекция на тема: „ЮНЕСКО и предизвикателствата на 21 век“. На 24 май държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие за 24 май. В рамките на официалното си посещение в България Одри Азуле ще проведе срещи и с министър-председателя Бойко Борисов и с вицепремиера и министъра на външните работи Екатерина Захариева. Сподели:", "date": "2019.05.23", "title": "Генералният директор на ЮНЕСКО пристига на посещение в България"}
{"url": "https://pik.bg/%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BE%D0%B1%D0%B8%D0%BB%D0%BD%D0%B8-%D0%B2%D0%B0%D0%BB%D0%B5%D0%B6%D0%B8-%D1%81-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-%D0%B7%D0%B0-9-%D0%BE%D0%B1%D0%BB%D0%B0%D1%81%D1%82%D0%B8-%D0%BA%D0%B0%D1%80%D1%82%D0%B8-news843539.html", "text": "Преди обяд днес ще е предимно слънчево. Към обяд в Западна България, а до края на деня и над останалата част от страната ще се развива купеста и купесто-дъждовна облачност и на места ще превали и прегърми, съобщават от Националния институт по метеорология и хидрология на сайта си Вятърът ще е слаб от северозапад, в Дунавската равнина – умерен от запад. Дневните температури ще достигнат до между 22 и 27 градуса. Жълт код за обилни валежи с гръмотевици и градушки е обявен в 9 области на страната за днес. Предупреждението за обилни валежи е в сила за областите: Благоевград, Пазарджик, Смолян, Пловдив, Кърджали, Хасково, Стара Загора, Габрово, Сливен и Ямбол. Вечерта и през нощта срещу петък в Южна България ще има условия за развитие на мощни гръмотевични бури. На отделни места валежите ще са интензивни с количества, достигащи 30 – 45 л/кв.м. Очакват се градушки. Над планините ще се развива купеста и купесто-дъждовна облачност и на места ще превали и прегърми. Вечерта явленията ще са по-интензивни и в повече райони. Вятърът ще е слаб до умерен от северозапад, с временни усилвания преди и по време на гръмотевични бури. Максималната температура на височина 1 200 метра ще е около 17 градуса, на 2 000 метра – около 10 грвадуса. Над Черноморието ще преобладава слънчево време, с повече облаци в следобедните часове. Вечерта на отделни места ще превали и прегърми. Ще духа слаб до умерен запад-северозападен вятър. Максималните температури ще са между 23 и 27 градуса. Температурата на морската вода ще достигне 17 – 18 градуса. Вълнението на морето ще е около 2 бала. . Сподели:", "date": "2019.05.23", "title": "ОБЛАЦИ И ДЪЖД: Жълт код за обилни валежи с гръмотевици и градушки за 9 области (КАРТИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80-%D0%BF%D0%BE%D1%82%D0%B2%D1%8A%D1%80%D0%B4%D0%B8---%D0%B3%D0%B5%D1%80%D0%B1-%D0%B4%D1%8A%D1%80%D0%BF%D0%B0-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%BE-%D0%BF%D1%80%D0%B5%D0%B4-%D0%B1%D1%81%D0%BF-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B4%D0%B0%D0%B2%D0%B0-%D0%BF%D1%80%D0%B5%D0%B4%D0%BD%D0%B8%D0%BD-news843624.html", "text": "Няколко дни преди изборите за Европейски парламент „Барометър България“ проведе финално експресно телефонно проучване за нагласите на българските избиратели. С наближаването на изборния ден намерението на гласоподавателите твърдо да отидат до урните леко се е повишило - от 33,8% на 37,5%, но и на твърдо решилите да не гласуват - от 29,7% на 33,6%, за сметка на колебаещите се - от 36,7% на 28,9%, като основните тенденции в предпочитанията им за кого да дадат вота си се запазват с превес на ГЕРБ над основния им опонент БСП и затвърждаване на подкрепата за ВМРО. По всяка вероятност избирателната активност ще остане относително ниска - 37,5%, като делът на колебаещите се намалява на 28,9%. Делът на тези, които вече заемат твърда позиция спрямо предишното изследване на „Барометър България“ се разпределя относително равномерно между изявилите желание да гласуват и тези, които със сигурност няма да го направят в неделя - 33,6%. Тенденцията за превес на ГЕРБ пред БСП се запазва, въпреки продължаващата размяна на предизборни остри реплики между лидерите им. Това не носи особена полза за никоя от двете формации, като по-скоро започва да отблъсква избирателите им. Твърдо желание да гласуват за ГЕРБ заявяват 30,9% от анкетираните, а столетницата подкрепят 27,2%. Това би гарантирало 6 сигурни евродепутата за ГЕРБ и 5 за БСП, с възможност да нараснат с още един в зависимост от финалната избирателна активност в неделя. ДПС също ще имат сигурно представителство в Европарламента със заявена подкрепа от 10,5% от участниците в проучването. Движението по всяка вероятност ще излъчи 2-3 евродепутата, като трябва да се има предвид че социологическите прогнози и проучвания сред традиционния им електорат са трудни поради спецификата му – географска разпокъсаност в малки населени места. ВМРО с водач на листата Ангел Джамбазки продължава да привлича симпатизанти и подкрепа им нараства до 8,3% от анкетираните, което също осигурява представителство в Европарламента. Това донякъде отговаря и на общоевропейската тенденция за повишена подкрепа към патриотични организации и ако ВМРО съумее да запази и дори увеличи одобрението си до неделя, може да си осигури и втори евродепутат. Прави впечатление в хода на изследването, че значителен дял от избирателите не знаят дори датата на провеждане на изборите за Европейски парламент и отговарят с „не се интересувам“ – факт, който може да се обясни както с възприятието на евроизборите като нещо ирелевантно към ежедневието на българите, така и с провеждането на изборите по време на слетите почивни дни около неработния 24 май. Сподели:", "date": "2019.05.23", "title": "ИЗВЪНРЕДНО В ПИК! \"Барометър\" потвърди - ГЕРБ дърпа решително пред БСП. Агенцията дава преднина от 3,7% (ГРАФИКИ)"}
{"url": "https://pik.bg/%D0%BE%D1%82-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BF%D0%BB%D0%B0%D1%82%D1%8F%D1%82-%D1%81%D0%BE%D0%BB%D0%B8%D0%B4%D0%BD%D0%B0-%D1%81%D1%83%D0%BC%D0%B0-%D0%B7%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BF%D0%BE%D0%BB%D1%83%D0%B7%D0%B0%D1%89%D0%B8%D1%82%D0%BD%D0%B8%D0%BA-news843547.html", "text": "Португалското авторитетно издание \"А Бола\" информира за предстоящ трансфер в Лудогорец, съобщава „Тема Спорт”. Според медията, разградчани са отправили оферта към бразилския атакуващ халф на Авеш Лукиняш. Той е 22-годишен и е висок 169 см. Според \"А Бола\", разградчани са готови да платят 800 000 евро за правата му. Интересното е обаче, че те са поделени по 50% между Бенфика и Авеш. Лисабонските \"орли\" обаче имат клауза, според която могат да си върнат играча, като откупят останалите 50%. Ако не се възползват от това, то Авеш е свободен да приеме офертата на Лудогорец. За Бенфика Лукиняш е ритал главно за втория отбор и вероятността да се стигне до връщането му е малка. В кариерата си бразилецът е имал още един отбор - Виляфранкуензе, който е от трета дивизия на Португалия. Според португалските медии решение се очаква да има до няколко дни. Играчът е бил наблюдаван на няколко пъти на живо от скаути на Лудогорец. С ръста и бързината си футболистът се вписвал отлично в концепцията на разградчани. Сподели:", "date": "2019.05.23", "title": "От Лудогорец готови да платят солидна сума за бразилски полузащитник"}
{"url": "https://pik.bg/%D0%B7%D1%80%D0%B5%D0%BB%D0%BE%D1%81%D1%82%D0%BD%D0%B8%D1%86%D0%B8%D1%82%D0%B5-%D1%81%D0%B5-%D1%8F%D0%B2%D1%8F%D0%B2%D0%B0%D1%82-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B8-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D0%BC%D0%B0%D1%82%D1%83%D1%80%D0%B0-news843551.html", "text": "Зрелостниците се явяват днес на втората си задължителна матура, съобщава Нова телевизия. Тя ще е по  предмет по избор. Най-много са избралите да отидат на изпита по \"Английски език\". Вторият най-желан предмет е \"Биология\", следвана от \"География\", а най-малко ще са учениците на препитването по \"История\" и \"Немски език\". Матурата започва в 08:00 часа. Подалите документи да се явят на теста са малко над 40 000 ученици от цялата страна. Заради преписване по време на матурата по \"Български език и литература\" във вторник бяха анулирани 11 писмени работи. Сподели:", "date": "2019.05.23", "title": "Зрелостниците се явяват на втората си задължителна матура"}
{"url": "https://pik.bg/%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%BD%D0%B0-%D0%B4%D0%B2%D1%83%D0%B4%D0%BD%D0%B5%D0%B2%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-news843546.html", "text": "Министър-председателят на Северна Македония Зоран Заев пристига на двудневно посещение в Черна гора по покана на колегата си от Подгорица Душко Маркович, съобщава скопската електронна медия АКО, цитирана от „Фокус”. В рамките на визитата си Заев ще се срещне също с президента на Черна гора Мило Джуканович и ще участва в съвместна сесия на правителствата на двете страни. Правителството на Черна гора обяви, че след това ще бъдат подписани няколко двустранни документа. Също така ще се проведе бизнес форум, на който ще присъстват премиерите на двете страни, министри и представители на бизнеса. Сподели:", "date": "2019.05.23", "title": "Визита: Премиерът на Северна Македония е на двудневно посещение в Черна гора"}
{"url": "https://pik.bg/%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0-%E2%80%9E%D0%B4%D0%B0-%D0%B1%D1%8A%D0%B4%D0%B5-%D0%BE%D1%82%D0%BF%D1%80%D0%B0%D0%B2%D0%B5%D0%BD%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE%E2%80%9D-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-news843545.html", "text": "Съветникът на американския президент Доналд Тръмп по въпросите на националната сигурност Джон Болтън призова випускниците на Академията на бреговата охрана на САЩ  „да отправят предизвикателство” към военното влияние на Русия в Арктика, съобщава Sputnik International. „Вие може да помогнете на САЩ да отправи предизвикателство срещу растящото руско военно влияние в Арктика”, е заявил той. Болтън е добавил, че САЩ трябва да попречат на намеренията на Китай да усилият влиянието си в Арктика. По думите му, за тази цел трябва да се строят кораби от нов клас за целогодишно присъствие в региона. Сподели:", "date": "2019.05.23", "title": "Съветник на Доналд Тръмп призова „да бъде отправено предизвикателство” на военното влияние на Русия в Арктика"}
{"url": "https://pik.bg/%D0%B2%D1%8F%D1%80%D0%B0-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%BC%D1%8A%D1%87%D0%B5%D0%BD-%D0%BC%D0%BD%D0%BE%D0%B3%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%B5%D1%82%D0%B8%D1%82%D0%B5-%D0%B8%D0%BA%D0%BE%D0%BD%D0%B8-%D0%B9%D0%B5%D1%80%D0%B0%D1%80%D1%85-news843560.html", "text": "Във време на жестокия иконоборчески император Лъв Арменец свети Михаил бил отстранен от епископската си длъжност, загдето поддържал иконопочитанието. Бил пратен на заточение, където в голяма бедност и много страдания умрял в 818 г., като докрай останал верен на православието. - той бил свят и мъдър йерарх. От детство се посветил в служба на Бога. Подвизавал се заедно със св. Теофилакт Никомидийски († ок. 832). Заради своя подвижнически и девствен живот още млад бил избран и посветен от цариградския патриарх Тарасий за епископ Синадски. Участвал в Шестия Вселенски събор (787 г.). Сподели:", "date": "2019.05.23", "title": "ВЯРА: Честваме мъчен много заради светите икони йерарх"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%BE%D0%B3%D1%80%D0%BE%D0%BC%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B8-%D0%B1%D0%BE%D0%B6%D0%B8%D0%BD%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B5%D0%B3%D0%BD%D0%B0%D1%82-%D0%BA%D1%83%D1%84%D0%B0%D1%80%D0%B8%D1%82%D0%B5-news843600.html", "text": "Новият треньор на Левски Петър Хубчев вече има избистрена концепция за състава през следващата кампания. И в нея не фигурират голяма част от опитните играчи на \"сините\". След дербито с ЦСКА, загубено с 0:2, Николай Михайлов за пореден път заяви, че иска да остане на \"Герена\" и през следващия сезон. Явно обаче шефовете не са напълно сигурни по този въпрос, щом до момента двете страни са имали само един разговор, при това общ, както обясни 30-годишният страж. Контрактът му изтича с края на първенството. В него има опция за удължаването му с още 2 сезона, мно тя може да не бъде активирана. Действащо споразумение с Левски и за следващата кампания има Валери Божинов, но нападателят почти сигурно ще трябва да си търси нов отбор, твърди \"Тема спорт\". Той разочарова напълно в последните две срещи - влезе резерва срещу \"армейците\" и бе титуляр срещу Лудогорец (1:1). Той дойде през зимата от Ботев Враца, но бе на терена само в 9 двубоя, в които вкара 2 пъти. Така от играчите, които са прехвърлили 30-те, на \"Герена\" се очаква да остане само Живко Миланов. Капитанът все още държи ниво. Затова и ще продължи да носи лентата. При \"сините\" предстоят доста промени през лятната пауза. От тима ще си тръгнат още халфовете Антони Белмонт и Богдан Вашчук, както и нападателят Серджиу Буш. Столичани пробват да се освободят и от преотстъпените през пролетта чужденци Филипе Нашименто, Ривалдиньо и Луан Виана. Освен по състава размествания ще има и по високите етажи на клуба. Очаква се директорски пост да заеме журналистът Ивайло Цветков-Нойзи, който изгледа двубоя с ЦСКА (0:2) от ложите на националния стадион. Очаква още в Левски да има и нов шеф на школата. Разговори за поста се водят със сърбина Ратко Достанич, който вече има два престоя на \"Герена\" - като помощник, както и като старши треньор. Сподели:", "date": "2019.05.23", "title": "ФУТБОЛНА БОМБА: Огромни промени при \"сините\", Ники Михайлов и Божинов може да стегнат куфарите в гранда..."}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B3%D0%B5%D1%80%D0%B1-%D1%81-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%B5%D0%B4%D0%BD%D0%B8%D0%BD%D0%B0-%D0%BF%D1%80%D0%B5%D0%B4-%D0%B1%D1%81%D0%BF---%D1%80%D0%B0-news843566.html", "text": "Ново социологическо проучване на \"Алфа Рисърч\", приключило вчера, дава убийствена преднина на ГЕРБ пред БСП. Според социолозите ГЕРБ получава 31,1% от гласовете, докато за БСП биха гласували едва 26,5% \"Една от тенденциите, които отчитаме, е леко разбуждане за европейските избори. Очакваме до урните да отидат около 35-36% до урните в неделя. Това е около 2 млн. и 100 хиляди души\", обяви социологът Геновева Петрова. \"Скандалите в страната и цялостното разочарование на хората в политиката, както по-ниският интерес към случващото се в Европа, повишават тежестта на последните дни от кампанията\", добави тя. \"Нашето проучване буквално приключи вчера. Една трета от гласуващите все още не знаят за кого да гласуват\", коментира социологът. Петрова коментира, че прави впечатление, че ДПС успява да мобилизира голяма част електората си, затова и резултатът им е около 14%. Все още неяснота витае около патриотичните организации, където с най-голяма подкрепа към този момент е ВМРО. \"Ако в началото на мандата смятахме, че ГЕРБ и БСП ще имат по равен брой евродепутати, сега по-голямата вероятност е ГЕРБ да вкарат най-много евродепутати\", добави социологът на \"Алфа Рисърч\". Сподели:", "date": "2019.05.23", "title": "ИЗВЪНРЕДНО В ПИК: Ново проучване за евроизборите! ГЕРБ с унищожителна преднина пред БСП - разликата скочи до близо 5% (ГРАФИКА)"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D0%B7%D0%B0%D1%81%D0%B8%D0%BB%D0%B5%D0%BD-%D1%82%D1%80%D0%B0%D1%84%D0%B8%D0%BA-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news843549.html", "text": "Очаква се засилен трафик по пътищата в страната днес, съобщава Нова телевизия. Стотици хора тръгват на път за трите почивни дни. Затова ще бъде ограничено движението на тежкотоварните автомобили. От 14:00 до 20:00 часа днес се спира движението на камиони над 12 тона по автомагистралите и най-натоварените пътища. Същата забрана ще важи и в неделя, но от 09:00 до 12:00 часа. За да се улесни трафикът днес  в участъците с ремонт на магистралите \"Тракия\" и \"Хемус\" ще има по две ленти за Бургас и Варна и една за София. Сподели:", "date": "2019.05.23", "title": "ВАЖНО: Очаква се засилен трафик по пътищата в страната"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B2-%D0%B4%D0%BE%D0%BC%D0%B8%D0%BD%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-news843548.html", "text": "Частен хеликоптер, на борда на който са пътували пилот и двама пасажери, се е разбил в провинция Пуерто Плата в Доминиканската република, съобщава El Nacional, цитирани от „Лайф” По информация на изданието, още преди падането хеликоптерът се е взривил. Пътниците в хеликоптера са били ръководители на телекомуникационни компании, като те са загинали на място. Пилотът е починал по-късно в болница, след като е имал 98 процента изгаряния. От Доминиканския институт за гражданска авиация работят по установяването на причината за авиокатастрофата. Сподели:", "date": "2019.05.23", "title": "ТРАГЕДИЯ: Трима загинаха при падане на хеликоптер в Доминиканската република"}
{"url": "https://pik.bg/%D0%BE%D1%89%D0%B5-%D0%BD%D0%B5-%D1%81%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA%D0%B2%D0%BE-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-%D0%B1%D0%B8%D1%82%D0%B8%D1%82%D0%B5-%D0%BE%D1%82-%D0%B3%D1%80%D0%B0%D0%B4%D1%83%D1%88%D0%BA%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D1%86%D0%B8-%D0%B2-%D1%81%D0%B2%D0%B8%D1%89%D0%BE%D0%B2%D1%81%D0%BA%D0%BE-news843508.html", "text": "Все още не е ясен точният размер на щетите от градушката върху земеделските култури в селата около Свищов и Левски, съобщи Би Ти Ви. Причина за забавянето на оценката е нестабилното време. Срокът, в който пострадалите стопани трябва да подадат заявление към поземлената комисия, е един месец. По груби изчисления, засегнатите площи са около 70 000 дка. Държавата ще отпуска помощ, но при 100 процента унищожени ниви. Сподели:", "date": "2019.05.23", "title": "Още не се знае какво обезщетение ще получат битите от градушка земеделци в Свищовско"}
{"url": "https://pik.bg/%D1%81%D1%80%D0%B8%D0%B2-%D0%BD%D0%B0-youtube-%D0%B8%D0%B7%D0%BF%D1%80%D0%B0%D0%B2%D0%B8-%D0%BD%D0%B0-%D0%BD%D0%BE%D0%BA%D1%82%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-news843553.html", "text": "Ползватели на видеохостинга YouTube в редица страни сигнализираха за срив в работата на сервиза, съобщава специализираното електронно издание Downdetector. Посочва се, че срив е бил регистриран в САЩ, Украйна, Япония, Франция, Германия, Великобритания, България, Румъния и Русия. Основните оплаквания са били свързани с транслацията на видео (75 процента от подадените сигнали). 13 процента от сигналите на ползвателите са с оплаквания, че не успяват да влязат в акаунтите си, а 11 процента – цялостно от работата на видеохостинга. Сподели:", "date": "2019.05.23", "title": "Срив на YouTube изправи на нокти потребители по целия свят"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B7%D1%80%D0%B5%D0%BB%D0%BE%D1%81%D1%82%D0%BD%D0%B8%D1%86%D0%B8%D1%82%D0%B5-%D1%80%D0%B5%D1%88%D0%B0%D0%B2%D0%B0%D1%82-%D0%B2%D0%B0%D1%80%D0%B8%D0%B0%D0%BD%D1%82-1-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D0%BC%D0%B0%D1%82%D1%83%D1%80%D0%B0-news843568.html", "text": "Днес се провежда втората задължителна матура по предмет по избор. Тази сутрин беше изтеглен Вариант 1. Очаква се да се явят над 41 000 зрелостници.Те могат да избират между 13 различни предмета. Матурата започва в 8 часа и продължава четири астрономически часа, предава БНТ. Най-много зрелостници - над 14 600 са избрали да се явят на изпита по английски език. Вторият най-желан предмет е биология, като матура по него ще положат над 11 000 ученици. Почти толкова са предпочели в дипломата им за средно образование вместо оценка от втора матура да се запише средноаритметичната оценка от изпитите по професията, изучавана в професионална гимназия. Сутринта учениците трябва да носят лична карта и служебна бележка за допускане. Резултатите от матурите ще бъдат обявени до 13 юни. Сподели:", "date": "2019.05.23", "title": "ОТ ПОСЛЕДНИТЕ МИНУТИ: Зрелостниците решават Вариант 1 на втората матура"}
{"url": "https://pik.bg/%D0%BE%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%B2-%D1%88%D1%83%D0%BC%D0%B5%D0%BD-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BD%D0%B0%D1%82%D0%B0-%D0%BE%D1%82-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D1%81%D1%8A%D0%BF%D1%80%D1%83%D0%B3-%D0%B6%D0%B5%D0%BD%D0%B0-news843575.html", "text": "Простреляната в Шумен 26-годишна жена е оперирана и е в стабилно състояние, съобщи за Би Ти Ви д-р Стефан Стоянов от болницата в града. Припомняме, че 30-годишен шуменец простреля вчера бившата си съпруга в опит да я убие в околностите на Шумен. 26-годишната жена била в автомобила на свой колега, с когото работели в местен завод. Те често пътували за работа заедно, тъй като живеели наблизо и били семейни приятели. 30-годишният мъж започнал да ги преследва и принудил колегата на бившата си жена да спре. Извадил оръжие и стрелял по нея. След това стрелецът избяга, но малко по-късно беше арестуван. Изяснява се видът на оръжието, с което той е стрелял. От прокуратурата съобщиха, че опитът за убийство е извършен в условията на домашно насилие и в изпитателния срок на предходно осъждане. Сподели:", "date": "2019.05.23", "title": "Оперираха в Шумен простреляната от бившия си съпруг жена"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%B0%D0%BD%D1%8F-%D0%BF%D0%B5%D0%BD%D1%87%D0%B5%D0%B2%D0%B0-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B1%D0%BE%D1%8F-%D0%B2-%D1%81%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-news843569.html", "text": ",,Става дума за един господин, който е агресивен и постоянно заплашва жени с особена жестокост. Така беше и през онзи ден, когато Ива ми се обади и поиска да отида при нея, защото тя трепереше и плачеше'', допълни Караньотов. ,,Каза ми, че няма да остана здрава, щяла съм да пострадам. Но ние не сме участвали в никакво сбиване. Всичко се случва на около 100 метра от нас, ние сме просто свидетели. То си имаше конфликти през целия ден'', отбеляза по случая и приятелката му. ,,Нека някой от тези 30 човека, които бяха там, да кажат дали аз съм бил замесен в боя. Въпреки това полицията ме прибра, дадох показания, престоях 24 часа в ареста и си излязох. Но защо полицията не обърне внимание на това че заплахите към нас продължиха и след като бяхме освободени?'', попита в заключение Ангел Караньотов. Искам да кажа най-напред, че цялата информация по случая, която се бълва, не отговаря на истината. Грешките са изключително много. Изобщо не е имало никакъв бой на пътя, както беше разпространено в медиите. Това заяви в ефира на Нова телевизия синът на актрисата Аня Пенчева Ангел Караньотов във връзка с инцидента край Сапарева баня, където името му беше замесено в побой над 39-годишен мъж. Сподели:", "date": "2019.05.23", "title": "ЕКСКЛУЗИВНО: Синът на Аня Пенчева с първи коментар за боя в Сапарева баня"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%B1%D0%B8-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B9%D0%BE%D0%BD%D1%87%D0%B5%D0%B2%D0%B0-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%B5%D0%B7%D0%B8-%D0%B6%D0%B5%D0%BD%D0%B8%D1%86%D0%B8-%D0%B5-%D0%B3%D0%BE%D0%BB%D1%8F%D0%BC%D0%BE-%D1%81%D0%BD%D0%B8%D0%BC%D0%B0%D1%85%D0%B0-%D0%BC%D0%B8-%D0%B8%D0%BC-news843557.html", "text": "Министър-председателят Бойко Борисов разбива пред Нова телевизия лъжите на лидерката на БСП Корнелия Нинова и водачката на листата на социалистите Елена Йончева. Заедно с премиера е и Мария Габриел, която оглавява листата на ГЕРБ за европейските избори. Двамата представят и приоритетите на партията за евровота и бъдещето на България в Европейския съюз. \"Европа е най-доброто място за живеене\", каза премиерът. \"Не съм почивал. Всеки ден може да видите къде съм бил. Гордея се с много неща, няма да ни стигне времето. Срамувам се от това, което се случи последните месеци. Човешко е да се сгреши и прости, дано да сме си извадили поука. Парите никога не стигат. Ние давахме за пример заплатите във Франция и Германия, жълтите жилетки излязоха и искаха по-високи заплати. Тези нации, които работят най-много, те са най-богати\", отчете той. \"За пъследен път плаках, когато майка умря\", отговори Борисов на въпроса, кога за последно е пролял сълзи. \"Живея със заплатата, транспортът ми е безплатен\", допълни той. \"Не знам защо Станишев е сложен пети. След неделя той ще стане много важен човек\", учуди се той. \"Те не се занимават с евроизборите, а само с компромати\", отчете лидерът на ГЕРБ държанието на БСП. \"Не думай. Ето виж покрива. Това е един и същ имот, където съм се родил, където живея и където ще умра. Там, това, което е оградено, беше прасето, кокошките, зайчарника. Ако забелязвате дувара, двете стени на къщата са самият дувар. Имат покрив, отпред са две стъклени стени с тухли и една стая. А телевизията ТВ7 на г-жа Йончева с Бареков, с дронове я снимаха. Тогава ТВ7 седеше пред мене, за да протестират. Тази телевизия, с тези хора, седяха пред къщата ми\", отговори Борисов на лъжите на Елена Йончева, че в двора на къщата му в Банкя има незаконна постройка. \"Аз съм си самостоятелен човек, идват хора при мен, трябва и помещение, където да ги посрещам. За братовчеда казаха... за въпросната заменка. Тя става 12 октомври 2006 г. Човекът, който спря заменките в София, беше Бойко Борисов. Сметки нямам, офшорни компании нямам. Хвърлят сега бомба - каква бомба хвърлят? Когато БСП управляваше, с дронове ми снимаха къщата. Изпратиха дъначна ревизия с 15 години назад. Данъчните казаха - ръчкат с един нож, че подът е чам, най-евтиният, а очакваха махагон. Казали им, че мазилката е пръскана. Мъжът на г-жа Нинова работи в ЛУКойл. Значи, когато вдигат горивата, тя е виновна. Аз нямам приятели, защото всеки приятел иска да се добере и да получи нещо. Падението на тези женици е голямо. С първата ми братовчедка не сме се виждали 40 години, а с братовчеда - от 30 години\", коментира Борисов. \"Аз съм се родил на тази ливада, там пасяха животните. С никой от вторите си братовчеди не си говоря. Когато отидох на изборите в Банкя, отидохме с един ретро мецедес в Банкя\", допълни премиерът. \"Всичко е платено, ето документите!\", прочете министър-председателят имотната си декларация и я остави на втрещения Виктор Николаев. \"Ходил съм в Барселона. Всички познават хората, да идат да си ги намерят. Звучи гадно и дъщеря ми, която беше бременна в осмия месец, карала в Лос Анджелис \"Бугати\" с 300 км. Вчера ми се обади лично старият Недялко Йорданов, поетът, че нямало такова нещо в \"Бивол\". После Нова телевизия започна с остров в Гърция. Започнаха в Барселона, бил съм там при кметицата, когато съм бил кмет. Имаше анонс, вие считате, че като излиза на екрана и го гледат и пише има ли остров премиерът? Само да го прочетат, за един политик да го напишеш...\", отговори Борисов на несръчното питане на Виктор Николаев дали премиерът притежава къща в Барселона. \"Когато аз се захващам с нещо, винаги го правя на гола поляна. Когато си направих фирмата, стана най-добрата. Когато си направих ГЕРБ пак с тези две ръце, стана първа политическа сила. Живял съм, живея и ще си умра в тази къща в Банкя. Вие ще го видите, искам да дойдете да ме заплюете, ако ме видите някъде другаде\", каза още веднъж Бойко Борисов. \"Ометох всички от всички постове. Никога не съм вярвал, че тези хора са го направили. В цял свят е така. Затова казват, че медиите са четвъртата власт, в България е първа. В Австрия кой им направи кризата? Желанието на човек да придобива го има в цял свят. Всичко, което е взето неправомерно, се връща\", коментира Борисов скандалът с апартаментите. И отново отчете, че това е било огромно петно върху ГЕРБ и това е станало повод той да се срамува. \"И в двата случая вината ще е моя. Не съдбата на Цветанов, а това, колко могат хората да му простят. Изтеглих го назад, за да понесе усещането, че е сгрешил. Фразата \"Няма кой да ме накаже\", вбеси хората\". \"Социалистите блокираха избора на Лаура Кьовеши, другият кандидат е един французин. И лидерът на румънската десница Орбан ме попита, защо нашите социалисти говорят така за Кьовеши. Макрон вчера ми се обади, а аз му казах: Приятелю, искам Агенция по труда в София\", сподели министър-председателят за ситуацията в Европа. \"Бил съм само на едно партийно мероприятие. Ако можеш да си доведеш папата за три дни, ако можеш да си уговориш немските инвестииции... Ципрас е социалист, той е от ПЕС. Ние помогнохме на ПЕС да спечели изборите в Гърция. Не са лоши жени със сигурност, но тази злоба, жлъч, която сипят, сякаш ще спре светът. В понеделник пак ще сме живи\", изрази той своето учудване от наглото поведение на Корнелия Нинова и Елена Йончева. \"Те за общи теми не са говорили. Вчера вие чухте ли нещо за обща тема? Вчера беше исторически ден. Илиян Василев, най-ортодоксалните сини ми пуснаха съобщение: \"Което е добро, е добро\"\", сподели премиерът. \"Заплатите на работниците почват от 1200-1300 лв. Мениджърите от България, работили в чужбина, се връщат тук, техните заплати са от 15 000. Бюджетите на БСП са на дефицит, а нашите - на излишък. Гърция влезе в кризата със 160 млрд. БВП, България допреди 4 г. беше с 57 млрд. Представяте ли си как е управлявана допреди тези 10 години, преди да дойде ГЕРБ, държавата от БКП/БСП. В Гърция не са имали комунизъм, не са правили Белене и \"Цанков камък\", тези огромни мастодонти от времето на социализма\", заяви още Борисов. \"Разходите растат. 150 млн. за хората с увреждания, 150 млн. повече за военните, повече за тъмничарите, както аз им казвам, пътищата, околовръстните пътища, двойно увеличение на учителските заплати, училищата, дуалното обучение, за кое да не дадем пари?\", попита Борисов. \"Заради помагачите на социалистите не блокирахме пакета \"Мобилност\", отчете премиерът. \"За мен е важно Европа да стане по-гъвкава. Аз не съм се променила, аз съм си Мария и се гордея, че съм Българка, детето ми е родено в България\", сподели Мария Неделчева-Габриел. \"За французите е Габриел, откъдето е жената, оттам е родата\". \"За какво да подам оставка? Че във всяка една сфера държавата е в пъти по-добре от времето на Станшиев и заместник-министърката му? Доста ги познавам всичките. Различия има през камерите и публиката, Ботев ги е описал, прочетете стиховорението, хубаво е. Много хубаво приказват преди изборите, ама после - Европа да помогне. Няма безплатен обяд, казват англичаните. Като дойде въпросът за парата и коя държава колко да получи, всички се обединяват. Малко повече човещина, добронамереност, това казвам на другите. Гледам да изпратя най-правилните хора в Европа, това ми е важно. БСП винаги са си избирали главния прокурор. Даже съветниците на президентите на БСП стават шеф на съда или главен прокурор. Аз не съм избирал никой. Прокурорът ги брани БСП през цялото време, иначе това възмездие за Тройната коалиция, което всички очакваха, не се случи. Той ги брани. Вчера в \"Бивол\" нямаше публикация, видях, замесиха и името на сайта\", завърши Бойко Борисов. Сподели:", "date": "2019.05.23", "title": "ПЪРВО В ПИК! Борисов разби Нинова и Йончева: Падението на тези женици е голямо! Снимаха ми имота с дронове, заменки и офшорки нямам"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BD%D0%BE%D0%B2%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D1%81%D0%BB%D0%B5%D0%B4-%D1%87%D0%B5%D1%82%D0%B8%D1%80%D0%B8-%D0%B4%D0%BD%D0%B8-%D0%B3%D1%8A%D1%80%D1%86%D0%B8%D1%8F-%D1%89%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81%D1%8A%D1%81-%D1%81%D0%B8%D1%80%D0%B8%D0%B7%D0%B0-news843544.html", "text": "Председателят на основната опозиционна партия в Гърция - \"Нова демокрация\", Кириакос Мицотакис призова гърците да гласуват на европейските избори на 26 май, отбелязвайки, че вотът представлява възможност за хората да сложат точка на разочарованието си от последните четири години на управление на СИРИЗА, съобщава електронното издание на атинския ежедневник Kathimerini, цитирани от „Фокус”. „Този ​​път гласуването на европейските избори има много по-голяма тежест - цитира изданието думите на Мицотакис от главния митинг на кампанията, проведен в атински район Перистери.  - За първи път след четири години, хората ще отговорят на всичко, което са преживели през последните четири години на страх, несигурност, Преспанското споразумение. След четири дни Гърция ще приключи СИРИЗА и ще направи нов старт. Тук съм, за да обединя всички гърци и да водя голяма политическа промяна\". Мицотакис отново потвърди обещанията си за възстановяване на гръцката икономика, включително запазване на безмитния таван на сегашните нива, намаляване на данъците за бизнеса от 28% на до 20%, намаляване на ДДС до 11% и намаляване на единния данък върху имуществото с 30% за всяко домакинство. Сподели:", "date": "2019.05.23", "title": "Лидерът на \"Нова демокрация\" се закани: След четири дни Гърция ще приключи със СИРИЗА"}
{"url": "https://pik.bg/%E2%80%9E%D1%82%D0%B0%D0%B9%D0%BC%D1%81%E2%80%9D-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%89%D0%B5-%D0%BE%D0%B1%D1%8F%D0%B2%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D1%81%D0%B8-%D1%83%D1%82%D1%80%D0%B5-news843523.html", "text": "Министър-председателят на Обединеното кралство Тереза Мей ще обяви оставката си на 24 май (петък) във връзка с неуспеха на правителството да съгласува позицията си по въпроса за излизането на страната от структурите на Европейския съюз, съобщава британският национален ежедневник „Таймс”, цитиран от „Фокус”. Изданието се позовава на източници от кабинета в Лондон. Според вестника, британският премиер може да обяви оставката си след среща, насрочена за утре с Греъм Брейди, председател на Комисията 1922, обединяваща обикновени депутати от Консервативната партия и определяща избора или смяната на партийния лидер. Сподели:", "date": "2019.05.23", "title": "„Таймс”: Тереза Мей ще обяви оставката си утре"}
{"url": "https://pik.bg/%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%BA%D1%80%D0%B8%D1%82%D0%B8-%D0%B2-%D0%BA%D0%B0%D0%BC%D0%B8%D0%BE%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BC%D0%BE%D0%BB%D0%B4%D0%BE%D0%B2%D0%B0-news843526.html", "text": "Граничната полиция на Босна и Херцеговина залови седем мигранти, скрити в камиони от България и Молдова, предава македонската информационна агенция \"Макфакс\", цитирана от „Фокус”. Пояснява се, че мигрантите са открити във вторник при проверки на гранични пунктове Рача и Каракай. Заловени са шест граждани на Афганистан и един пакистанец. Те са били транспортирани, скрити в камиони с български и молдовски регистрационни номера. Сподели:", "date": "2019.05.23", "title": "В Босна и Херцеговина заловиха мигранти, скрити в камиони от България и Молдова"}
{"url": "https://pik.bg/%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%B1%D0%B5%D1%80%D0%BE%D0%B5-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%B1%D1%80%D0%BE%D0%BD%D0%B7%D0%BE%D0%B2%D0%B8%D1%82%D0%B5-%D0%BC%D0%B5%D0%B4%D0%B0%D0%BB%D0%B8-%D0%B2-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-news843507.html", "text": "Мъжкият баскетболен тим на Берое спечели за първи път в историята си бронзови медали в Националната баскетболна лига, съобщава БНР. Отборът на треньора Любомир Минчев надделя за втори път над Рилски спортист, този път като гост в Самоков с 94:69 точки, с което затвори серията с 2-0 победи. Най-резултатен за успеха бе Тре Когинс с 26 точки, Ники Стоянов добави 22, а Джеймс Уайт се отличи с 11 точки. За Рилски спортист Джалън Дженкинс вкара 18 точки. Сподели:", "date": "2019.05.23", "title": "Баскетболистите на Берое спечелиха бронзовите медали в първенството"}
{"url": "https://pik.bg/%D1%85%D0%B8%D1%82-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%B1%D1%80%D0%BE%D0%BD%D1%8F%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%B2%D0%B0%D1%80%D0%BD%D0%B5%D0%BD%D0%B5%D1%86-%D0%B7%D0%B0%D0%B5%D0%B4%D0%BD%D0%BE-%D1%81-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D0%BE%D0%BD%D0%BD%D0%B8%D1%8F-%D0%BD%D0%BE%D0%BC%D0%B5%D1%80-%D1%81%D0%BD%D0%B8%D0%BC%D0%BA%D0%B0-news843509.html", "text": "Варненец сигнализира в голяма група във „Фейсбук”, че са му откраднали бронята на колата и не само това, но и регистрационния номер, съобщава „Петел”. Мнозина коментират под призива му, че подобни дръзки кражби съвсем не са рядкост в морската столица и само на една улица в рамките на часове са се случвали по 2 - 3 кражби и разбивания на автомобили. Снимка: Петел.бг Сподели:", "date": "2019.05.23", "title": "Хит: Задигнаха бронята на автомобила на варненец заедно с регистрационния номер (СНИМКА)"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D0%BF%D1%80%D0%B8%D0%BD%D0%BE%D1%81-%D0%B2%D1%8A%D0%B2-%D0%B2%D0%B8%D0%B7%D1%83%D0%B0%D0%BB%D0%BD%D0%B0%D1%82%D0%B0-%D0%BC%D0%B0%D0%B3%D0%B8%D1%8F-%D0%BD%D0%B0-%E2%80%9E%D0%BE%D1%82%D0%BC%D1%8A%D1%81%D1%82%D0%B8%D1%82%D0%B5%D0%BB%D0%B8%D1%82%D0%B5%E2%80%9D-news843506.html", "text": "Българи са работили по специалните ефекти във филма „Отмъстителите: Краят”, съобщава БТВ. В последната част на поредицата е използвана последната дума на визуалните технологии, споделя Милена Христова. Тя работи за едно от най-успешните студия за ефекти в света – „Фреймстор”, като дизайнер и специалист по дигитален композитинг. „По „Отмъстителите” ми беше възложено да измисля концепция за холограмите във филма – как да изглеждат, как да ги направим. Също така някои от героите, които освен грим, трябваше да им се сменя костюм, смяна на очи, променяне на цвета на косата”, обясни Христова. Кариерата на Милена започва преди десетина години от „Бояна Филм”, а сега зад гърба ѝ са суперпродукции като „Пазители на Галактиката”, „Изход: Богове и царе”, както и спечелването на колективен „Оскар” за визуалните ефекти в „Книга за джунглата”. Освен отговорна и изискваща огромен талант, професията на Милена често пъти е и доста забавна. „В един проект, по който работех, Мойсей се разхождаше със златен часовник, който ние трябваше да махаме впоследствие. Или пък Жената Чудо, която тича с кецове на известна марка и трябваше да ги заменим със специални пантофки”. Сега Милена работи по визуалните ефекти на нов епизод от поредицата „Бързи и яростни”. Сподели:", "date": "2019.05.23", "title": "Българка с принос във визуалната магия на „Отмъстителите”"}
{"url": "https://pik.bg/%E2%80%9E%D0%B3%D0%B0%D1%80%D0%B4%D0%B8%D1%8A%D0%BD%E2%80%9D-%D0%BF%D0%B0%D0%B7%D1%8F%D1%82-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B4%D0%B6-%D0%BE%D1%82-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D1%87%D0%B8-%D1%81-%D0%BC%D0%BB%D0%B5%D1%87%D0%BD%D0%B8-%D1%88%D0%B5%D0%B9%D0%BA%D0%BE%D0%B2%D0%B5-news843531.html", "text": "Найджъл Фарадж е бил принуден да потърси убежище в автобуса на кампанията си, след като е бил преследван от група хора, \"въоръжени\" с млечни шейкове, съобщава британският национален ежедневник „Гардиън”,  като уточнява, че инцидентът се е случил в Кент. \"Лидерът на Партия \"Брекзит\" и неговият екип от кампанията изглеждаха решени да избегнат повторение на събитията от Нюкасъл от понеделник, когато той беше облян в бананов и карамелов млечен шейк след изнасянето на реч\", пише вестникът. След обиколка на Дартфорд и Грейвсенд преди изборите за Европейски парламент, нещата се объркаха за Фарадж в Рочестър, където трима млади мъже, носещи качулки, бяха забелязани да се приближават към него с шейкове. Поради тази причина Фарадж е останал блокиран в автобуса. \"В крайна сметка той слезе от него, но остана близо до превозното средство\", поясняват от редакцията. Говорейки пред репортери в Кент, Фарадж заяви: \"Утре (б.р. днес) е голям ден... Не знам дали проучванията на общественото мнение са правилни, но ако са, то Партия \"Брекзит\" може да спечели и то много силен вот. Това може да промени целия политически дневен ред, смятам, че е доста вълнуващо\". Той обаче отказа да отговори на журналистически въпрос дали носи със себе си резервен костюм. Сподели:", "date": "2019.05.23", "title": "„Гардиън”: Пазят Найджъл Фарадж от преследвачи с млечни шейкове"}
{"url": "https://pik.bg/%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D1%81%D0%BD%D0%B8%D0%BC%D0%B0%D1%87%D0%BD%D0%B0%D1%82%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%E2%80%9E%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8%E2%80%9D-news843511.html", "text": "В мрежата се появиха снимки от снимачната площадка на най-новата част на „Междузвездни войни”, съобщава Vanity Fair. По данни на портала, на кадрите могат да се видят Чубака, Кайло Рен и Фин. Посочва се още, че на снимките присъстват и нови герои като Зори Блис и Джан. Деветият епизод от култовата сага носи името „Скайуокър. Възходът”. Сподели:", "date": "2019.05.23", "title": "В мрежата се появиха снимки от снимачната площадка на новите „Междузвездни войни”"}
{"url": "https://pik.bg/%D0%B1%D0%B5%D0%B7-%D1%80%D0%B0%D0%B7%D1%80%D0%B5%D1%88%D0%B8%D1%82%D0%B5%D0%BB%D0%BD%D0%BE-%D0%B1%D0%B0%D0%BD%D0%BA%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D0%B8%D1%8F-%D0%B5%D1%82%D0%BE-%D0%BE%D0%B1%D0%B0%D1%87%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%B2-news843525.html", "text": "Британският художник Банкси публикува видео в социалните мрежи как издига свой щанд на престижното изложение във Венеция, а охраната го гони, съобщават световните агенции, цитирани от Нова телевизия. В профила си в „Инстаграм”, анонимният художник написа: \"Въпреки че е най-голямото и най-престижно събитие в света на изкуството в глобален мащаб, по някаква причина не съм поканен\". На кадрите се вижда човек, за когото се твърди, че е Банкси. Той подрежда голям щанд с картини с маслени бои, които оформят рисунка на яхта в каналите на Венеция.  Има и  надпис: \"Венеция с маслени бои\". След като е помолен от охраната да напусне заради липса на разрешително, Банкси събира картините си и си тръгва.  А зад художника се вижда нарисуваната от него яхта. Сподели:", "date": "2019.05.23", "title": "Без разрешително: Банкси показа картина на изложение във Венеция. Ето обаче какво се случи (ВИДЕО)"}
{"url": "https://pik.bg/%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BE%D0%B1%D0%BC%D0%B8%D1%81%D0%BB%D1%8F-%D0%B8%D0%B7%D0%BF%D1%80%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D0%BD%D1%82%D0%B8%D0%BD%D0%B3%D0%B5%D0%BD%D1%82-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news843516.html", "text": "Министерството на отбраната на САЩ разглежда въпроса за изпращането на допълнителни 5 000 американски военнослужещи в Близкия изток, предава „Ройтерс”, цитирана от „Фокус” Агенцията се позовава на източник от Пентагона, който пояснява, че предложението се обмисля с оглед продължаващото нарастване на напрежението с Иран. Други подробности не се разкриват. Сподели:", "date": "2019.05.23", "title": "Пентагонът обмисля изпращането на допълнителнителен военен контингент в Близкия изток"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BA%D0%B0%D0%BA-%D0%B5%D1%81-%D0%BF%D1%80%D0%B5%D0%B4%D0%B0%D0%B4%D0%B5-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-news843505.html", "text": "Европейският съюз е \"предал\" Западните Балкани,. Това пише познавачът на Балканите Ясмин Муянович в статия за водещото американско издание The Washington Post, предава македонската информационна агенция \"Макфакс\", цитирана от „Фокус”. Агенцята представя най-важните акценти в материала. Европейският съюз е на прага на голяма криза, която се корени в некомпетентността на брюкселската институция, пише Мучнович за американския вестник, допълвайки, че това е история на гордост и предателство, постоянни обещания и малодушие. Муянович припомня, че през последните 16 години Брюксел обещава, че бъдещето на Балканите е в ЕС. В текста се припомня, че през януари Скопие и Атина решиха своя 30-годишен спор за името, след \"революцията, водена от гражданското общество в днешна Северна Македония, чиято цел бе да свали твърдоглавия националистически авторитарен режим, който почти тласна страната към нова гражданска война\". „Европейските дипломати убедиха македонците, че ако променят името си, това ще означава ускорен път към членство в ЕС и НАТО. Членството в НАТО беше осигурено, но шансовете за влизане в ЕС, което е най-голямата награда за хората в региона, са изключително малки. Казано по-просто, ЕС е излъгал, а правителствата и народите в региона са ядосани\", цитира агенцията текста на The Washington Post. Сподели:", "date": "2019.05.23", "title": "Експерт обяснява как \"ЕС предаде Западните Балкани\""}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%82%D1%83%D1%80%D0%BD%D0%B8%D1%80-%D0%BF%D0%BE-%D1%81%D1%83%D0%BC%D0%BE-%D0%BF%D1%80%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D1%81%D0%B8-%D0%B2-%D1%8F%D0%BF%D0%BE%D0%BD%D0%B8%D1%8F-news843519.html", "text": "Президентът на САЩ Доналд Тръмп и японският премиер Шиндзо Абе ще посетят заедно, по време на визитата на американския лидер в Япония, турнир по сумо и ще се срещнат с император Нарухито, съобщава ТАСС, като се позовава на информация от представител на Белия дом. „Посещението на турнир по сумо остава в програмата на президента Тръмп. Нямам информация това да е било под въпрос. Става дума за Големия есенен турнир. Това е важен турнир, като президентът Тръмп ще има шанса да види част от схватките с премиера на Япония”, заявява източникът на Агенцията. В програмата на Тръмп е включено и посещение на американската военна база в Япония. Сподели:", "date": "2019.05.23", "title": "Доналд Тръмп ще посети турнир по сумо при визитата си в Япония"}
{"url": "https://pik.bg/%E2%80%9E%D1%82%D0%B0%D0%B9%D0%BC%D1%81%E2%80%9D-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D-news843520.html", "text": "САЩ изготвят списък със санкции, с които да накажат германските и руските компании, участващи в изграждането на газопровода \"Северен поток-2\", съобщава британският национален ежедневник ”Таймс”, цитиран от „Фокус”. От редакцията припомнят, че Вашингтон определя проекта като геополитически инструмент на Кремъл. Припомня се, че повечето съюзници на Германия, включително Великобритания, Франция и Полша, се противопоставят на изграждането на газопровода заради опасения, че той ще доведе до увеличаване на зависимостта на Европа от руската енергия. Същевременно \"Северен поток-2\" ще удари силно по Украйна, която ще бъде лишена от средствата, които получава за транзита на синьото гориво. Сподели:", "date": "2019.05.23", "title": "„Таймс”: Вашингтон подготвят санкции застроителите на „Северен поток-2”"}
{"url": "https://pik.bg/%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BE%D0%BA%D0%BE%D0%BB%D0%BE-%D0%B1%D1%80%D0%B5%D0%BA%D0%B7%D0%B8%D1%82-news843522.html", "text": "Председателят на Европейската комисия Жан-Клод Юнкер заяви в интервю за CNN, че губи търпение заради постоянните премествания на срока за излизането на Великобритания от Европейския съюз, съобщава RT. „Бих искал да кажа „да” на провеждането на повторен референдум, въпреки че не съм уверен, че резултатите в него ще са много по-различни”, коментира Юнкер, като уточни, че за страните от ЕС остава само да наблюдават хода на обсъжданията на Брекзит във Великобритания. Юнкер отбелязва, че според него, най-добрият вариант Брекзит да бъде доведен до край е приемането от британския парламент на сделката за напускането на страната на ЕС, предложена от премиера Тереза Мей. Първоначално Великобритания трябваше да напусне ЕС на 29 март, но депутатите от Камарата на общините три пъти отклониха представения от Тереза Мей проект за споразумение по условията за Брекзит. По-рано Тереза Мей предупреди, че гласуването през юни ще бъде последен шанс за британския парламент да одобри сделката за излизане на страната от Европейския съюз. Сподели:", "date": "2019.05.23", "title": "Жан-Клод Юнкер коментира ситуацията около Брекзит"}
{"url": "https://pik.bg/%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%B2%D0%BE%D0%B9%D0%BD%D0%B0-%D1%81-%D0%B8%D1%80%D0%B0%D0%BD-news843514.html", "text": "Американският президент Доналд Тръмп може да започне война с Иран, за да опита да избегне импийчмънт. Такова мнение изрази членът на Камрата на представителите на САЩ от демократите Фредерик Уилсън, цитиран от The Hill. Според него, Тръмп е много близо до това, да започне война без одобрението на Конгреса. „И всички сме наясно, че при война американският народ ще бъде против това, от власт да бъде отстранен президента”, заявява Уилсън. Още в началото на годината демократите коментираха възможностите за импийчмънт на преизидента на САЩ. Те обаче нямат единна позиция по този въпрос. Част от демократите са уверени, че партията трябва да се концентрира върху предстоящите избори, за да не позволи на Тръмп да победи и да остане на поста втори мандат. Сподели:", "date": "2019.05.23", "title": "Представител на демократите: Доналд Тръмп може да започне война с Иран"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BF%D1%80%D0%B5%D1%81%D1%82%D0%B0%D0%BD%D0%B5%D1%82%D0%B5-%E2%80%9E%D0%B4%D0%B0-%D0%B8%D0%B3%D1%80%D0%B0%D0%B5%D1%82%D0%B5-%D0%B8%D0%B3%D1%80%D0%B8%D1%87%D0%BA%D0%B8%E2%80%9D-news843513.html", "text": "Американският президент Доналд Тръмп отправи в „Туитър” призив към лидерите на американската демократическа партия, съобщава „Газета”. „Нека Чък Шумър, Нанси Пелоси, Джери Надлър, Адам Шиф и всички останали да престанат да играят своите игрички”, написа Тръмп. По думите му, лидерите на демократите би трябвало да се занимават със закони, а не с разследвания. По-рано Тръмп каза, че представителите на демократическата партия правят опити „да свалят” президента на САЩ. Сподели:", "date": "2019.05.23", "title": "Доналд Тръмп с призив към демократите: Престанете „да играете игрички”"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B8-%D1%82%D1%83%D1%80%D1%86%D0%B8%D1%8F-%D1%81-%E2%80%9E%D0%BA%D1%80%D0%B0%D0%B9%D0%BD%D0%BE-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%E2%80%9D-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BA%D1%83%D0%BF-news843524.html", "text": "Ръководителят на пресслужбата на Държавния департамент на САЩ Морган Ортегус заяви, че Турция я чакат „крайно негативни последствия”, ако не се откаже от покупката на руски зенитно-ракетни компекси С-400, съобщава ТАСС. Ортегус подчертава, че Съединените щати са готови на сътрудничество с турските власти. В същото време обаче, представителят на Държавния департамент напомни, че Турция я очакват „крайно негативни последствия”, ако не се откаже от покупката на руските с-400. Ортегус обаче не уточни какви точно последствия има предвид. Сподели:", "date": "2019.05.23", "title": "Държавният департамент на САЩ заплаши Турция с „крайно негативни последствия” заради закупуването на С-400"}
{"url": "https://pik.bg/%D1%81%D0%B0%D1%89-%D0%B2%D0%BA%D0%BB%D1%8E%D1%87%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D1%80%D0%B5%D0%B4-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D1%81-%D0%BA%D0%BE%D0%B8%D1%82%D0%BE-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82-news843517.html", "text": "Министерството на търговията на САЩ премести Венецуела в групата държави, в които продажбата на американски продукти, включително изделия с двойна употреба, представлява определена заплаха за националната сигурност. Съответното известие бе публикувано от Бюрото по промишленост и сигурност към Министерството на търговията на САЩ, предава TACC, цитирана от „Фокус”. „Бюрото за промишленост и сигурност променя правилата за контрол на износа, като изключи Венецуела от групата държави B, която гарантира благоприятни условия за определени експортни стоки с оглед националната сигурност, и я прехвърля към група държави D, в която влизат държави, представляващи определена заплаха за националната сигурност\",се казва в документа. Както е обяснено от бюрото, промените  \"отразяват настоящите проблеми на националната сигурност, свързани с Венецуела, например, навлизането на чужди войски и военна техника във Венецуела, и са насочени към повишаване на нивото на националната сигурност на САЩ\". В допълнение, според документа, Венецуела сега е включена в група D: 2 - 4, в която страните, чиито разработки в областта на ядрените, химическите и биологичните оръжия и ракетните технологии представляват \"загриженост\". Бюрото подчертава, че в резултат на новите мерки \"износът и реекспортът за Венецуела и доставките във Венецуела ще бъдат неприемливи\" по отношение на някои продукти, свързани с гарантиране на националната сигурност на САЩ. Сподели:", "date": "2019.05.23", "title": "САЩ включи Венецуела сред държавите, с които търговията представлява проблем за националната сигурност"}
{"url": "https://pik.bg/%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%B0%D0%BA%D1%86%D0%B8%D1%8F-%D0%B2-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B0-%D1%81%D0%BA%D1%83%D0%BB%D0%BF%D1%82%D1%83%D1%80%D0%B0-%D0%BD%D0%B0-%D0%BA%D0%B8%D1%82-%D0%BF%D0%BE%D1%81%D1%82%D0%B0%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80-news843528.html", "text": "Гигантска скулптура на кит в реални размери, изваян от рециклирана пластмаса, постави световен рекорд на Гинес, предаде БТА, цитирана от Нова телевизия. Моделът имаше за цел да фокусира вниманието на обществеността върху проблема със замърсяването на световния океан с пластмаси. Китът е с размери 25,6 метра дължина, 8 метра широчина, като на места достига до 4 метра височина. Художниците Джоел Дийн Стокдил и Юстина Салникова направили дизайна на скулптурата така, че да изглежда най-реалистично. \"Всяка минута в океана попадат 136 тона пластмаси, каквато е и масата на един син кит\", заяви говорител на аквариума Монтерей в Сан Франциско, където беше поставен рекордът. Сподели:", "date": "2019.05.23", "title": "Екологична акция: В Сан Франциско гигантска пластмасова скулптура на кит постави световен рекорд (ВИДЕО)"}
{"url": "https://pik.bg/%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%B8%D0%B7%D0%B1%D0%BE%D1%80%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news843515.html", "text": "Гражданите на Обединеното кралство са сред първите в Европейския съюз, които ще гласуват за новия състав на Европейския парламент , припомня британският вестник „Телеграф” в обширен материал, , цитиран от „Фокус”, в който опитва да обясни защо вотът е важен за страната. Изборите в Обединеното кралство ще се проведат на 23 май. Избирателите в Ирландия излизат на следващия ден; тези в Чешката република, Латвия, Малта и Словакия гласуват на 25 май, а гражданите на останалите 21 държави от Общността ще упражнят правото си на глас на 26 май. Всички резултати ще бъдат обявени вечерта на 26 май, след като последната избирателна секция на континента бъде затворена. Брекзит бе отложен с шест месеца, което означава че Великобритания трябва да участва в гласуването за следващия състав на Европейския парламент. От редакцията подчертават, че изборите са важни, защото - с оглед хаоса около излизането на Обединеното кралство от структурите на Общността, все пак остава неясно колко точно време британските депутати ще останат в Европарламента. Възможно е те дори да не заемат местата си, ако Брекзит стане факт по време на лятната пауза на органа. \"Парламентът не се събира официално след лятната ваканция до 16 септември и ще прекара следващите два или три месеца в дейности, свързани с назначаването на нова комисия. През цялото това време Обединеното кралство е свободно да напусне, веднага след като е финализирало сделката за развода с Брюксел\", обясняват от редакцията. Сегашният Европарламент има 751 места, от които 73 са за депутати от Обединеното кралство. Ситуацията няма да се промени до излизането на страната от ЕС. След като това стане факт, Европарламентът ще стане орган със 705 места, а за да бъде възстановен балансът местата, предвидени за Великобритания, ще бъдат разпределени между други държави от Общността. Испания и Франция ще получат по още пет места, Италия и Холандия- по три, Ирландия - две, а Германия, Дания, Естония, Хърватия, Швеция, Румъния, Словакия, Австрия, Полша - по още едно място. Отделните страни имат различни начини за запълване на тези допълнителни места, което означава, че някои членове на Европарламента, избрани на 23 - 26 май, ще останат в чакалнята, докато Обединеното кралство не напусне ЕС. От британска политическа гледна точка изборите не са без значение. Те биха могли да бъдат обосновка за множество други вътрешнополитически въпроси, включително жизнеспособността на новите политически партии - и устойчивостта на установените. Последните проучвания на общественото мнение показват, че Лейбъристката пария води с 29%, Консервативната партия събира 17%, но двете партии, подкрепящи Брекзит - ЮКИП и Партия \"Брекзит\" заедно може да разчитат на 25 на сто от гласоподавателите. Либералдемократите имат 10%. Накратко, изборите ще бъдат огледало за все по-раздробения политически пейзаж във Великобритания. Проблемът с Брекзит също означава, че избирателната активност може да се увеличи от 35,6% през 2014 г. до стойности, по-близки до средните в ЕС (около 43%), подчертава изданието. Сподели:", "date": "2019.05.23", "title": "Гражданите на Великобритания гласуват на избори за Европарламент"}
{"url": "https://pik.bg/%D0%BE%D0%BF%D0%B0%D1%81%D0%B5%D0%BD-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE%D0%BB%D0%B8%D1%86%D0%B0%D0%B9-%D0%BE%D0%BF%D0%B8%D1%82%D0%B0-%D0%B4%D0%B0-%D0%B7%D0%B0%D0%BB%D0%BE%D0%B2%D0%B8-%D0%B8%D0%B7%D0%B1%D1%8F%D0%B3%D0%B0%D0%BB-%D0%BE%D0%B2%D0%B5%D0%BD-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83-news843534.html", "text": "Във Великобритания избягал от ферма овен нападна полицейски служител в града, съобщава „Дейли Мейл”. Според информацята на изданието, полицаят опитал да улови разхождащото се на свобода по улиците на града животно, но овенът успял да го финтира, като го ударил по бедрото и избягал. Малко по-късно полицаите, все пак, успели да уловят беглеца. „Ако сте загубили овен, той е в безопасност при нас”, шеговито отбелязали в една от социалната мрежа от полицията. Сподели:", "date": "2019.05.23", "title": "Опасен престъпник: Във Великобритания полицай опита да залови избягал овен. Ето какво се случи (ВИДЕО)"}
{"url": "https://pik.bg/%D1%83%D0%B4%D0%B0%D1%80-%D0%BA%D0%BB%D1%8E%D1%87%D0%BE%D0%B2-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA-%D0%BD%D0%B0-%D0%BC%D0%B8%D0%BA%D1%80%D0%BE%D0%BF%D1%80%D0%BE%D1%86%D0%B5%D1%81%D0%BE%D1%80%D0%B8-%D0%B7%D0%B0-%E2%80%9E%D1%85%D1%83%D0%B0%D1%83%D0%B5%D0%B9%E2%80%9D-%D1%81%D0%BF%D0%B8%D1%80%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-news843527.html", "text": "Британският производител на микропроцесори ARM повече няма да снабдява със своя продукция китайската компания „Хуауей” заради американските санкции, съобщава „Би Би Си”, като се позовава на информация от вътрешни документи на ARM. Според данните, в документите се посочва, че всички сътрудници и подразделения на компанията се задължават да прекратят всички делови контакти с „Хуауей”. Също така се подчертава, че това се отнася и за всички договори, които към момента се преразглеждат. В документа се посочва, че причината за решението е това, че в производството на микропроцесорите се използва американска технология. Пред „Би Би Си” аналитик коментира, че в дългосрочна перспектива забраната за използване на микропроцесори ARM ще се окаже „непреодолим” проблем за бизнеса за „Хуауей”. Сподели:", "date": "2019.05.23", "title": "Удар: Ключов доставчик на микропроцесори за „Хуауей” спира доставки заради санкциите на САЩ"}
{"url": "https://pik.bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80-%D0%BD%D0%B0%D0%BF%D0%B0%D0%B4%D0%BD%D0%B0-%D0%B3%D0%BB%D1%83%D0%BF%D0%B0%D0%B2%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-news843512.html", "text": "В интервю за американския телевизионен канал CNN напускащият поста на председател на Европейската комисия Жан-Клод Юнкер заяви, че е пределно наясно със заплахата, която националистическите политици поставят пред европейската солидарност, която той определя като \"основна цел на ЕС\", съобщава „Фокус”. Част от проучванията показват, че популистите може да се превърнат в най-силната група в ЕП след изборите по-късно тази седмица. Това би довело до трайно въздействие върху бъдещето на Блока и на континента като цяло. \"Тези популисти, глупави националисти са влюбени в собствените си страни\", заяви Юнкер пред новинарския канал. На въпрос защо смята, че антиевропейските сили са по-успешни в мобилизирането на своя електорат, Юнкер отговори: \"Винаги е по-лесно да се мобилизират отрицателните сили, отколкото положителните\". Юнкер сподели, че вижда \"проблясък на надежда\" в ситуацията след решението на Великобритания да напусне ЕС, още през 2016 г. \"От Брекзит ... броят на тези, които подкрепят Европейския съюз, нараства, защото хората гледат какво се случва. и виждат, че напускането на Европейския съюз не е толкова лесно, както им беше казано\", коментира Юнкер. Сподели:", "date": "2019.05.23", "title": "Предизборно: Жан-Клод Юнкер нападна \"глупавите националисти\""}
{"url": "https://pik.bg/%D0%B3%D0%B0%D1%84-%D0%B2-%D1%81%D0%B0%D1%89-%D0%BF%D1%83%D1%81%D0%BD%D0%B0%D1%85%D0%B0-%D1%8E%D0%B1%D0%B8%D0%BB%D0%B5%D0%B9%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D1%81%D1%8A%D1%81-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BD%D0%BE-%D0%B1%D0%B5%D0%B7-%D1%81%D1%81%D1%81%D1%80-news843540.html", "text": "В САЩ пуснаха юбилейна монета за 75-ата годишнина от края на Втората световна война, съобщава  руското издание \"Аргументи и Факти\", цитирани от „Фокус”. На нея са изобразени знамената на съюзниците в Антихитлеристката коалиция, но СССР не е включена сред тях. \"На гърба на монетата са показани автентични и драматични картини от Втората световна война и датите на ключовите победи на Антихитлерската коалиция, на лицето й са изобразени самите съюзниците, представени чрез знамената на САЩ, Великобритания и Франция\", цитира изданието описанието на монетата, дадено от Брадфордската борса. Така става ясно, че от списъка е изключен СССР. От редакцията припомнят, че \"през тези най-трудни четири години\" са разрушени 1 710 съветски града, 70 хил. села и 65 000 км железопътни линии. Според някои оценки, преките икономически щети, причинени от войната, възлизат на 679 милиарда рубли. \"Но все пак устояхме! Защитихме, а след това възстановихме - градове, села, фабрики. С цената на невероятните усилия\", пише вестникът. Сподели:", "date": "2019.05.23", "title": "Гаф: В САЩ пуснаха юбилейна монета със съюзниците от Втората световна война, но без... СССР"}
{"url": "https://pik.bg/%D0%BF%D0%B0%D0%BD%D0%B0%D1%81%D0%BE%D0%BD%D0%B8%D0%BA%E2%80%9D-%D0%BF%D1%80%D0%B5%D1%83%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%E2%80%9E%D1%85%D1%83%D0%B0%D1%83%D0%B5%D0%B9%E2%80%9D-news843535.html", "text": "Японската корпорация „Панасоник” реши да преустанови доставката на някои компоненти за мобилни телефони на китайската телекомуникационна компания „Хуауей”, съобщава Nikkei Asia Review, цитирани от RT. „Количествата на дадената продукция са ограничени, като тези мерки почти няма да окажат влияние върху печалбата на компанията”, съобщава пред японската агенция представител на „Панасоник”. Уточнява се, че решението на ръководството на японската компания е свързано със наложената забрана от САЩ за износ на технологично оборудване за „Хуауей” на американски компоненти. Сподели:", "date": "2019.05.23", "title": "Панасоник” преустановява търговски отношения с „Хуауей”"}
{"url": "https://pik.bg/%E2%80%9E%D0%B4%D0%B5%D0%B9%D0%BB%D0%B8-%D0%B5%D0%BA%D1%81%D0%BF%D1%80%D0%B5%D1%81%E2%80%9D-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D0%B4%D1%80%D0%B5%D0%B0-%D0%BB%D0%B5%D0%B4%D1%81%D1%8A%D0%BC-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D0%B2%D0%B5%D0%B6%D0%B4%D0%B0-news843529.html", "text": "Британската опозиция призова за провеждане на предсрочни парламентарни избори в страната, като подчерта, че оставката на Андреа Ледсън показва, че \"авторитетът на премиера Тереза Мей е подронен, нейното време изтече\", пише британският ежедневник „Дейли Експрес”, цитиран от „Фокус”. Съответното заяви Иън Лейвъри от Лейбъристката партия. \"В името на страната, Тереза Мей трябва да си отиде, нуждаем се от незабавни общи избори\", категоричен бе опозиционният политик. Снощи лидерът на Камарата на общините Андреа Лeдсъм подаде оставка поради разногласия с премиера Тереза Мей относно Брекзит. Решението й да се откаже от поста бе обявено в навечерието на европейските избори, които се очаква да донесат унизителни резултати за Консервативната партия след провала й да реализират Брекзит в предвидените срокове, подчертават от редакцията. Последните проучвания на общественото мнение показват, че Лейбъристката пария води с 29%, Консервативната партия събира 17%, но двете партии, подкрепящи Брекзит - ЮКИП и Партия \"Брекзит\" заедно може да разчитат на 25 на сто от гласоподавателите. Либералдемократите имат 10%. Изборите за Европейски парламент в Обединеното кралство се провеждат днес. Резултатите от вота ще бъдат обявени в неделя вечер, след затварянето на всички избирателни секции на континента. Сподели:", "date": "2019.05.23", "title": "„Дейли Експрес”: След оставката на Андреа Ледсъм, британската опозицията призова за провеждането на избори"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2%D0%B0-%D0%B4%D1%80%D0%B0%D0%BC%D0%B0-%D0%BD%D0%B0%D1%88%D0%B0-%D0%B3%D0%BE%D0%BB%D1%8F%D0%BC%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0-%D0%BF%D0%BE-%D0%B1%D0%BE%D1%80%D0%B1%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B5-%D0%B1%D0%B8%D0%BB%D1%8F%D0%BD%D0%B0-%D0%B4%D1%83%D0%B4%D0%BE%D0%B2%D0%B0-%D1%81%D0%B8-%D0%BF%D1%80%D0%B5%D1%80%D1%8F%D0%B7%D0%B0-news843541.html", "text": "Трикратната европейска шампионка по борба Биляна Дудова е опитала да се самоубие. 21-годишната спортистка е била открита във вторник вечерта с прерязани вени от съотборничката си Сезан Белберова в стаята им в столичен хотел, съобщава \"Телеграф\". Незабавно на мястото пристигнала линейка на Спешна помощ и полиция. Дудова е откарана в болница УМБАЛ \"Св. Иван Рилски\". Шампионката е без опасност за живота. Новината са потвърдили пред изданието от МВР и лечебното заведение. Треньорът на Дудова - Петър Касабов, споделя, че за последно я видял в неделя, била усмихната. Около 20:30 ч. във вторник вечерта на тел. 112 бил получен сигнал от Сезан Белберова, че е открила приятелката и съотборничката си Биляна Дудова обляна в кръв. Двете момичета живеели в стая под наем в хотел \"Диана\" в столичния квартал \"Дианабад\". Когато се прибрала, Сезан видяла и окървавен кухненски нож, с който шампионката е рязала вените си. Въпреки тежката ситуация, лекарите я спасили. Официално от болницата не пожелаха да направят коментар, тъй като ситуацията е много деликатна и става въпрос за личност, прославила България. Разследват се възможните версии, заради които златната Биляна е посегнала на живота си. Тя била винаги усмихната, позитивна и не е показвала, че е в депресия. Неофициално една от версиите на разследващите е, че може да става въпрос за личен мотив или за нещо, свързано със състезателната й кариера. По думите на нейни приятели и съотборници, преди време Дудова загубила майка си, което преживяла изключително тежко. Въпреки това излизала на тепиха, където печели редица престижни титли. Сподели:", "date": "2019.05.23", "title": "КЪРВАВА ДРАМА: Наша голяма шампионка по борба опита да се самоубие! Биляна Дудова си преряза вените с кухненски нож"}
{"url": "https://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD-news843537.html", "text": "Председателят на парламента на Косово Кадри Весели свика извънредно заседание за сутрешните часове днес, съобщава електронното издание на косовския ежедневник Koha Ditore, цитирано от „Фокус”. Според официалното прессъобщение, сесията е насрочена за 10:00 часа местно време (б.р. 11:00 часа българско време). Дневният й ред обаче не се уточнява. Сподели:", "date": "2019.05.23", "title": "Парламентът на Косово се събира на извънредно заседание тази сутрин"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%88%D0%B0%D0%BC%D0%B0%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%81-%D0%B3%D1%80%D1%8A%D0%BC%D0%BA%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5---%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%81%D1%80%D0%B0%D0%B7%D0%B8%D1%85%D0%B0-%D0%B1%D1%81%D0%BF-news843570.html", "text": "С Ангел Джамбазки се познаваме от 1995 година. Едно младо момче дойде във ВМРО да търси литература за Македония и други патриотични неща. Ангел си извървя целия път от обикновен член до заместник-председател на ВМРО и евродепутат. Това заяви пред Би Ти Ви вицепремиерът и лидер на ВМРО Красимир Каракачанов. Заедно с него гостува и водачът на листата на партията Ангел Джамбазки. \"Във ВМРО ме доведе домашното възпитание. Всички мъже в моето семейство са били офицери. Когато си възпитаван в родолюбие, търсиш организация, която ти подхожда\" заяви той. \"Наблюдавам едно сплотяване на патриотичния вот около Ангел Джамбазки\", каза Каракачанов. Според водачът на листата на ВМРО основната битка на партията не е с ВМРО, а с ДПС. \"Предполагам, че премиерът има нещо предвид, когато казва, че се готви \"Нов Костинброд\". Аз нямам такава информация, но цялата компроматна кампания предполага нещо подобно\", разкри вицепремиерът. \"Притежавам имот в \"Овча купел\". Общо 46 квадрата с мазето. И една ливада, в която, за ужас на съседите, има само тръни\", призна Джамбазки. \"Къде е проблемът с моя имот? Тази тереса не е обща част, а е моя. Тя не е остъклявана, не е и усвоена. Просто трябваше да се хвърли една тераса по някого\", коментира от своя страна Красимир Каракачанов във връзка с компроматите, изнесени по негов адрес. \"Виждате, че вчера или онзи ден лидерката на БСП и водачката на листата им не казаха почти нищо какво ще правят в Европа, а говориха само срещу Борисов\", негодува лидерът на ВМРО. \"Няма какво да ме притесняват проверките на политици за наличие на офшорни сметки и сметки в чужбина. Нито аз, нито някой от моето семейство притежава такива сметки\", отсече той. \"Последните внушения от последните седмици говорят, че президентът Радев прави опити да се намеси в избора на главен прокурор\", обяви Каракачанов. \"Ако стана евродепутат, ще настоявам за нулева миграция, за твърда граница. Не трябва да се допуска незаконно преминаване на границата. Ако има такова, трябва да се разследва\", заяви Ангел Джамбазки. Според военния министър сделката за Ф-16 не е пропаднала. \"Преговорите вървят бавно. Не мога да кажа дали цената на сделката ще скочи. Рамка има, но парламентът с последното си решение гласува възможността да разширим рамката и да започнем преговори с Ф-16. Изпълняваме тези две неща, но не можем да говорим за цена по-висока от тази, която е оферирана. Ние преговаряме за по-ниска цена от оферираната. Убеждаваме ги в хода на разговорите, че някои от разходите са ненужни\", коментира вицепремиерът. \"Тимерманс прекара месеци в София, за да лобира да промени нашите традиции. Тимерманс прекара месеци тук, за да лобира Истанбулската конвенция\", отсече Ангел Джамбазки по отношение на кандидата на Партията на европейските социалисти за председател на Европейската комисия. \"Много ми е интересно тези две дами, които подкрепят Тимеранс, как ще се обясняват после. Те, както обикновено, в Европа говорят едно, а в България друго\", възмути се водачът на листата на ВМРО. \"България трябва да си отстоява и ще си отстоява всички договорености в договора за приятелство с Македония\", сподели Красимир Каракачанов на въпрос как ВМРО гледа на кандидатурата на Македония за влизане в Европейския съюз. \"В Македония казах на Заев, че няма как от една страна да стоят техните 50-годишни лъжи и фалшификации, а от друга страна да стоят 200 години исторически факти и данни. Няма как от лъжата и от истината да направим сурогат\", категоричен е вицепремиерът. \"Кабинетът е стабилен. Призовавам всички български патриоти, ако идеята е да отстояваме българския интерес в Брюксел, да гласуват с номер 3 в бюлетината\", заключи лидерът на ВМРО. Сподели:", "date": "2019.05.23", "title": "ПОЛИТИЧЕСКИ ШАМАР: Каракачанов и Джамбазки с гръмко изказване - Патриотите сразиха БСП"}
{"url": "https://pik.bg/%D1%82%D1%80%D1%8A%D0%B3%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-news843563.html", "text": "Започва делото срещу бившия енергиен министър Румен Овчаров. Обвинителният акт е за умишлена безстопанственост, ощетила „Мини Бобов дол\" с 24 милиона лева, предава БНТ. Пред съда освен Овчаров се изправят и бившата му заместничка Анна Янева и бившият изпълнителен директор на дружеството Пламен Стефанов. Според прокуратурата през периода май 2006 година - март 2009 година, в нарушение на закона, „Мини Бобов дол\" е отдадена под наем на фирма „Ораново\". Чрез сключения договор на частна фирма са прехвърлени изключителните права за добив, транспортиране и продажба на въглища, без да е проведена открита процедура и без да е установено притежава ли „Ораново\" необходимите възможности за добив на въглища, твърди прокуратурата. ОЧАКВАЙТЕ ПОДРОБНОСТИ! Сподели:", "date": "2019.05.23", "title": "Тръгва делото срещу Румен Овчаров"}
{"url": "https://pik.bg/%D0%B8%D0%B7%D0%B3%D0%B0%D1%80%D1%8F%D1%89-%D0%BC%D0%B5%D1%82%D0%B5%D0%BE%D1%80-%D0%B1%D0%B5%D1%88%D0%B5-%D0%B7%D0%B0%D1%81%D0%BD%D0%B5%D1%82-%D0%B2-%D1%8E%D0%B6%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B2%D0%B8%D0%B4%D0%B5%D0%BE-news843521.html", "text": "Зрелищно изгаряне на метеорит беше заснето от камери в Южна Австралия, съобщават световните агенции, цитирани от Нова телевизия. Полицията в градчето Маунт Гамбиер разпространи записи, на които се вижда яркото навлизане на болида в земната атмосфера и изгарянето му. Според  астрономите, космическото тяло е било не по-голямо от едро парче чакъл. Сподели:", "date": "2019.05.23", "title": "Изгарящ метеор беше заснет в Южна Австралия (ВИДЕО)"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%BD%D0%BE%D0%B2%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B7%D0%B0%D0%BF%D0%B0%D0%B7%D0%B2%D0%B0-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%B5%D0%B4%D0%BD%D0%B8%D0%BD%D0%B0-%D0%BF%D1%80%D0%B5%D0%B4-%D1%81%D0%B8%D1%80%D0%B8%D0%B7%D0%B0-news843518.html", "text": "Основната опозиционна партия в Гърция „Нова демокрация“ запазва значителна преднина от 7,2% пред управляващата СИРИЗА в навечерието на евроизборите в Гърция, съобщава електронното издание на атинския ежедневник Kathimerini, цитирано от „Фокус”. Това показва нова анкета за европейските избори, проведена от Metron Analysis, и представена от частния оператор \"Алфа\". Съгласно резултатите, партията на Кириакос Мицотакис може да разчита на подкрепата на 30,3% от гръцките избиратели, докато СИРИЗА събира 23,1%. На трето място с 5,6% се нарежда \"Движение за промяна\". Крайнодясната \"Златна зора\" е четвърта сила с 5%, следвана от Комунистическата партия с 4,8%. На въпрос кой ще бъде по-подходящ министър-председател на Гърция, 27% от респондентите посочват Мицотакис. Премиерът Алексис Ципрас е избран от 24% от анкетираните. Сподели:", "date": "2019.05.23", "title": "Преди евроизборите в Гърция: \"Нова демокрация\" запазва значителна преднина пред СИРИЗА"}
{"url": "https://pik.bg/%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B4%D0%B0%D0%BD%D0%B8%D0%B5%D0%BB-%D0%BA%D1%80%D0%B5%D0%B9%D0%B3-%D0%BF%D1%80%D0%B5%D1%82%D1%8A%D1%80%D0%BF%D1%8F-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D0%BB%D0%B5%D0%B4-%D1%82%D1%80%D0%B0%D0%B2%D0%BC%D0%B0-%D0%BF%D0%BE%D0%BB%D1%83%D1%87%D0%B5%D0%BD%D0%B0-%D0%BD%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D1%84%D0%B8%D0%BB%D0%BC-%D0%B7%D0%B0--news843538.html", "text": "Актьорът Даниел Крейг е претърпял операция на глезена след травма, която е получил по време на снимките на най-новия филм за Джеймс Бонд, се съобщава в акаунта в „Туитър” на поредицата, разкрива „Известия”. По-рано „Мирър” съобщи, че Крейг е получил травма по време на снимките на филма в Ямайка. Той контузил глезена си докато се снимала сцена, в която бягал. След инцидента актьорът бил транспортиран спешно в САЩ за медицински прегледи. Източник на изданието отбеляза, че Даниел Крейг бил крайно разочарован от случилото си и от необходимостта за принудителна промяна на графика на снимки на лентата. „Даниел Крейг претърпя лека операция на глезена заради контузия, получена на снимки в Ямайка. Снимките ще продължат, докато Крейг премине двуседмичен курс на рехабилитация след операцията. Филмът ще излезе по кината през април 2020 година”, се посочва в съобщението. През април стана ясно, че в 25-ия филм за Джеймс Бонд, освен Крейг, се снимат и америкнският актьор Рами Малек, французойката Леа Сейду, както и британците Рейф Файнс и Бен Уишоу. Сподели:", "date": "2019.05.23", "title": "Актьорът Даниел Крейг претърпя операция след травма, получена на снимките на новия филм за Джеймс Бонд"}
{"url": "https://pik.bg/%D1%80%D0%B0%D0%B7%D0%B3%D1%83%D0%BB-%D0%BF%D0%BE%D0%B4-%D1%82%D0%B5%D0%BF%D0%B5%D1%82%D0%B0%D1%82%D0%B0-%D0%BE%D0%BF%D0%B5%D1%80%D0%BD%D0%B0-%D0%BF%D0%B5%D0%B2%D0%B8%D1%86%D0%B0-%D0%B2%D0%B4%D0%B8%D0%B3%D0%BD%D0%B0-%D0%BC%D0%BE%D0%BC%D0%B8%D0%BD%D1%81%D0%BA%D0%BE-%D0%BF%D0%B0%D1%80%D1%82%D0%B8-%D1%81-%D1%87%D0%B0%D0%BB%D0%B3%D0%B0-%D0%B8-%D0%B4%D1%83%D0%BF%D0%B5%D1%82%D0%B0-%D1%81%D0%BD%D0%B8%D0%BC%D0%BA%D0%B8-news843347.html", "text": "Габриела Пеева от популярното класическо трио \"Сопрано\" му отпусна края, преди да се омъжи. Заедно с армия от свои приятелки певицата обиколи пловдивски заведения, а кулминацията на вечерта настъпи, когато бъдещата булка, кумата и шаферките се озоваха в центъра на щуро парти в чалготека под Тепетата. Вакханалията беше толкова зрелищна, че можеше да впечатли дори римски император. Разголени момичета тресяха задни части, докато от колоните дънеха актуалните чалга хитове. Бурята от салфетки беше зрелищна, а празнуващите момичета вдигаха една след друга наздравици. Същата вечер на момите пя фолкпевецът Галин, който им обърна специално внимание. Макар да изпълнява класически арии, Габриела се забавляваше на кръшния жанр и дори си припяваше текстове на парчета, свидетелстват присъстващи на празненството. В чалга избухването се включиха и другите две изпълнителки от триото - Биляна Андрончева (спинтов сопран) и Петя Вардева (лиричен сопран). Двете млади дами също показаха завидни чалга познания и изненадаха присъстващите с танците си. Появиха се и персонални чаши за шампанско с лицата на всички момичета, сладки и мъфини с физиономията на бъдещата булка, а голямата изненада бе грандиозна заря в нейна чест. Партито бе с тема \"Last sail, before the veil\", което в превод означава \"Последно плаване, преди брака\", пише ежедневник. Избрано е неслучайно, защото бъдещите младоженци смятат за медения си месец да отидат на екзотично пътешествие надалеч. Сподели:", "date": "2019.05.23", "title": "РАЗГУЛ ПОД ТЕПЕТАТА: Оперна певица вдигна моминско парти с чалга и дупета (СНИМКИ)"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%BC%D0%BB%D0%B0%D0%B4-%D1%88%D0%BE%D1%84%D1%8C%D0%BE%D1%80-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0-news843562.html", "text": "38-годишният Слави С. беше осъден на 8 месеца лишаване от свобода, чието изтърпяване било отложено с изпитателен срок от 3 години. С присъдата, състав на Варненския окръжен съд е лишил подсъдимия шофьор от \"Градски транспорт“ – Варна и от право да управлява МПС за срок от 8 месеца. Наказанието на 38-годишния мъж, който признал вината си за причинената смърт по непредпазливост на 81-годишна пътничка, бе определено при условията на съкратено съдебно следствие. Присъдата обаче подлежи на обжалване пред Апелативния съд. Инцидентът, при който пострадала възрастната пътничка в автобуса, движещ се по линия №20, станал на 19 март 2018 г.- На спирка \"Мургаш“ в посока квартал \"Владиславово“, Слави завил леко наляво, в резултат на което след спирането предната и задната част на съчленения автобус останали под лек ъгъл. Този ъгъл пречел на видимостта на водача. Така той не видял слизащата от третата врата възрастна пътничка, която си помагала с бастун. Затворил вратите на автобуса. Крилото на вратата избутало слизащата 81-годишна жена откъм гърба, тя изгубила равновесие и паднала по лице върху пътното платно. Шофьорът потеглил и гумите преминали през десния и част от левия крак на възрастната пътничка. Въпреки оказаната медицинска помощ жената починала няколко часа по-късно в болницата. Сподели:", "date": "2019.05.23", "title": "Осъдиха млад шофьор във Варна заради смъртта на старица"}
{"url": "https://pik.bg/%D0%B8%D0%B7%D0%B2%D0%B5%D1%81%D1%82%D0%B8%D1%8F-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%80%D1%83%D1%81%D0%B8%D1%8F-%D0%B2-%D0%BE%D0%BF%D0%B8%D1%82%D0%B8-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%BA%D0%B8%D0%B1%D0%B5%D1%80-%D0%BA%D0%B0%D0%BC%D0%BF-news843536.html", "text": "Министърът на външните работи на Великобритания Джереми Хънт възнамерява да обвини руските спецслужби в опити за подкопаване на критичната инфраструктура на множество страни с помощта на кибератаки, съобщава в обширен материал руският вестник \"Известия\", цитиран от „Фокус”. В медиите изтече информация за реч на Хънт, която той трябва да изнесе по-късно днес в рамките на конференция за киберзащитата, на която ще участват страните от НАТО. Според първия дипломат на Лондон, руските спецслужби следят отблизо национални инфраструктури на редица страни, за да открият къде са уязвими, за да подкопаят функционирането им, а оттам - и това на съответните правителства. През последните 18 месеца Националният център за киберсигурност на Великобритания е споделил своите заключения с 16 съюзници от НАТО. За да помогне на други страни да се противопоставят на предполагаемата руска заплаха, Обединеното кралство споделя техническа експертиза с тях, ще поясни министърът. От Москва многократно са подчертавали, че обвиненията срещу Русия за участие в кибератаки срещу компютърни системи в други страни са необосновани. Преди време  говорителят на руското външно министерство Мария Захарова заяви, че британското общество подготвя разпространяването на твърдения за \"мними\" кибернетични заплахи от Русия. Целта е да бъде получено разрешение за антируска кибернетична атака, „която, ако бъде приложена, действително ще бъде агресивно и непровокирано действие“. В същото време говорителят на Кремъл Дмитрий Песков определи обвиненията на САЩ и Великобритания във връзка с кибератаки от Руската федерация като неоснователни. Дипломатическото представителство на Москва в Лондон отиде дори по-далеч, като характеризира обвиненията срещу Русия като пример за провокативната политика на Лондон. Сподели:", "date": "2019.05.23", "title": "\"Известия\": Външният министър на Великобритания обвинява Русия в опити за глобална кибер кампания"}
{"url": "https://pik.bg/-news581739.html", "text": "Ревнив съпруг, преди да замине в командировка, казва на приятел: - Искам да следиш жена ми! Ако забележиш нещо необичайно, веднага ме извикай с телеграма! След три седмици получава телеграма: \"Веднага идвай!\" Пристига мъжът и пита какво се е случило. Приятелят обяснява: - В началото беше така. Всяка вечер при нея идваше някакъв мъж, стоеше цяла нощ и си отиваше на сутринта. - Е, що чак сега ме викаш, бе? - Ами необичайното беше вчера. Тоя не дойде! Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581738.html", "text": "Двама приятели си говорят за жените си и единият казва: - Не мога да ги разбера тия жени! Моята помни на коя дата сме се запознали, къде сме се срещнали, какво съм й казал аз, какво ми е казала тя, в кое кафене сме отишли на първата среща и не можеш да си представиш какви неща още! А аз, братче, нищо от това не си спомням! Другият помислил и казал: - Виж какво! Ти помниш ли, когато хвана първия си голям шаран? - Е, как да не помня! Беше на язовир „Доспат”, бяхме отишли петък вечер, 12 април преди 5 години. Петък през нощта нищо не ми клъвна! Чак неделя сутринта видях, че се е закачил, вадих го един час - беше 5,2 кг! Накрая Пешо влезе с ботушите да го вади с кепчето, щото оня се мяташе така здраво, че мислех, че ще ми изскубне въдицата от ръцете... - А мислиш ли, че шаранът помни нещо? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581742.html", "text": "Слонът танцува с мухата. - Ох, много се извинявам, май ви настъпих, мадам? След малко: - Ама защо не ми говорите вече? Обидихте ли се? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581741.html", "text": "В лудницата пристига комисия от министерството. Влизат при главния лекар и питат: - Защо лудите се разхождат из коридорите на болницата с автомобилни кормила в ръцете? Главният отваря шкафчето, вади един автомобилен волан и казва: - Качвайте се! Отиваме да проверим. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581740.html", "text": "Една възрастна госпожа влиза в банката и тегли всички пари от сметката си. След няколко минути се връща и вкарва всички пари обратно в сметката. - Защо? - пита я служителката. - А, аз само да ги преброя. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581743.html", "text": "Инструктор изпитва кандидат-шофьор: - Могат ли да се изпреварват трамваите? - Не, те се движат един след друг. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581746.html", "text": "Студент получава писмо от Африка: \"Здравей, скъпи сине. Цялото наше семейство е просто щастливо, че ти най-после попадна в страна, където негрите ги считат за хора. А баща ти така се зарадва, че даже падна от дървото и си счупи опашката.\" Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581744.html", "text": "В зоопарка. - Мамо, купи ми слон! - А с какво ще го храниш? - С нищо! Тук е написано: \"Забранено е храненето на слона!\" Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581751.html", "text": "Канибал влиза в ресторант и иска менюто. Вижда: Турист: 8 лева Мисионер на скара: 10 лева Пържен пътешественик: 12,50 лева Печен политик: 100 лева Клиентът канибал пита: - Защо такава висока цена за политик? Келнерът отговаря: - Ти знаеш ли колко време се чистят тия…? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581749.html", "text": "Човек влиза в кабинета на психиатър, изважда от джоба си кутия вносен тютюн и започва да тъпче съсредоточено носа си с него. - Мдаааа, попаднали сте на точното място - казва психиатърът. - Наистина ли? Вие какво, да не би да имате кибрит!? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581745.html", "text": "Пепеляшке, защо плачеш. Какво се случило? - Не мога да отида днес на бала! - Но защо? - Защото балът е утре! Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581747.html", "text": "Един полицай си пътувал с колата и слушал радио. По едно време по радиото съобщили: - Вие слушате радио \"Минус\"! А полицаят рекъл изумен: - Баси, тези откъде знаят какво слушам аз!? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581750.html", "text": "На междуградски път кола се е врязала в дърво. От смачканото возило един по един се изнизват пияни младежи. Катаджията ги строява и пита: - Казвайте кой караше колата! След кратко мълчание единият от младежите казва: - Никой. Всички бяхме на задната седалка. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581748.html", "text": "Петка и Анка са изпратени на разузнаване. За да не ги разпознаят, се маскирали като индианци. Но ги хващат и започват да ги разпитват. - Кои сте вие? - Аз съм индианка - отговаря Анка. - Аз... аз..., аз пък съм индиПетка. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581756.html", "text": "Любими, наистина ли съм ти единствената?! - Вие какво - май всички сте се наговорили днес... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581755.html", "text": "- Скъпи, нали очите ми са сини като небето? - Ъхъ… - И устните ми са алени като рози? - Ъхъ… - А тялото ми е като на богиня, родена от морските вълни?! - Ъхъ… - Их бе, мечоооо, знайш ли колко те обичам, като ми говориш такива нежни… поетични неща? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581737.html", "text": "Тинчето заподозря, че е прекалила със солариума, когато минаващите скинари взеха да я заглеждат мрачно и продължително... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581753.html", "text": "Чукчата се прибира у дома: - Жена, стоплила ли си чая? - Да. Налива му чай, чукчата опитва - студен. Ядосан го излива на главата на жена си и излиза от стаята. Жената стои и си мърмори: - Добре, че не го бях стоплила, щеше да ме изгори. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581754.html", "text": "Тя: - Много си готин, когато си пийнеш повечко. Той: - То и ти си прекрасна тогава. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581752.html", "text": "- Вярно ли е, че за венчавката си похарчил половината зестра? - Вярно е. Другата половина запазих за развода. Сподели:", "date": "2019.05.23", "title": "ВИЦОВЕ"}
{"url": "https://pik.bg/%D1%81%D0%BF%D0%B8%D1%80%D0%B0%D1%82-%D0%BA%D0%BE%D0%BB%D0%B8%D1%82%D0%B5-%D0%BA%D1%80%D0%B0%D0%B9-%D0%B0%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0-news843468.html", "text": "150 000 души, които посещават мястото всеки ден по време на летния сезон, включително от 20 000 до 30 000 души, които се качват на самата кула. Париж е избрал американски ландшафтен архитект, който да препроектира огромна зона около Айфеловата кула, проект, който ще отстрани почти целия трафик на автомобили покрай популярния паметник. \"Можем да създадем най-голямата градина в Париж ... с много повече биоразнообразие , много повече екология \", заяви Кетрин Густафсън, след като кметът на Париж Ан Идалго представи плана късно във вторник. Густафсон е учила във Франция , където е проектирала няколко парка и площади, но е позната заради мемориалния фонтан за британската принцеса Даяна в Хайд Парк, Лондон. Общо 54 хектара , където се пресичат няколко пътища, включително две главни пътни артерии от всяка страна на река Сена, ще бъдат до голяма степен превърнати в пешеходна зона и \"транспорт с ниско въздействие\" като автобусни и велосипедни алеи. „ Ще имаме необикновена градина, където ще чуем отново птиците да пеят“ , каза Идалго. Това ще бъде музика за ушите на приблизително Общо седем милиона души посещават кулата всяка година. Обширната градина ще се простира от Военната академия Екол Милитер до модернистичната еспланада Трокадеро и двореца Шайо, построен за Международното изложение 1937. Проектът също така призовава за основен ремонт на обширните тревни площи на Марсови полета, мястото на десетки големи обществени събития всяка година. По-голямата част от работата, която се очаква да струва 72 милиона евро, ще бъде завършена преди началото на летните олимпийски игри в Париж през 2024 година Сподели:", "date": "2019.05.23", "title": "Спират колите край Айфеловата кула"}
{"url": "https://pik.bg/-news581303.html", "text": "Отива мъж при психолог и казва: - Всичко в живота ми е прекрасно, но ми липсват силни усещания. Как да си кача адреналина? Опитах всичко – скокове с парашут, бънджи, подводно плуване. Искам нещо ново. - Хванете си любовница. - Имам три, не помага. - Тогава разкажете за тях на жена си. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581304.html", "text": "Един мъж се жени за втори път. След сватбата казва на съпругата си: - Скъпа, трябва да ти призная един свой голям недостатък. Често пъти се случва да съм безпричинно ревнив. Жената се усмихва и казва: - Не се притеснявай, при мен няма да е безпричинно. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581302.html", "text": "Две съседки много се мразели и когато се виждали на терасите докато простирали, винаги се заяждали. Едната казала на другата: - Е, как не можехте да спестите някой лев, та да си купите пердета, че ми омръзна да гледам мъжа ти гол през прозореца. Другата отговорила: - Как пък вие не можахте да спестите нещо, та да си купиш очила и да видиш, че това не е моят мъж, а твоят. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581306.html", "text": "- Твоята кола пали ли при минус двадесет? - Не знам. При минус двадесет не се отваря. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581301.html", "text": "Бележка на вратата на общопрактикуващ лекар: „От 15 до 30 този месец съм в отпуска. Симптомите и лечението на всички болести ги има в интернет” Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581305.html", "text": "Водка с лед вреди на бъбреците. Ром с лед вреди на черния дроб. Джин с лед вреди на сърцето. Уиски с лед вреди на мозъка. Извод: Ледът е много вреден за вашето здраве. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581307.html", "text": "В таксито, пътникът: - Извинете, но не ви ли се струва, че трябва да почистите предното си стъкло от калта? - Няма значение. Така и така съм си забравил очилата вкъщи. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581308.html", "text": "Автобусният шофьор се обръща към един от пътниците: - Ако обичате, не скачайте в движение от автобуса! - Но аз много бързам за болницата! - Е, тогава, може! ... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581310.html", "text": "Блондинка се обажда нетърпелива в сервиза: - Открихте ли най-сетне повредата в автомобила ми? - Да, госпожо - късо съединение. - Ми удължавайте го по-бързо тогава. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581309.html", "text": "Две дечица си говорят: - Баща ми все ми казваше: \"не ходи в парка по тъмно, че какво ли не може да видиш…\" - А ти отиде ли в парка? - Да. - И какво видя? - Баща ми… Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581314.html", "text": "Мъж отива на психиатър. - Докторе, жена ми се е побъркала. Обзела я е фикс идеята, че някой непрекъснато иска да й краде дрехите… - А вие как пък го разбрахте това? - пита психиатърът. - Ами, как няма да го разбера, та тя е наела специален човек, който да й пази дрехите, бе, докторе. Вчера го намерих в гардероба… Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581316.html", "text": "Един си кара трабанта със 100 км в час. Спира го полицаят и казва: - Сто лева! - Дай още петдесет и я вземай! Сподели:", "date": "2019.05.23", "title": "ВИЦОВЕ"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D1%80%D0%B5%D0%B4-%D1%83%D1%87%D0%B5%D0%BD%D0%B8%D1%86%D0%B8-%D0%B2-%D0%BF%D0%B8%D1%80%D0%B4%D0%BE%D0%BF-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0%D1%82%D0%B0-%D0%B2-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8-%D0%BF%D0%BE-%D1%82%D1%83%D1%80%D0%B8%D0%B7%D1%8A%D0%BC-%D0%B5-%D0%BA%D0%BB%D1%8E%D1%87%D0%BE-news843467.html", "text": "Нашата работа е ключова за устойчивото развитие на туризма и ние ще продължим да насърчаваме усилията за висококвалифицирана подготовка на рецепционисти, бармани, готвачи и други изпълнителски кадри. Всички те дават съществен принос за формиране имиджа на страната като конкурентна и търсена дестинация. Това заяви в Пирдоп министърът на туризма Николина Ангелкова на среща с преподаватели и ученици от Професионалната гимназия по туризъм и хранителни технологии \"Никола Димов\" в града. Министър Ангелкова подчерта голямото значение, което ведомството отдава на пряката връзка с професионалните гимназии, които с помощта на съвременните технологии и дуалното обучение формират специалисти според критериите на международните стандарти. Кадровият въпрос в туризма е сред  приоритетите в управленската политика на третия кабинет на премиера Борисов. Много ще се радвам да стартираме конкретни инициативи в тази посока, съобщи министърът и подчерта активното партньорство с Министерството на образованието и науката и с Министерството на труда и социалната политика за съвестни мерки срещу кадровия дефицит. Тя изтъкна също добрите и дългогодишни традиции в училището, които се надграждат с всяка нова година, и обърна внимание върху перспективите на Средногорието като дестинация за четири сезона. През 2018 г. в цялата Софийска област са реализирани общо близо 807 хил. нощувки в местата за настаняване с поне 10 легла, което е близо 9 на сто ръст спрямо 2017 г., стана ясно от думите й. Министър Ангелкова припомни, че за да стимулира целогодишния туризъм, институцията създаде различни тематични дестинации – 8 културно-исторически, 12 винено-кулинарни и 7 балнео- и СПА. Туризмът е хоризонтален отрасъл и благодарение на правителствената политика, на подкрепата на бизнеса и местната власт България влезе в топ 5 в ЕС за реализирани нощувки. За първи път през 2018 г. преминахме границата от 9 млн. чуждестранни посещения, а приходите в сектора възлязоха на общо 8,5 млрд. лв. с ръст над 5%, посочи още тя. Министърът акцентира върху инициативата „2019 – година на вътрешния туризъм“ и привличането на повече инвестиции, за което са нужни добре подготвени кадри. Тя пожела успех на преподавателите и възпитаниците на гимназията и ги призова да продължат да популяризират природните и културно-историческите забележителности в община Пирдоп, за да се утвърди като още по-атрактивен маршрут. По-късно министър Ангелкова връчи грамота от Министерството на туризма на Ваня Сараджова-Момчилова, председател на Туристическото дружество „Паскал“ в Пирдоп, за неговия принос за развитието на туризма и по повод 95 години от създаването му. Церемонията се състоя в рамките на традиционните културни празници „Влайкови дни“ в града, които се провеждат за 27-и път и събират много гости и туристи. На срещите и тържеството присъства и кметът на община Пирдоп Ангел Геров. Сподели:", "date": "2019.05.23", "title": "Ангелкова пред ученици в Пирдоп: Подготовката в професионалните гимназии по туризъм е ключова за развитието на сектора"}
{"url": "https://pik.bg/-news581315.html", "text": "Жена се прибира и казва на мъжа си: - Скъпи, оставих колата на улицата. - Защо не си я прибрала в гаража? - Беше невъзможно, скъпи! Навън е тъмно и е трудно да събера всички части… Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581312.html", "text": "Вчера на нерегулирано кръстовище са се блъснали BMW последен модел и джип \"Чероки\". Шофьорите и пътниците са се отървали само с леки огнестрелни рани. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581311.html", "text": "- Чу ли по новините? Май щели да намаляват цената на парното! Вярваш ли? - Не, мисля, че така отвличат вниманието от поскъпването на тока и водата. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581318.html", "text": "- Ох, тази криза... - Как ви разбирам. - Не, не ме разбирате. - Прекрасно ви разбирам. - Вие даже нямате депозит?! - Вчера имах... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581317.html", "text": "На среща на любители гълъбари един любител казва: - Аз пък ще правя кръстоска на пощенски гълъб с папагал! - Защо?! - Ами ако не може да намери пътя сам, поне ще може да попита някого. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581320.html", "text": "Срещат се двама приятели и единият носи пушка и обици. - За кого са обиците? - За тъщата. Има рожден ден. - Ами пушката? - Да й пробия ушите за обиците. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581325.html", "text": "- Господине, купете си букет цветя! - За какво са ми? - Да ги подарите на жена си. - Не съм женен. - Тогава на приятелката си. - Аз и приятелка нямам. - Тогава в чест на щастливия живот, който водите. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581324.html", "text": "Kамион превозващ дърва/трупи/ спрял до едно дърво. - Какво се е случило с вас? - попитало дървото - Ааа, не помним, снощи така се нарязахме... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581322.html", "text": "Лекарят: - От какво се оплаквате? - Почерняха ми краката. - Опитахте ли да ги измиете? - А това помага ли? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581319.html", "text": "Скъпа, какво да ти подаря за рождения ден? - Честно казано, скъпи, още не мога да реша... - О, няма проблем. Давам ти още една година, да си помислиш... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581326.html", "text": "Мъж пита избраницата си: - Значи не искаш да се омъжиш за мен? - Не. Мъжът ми трябва да е смел и находчив. - Не помниш ли, че те спасих, когато се давеше? - Ти си смел, но това не означава че си находчив! - A знаеш ли кой преобърна водното колело, което караше? Сподели:", "date": "2019.05.23", "title": "ВИЦОВЕ"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D1%82-%D1%81%D0%B8%D0%BD%D0%B0%D0%B3%D0%BE%D0%B3%D0%B0%D1%82%D0%B0-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-news843473.html", "text": "Одобрен е първият проект с комбинирано финансиране по Оперативна програма „Региони в растеж“  2014-2020 г. за „Реставрация и адаптация на синагога – Видин в туристически обект „Културен център „Жул Паскин“. Проектът ще получи подкрепа чрез безвъзмездна финансова помощ и финансови инструменти, съобщи от пресцентъра на регионалното министерство. Безвъзмездната финансова помощ  на стойност 8,2 млн. лв. се предоставя по линия на процедурата „Развитие на туристически атракции“ по Приоритетна ос 6 „Регионален туризъм“ на ОПРР. Кредитът в размер на 1, 5 млн. лв. е предоставен от фонд посредника за регион Север - „Регионален фонд за градско развитие“ (РФГР). Проектът цели Синагогата във Видин да бъде възстановена и превърната в Културен център „Жул Паскин“. Това е втората по големина синагога в България след тази в София. Построена е през 1894 г. след като старият еврейски храм в града е бил разрушен по време на Руско-турската война (1877-1878). Дейностите по проекта са насочени към реставриране и социализиране на сградата на Синагогата и имота, в който се намира, обединяващ функции на музей, изложбено пространство, многофункционална зала за събития и прилежащия парк. Множеството други исторически обекти на територията на стария град във Видин ще бъдат оживени и така ще се създаде завършен туристически продукт. В обхвата на този туристически ареал попадат също средновековната крепост  „Баба Вида“, молитвени храмове, еднофамилни жилищни сгради от началото на XIX в., Крайдунавският парк и река Дунав. Приоритетната ос 6 на ОПРР е насочена към реставрация, консервация, опазване, популяризиране и развитие на културното наследство чрез развитие на изцяло завършени и интегрирани туристически продукти за недвижими културни ценности с категория „световно значение“ или „национално значение“. Основната цел на финансовата подкрепа по Приоритетна ос 6 на ОПРР е развитието на конкурентноспособни туристически атракции, които допринасят за диверсификация на туристическия продукт, намаляване на териториалната концентрация и по-равномерно разпределение на ползите от туризма. Сподели:", "date": "2019.05.23", "title": "Възстановяват синагогата във Видин с европейско финансиране"}
{"url": "https://pik.bg/-news581327.html", "text": "На строеж в разгара на работата: - Майсторе, лопатата се счупи! - Е, де, ами подпри се на бетонобъркачката! Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581328.html", "text": "Минавайки край Народното събрание, четиригодишно дете попитало майка си: - Мамо, защо в тая къща не гасят тока? - Защото чичковците, които работят вътре, ще си помислят, че е свършило работното им време и ще се събудят. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581329.html", "text": "Сър Джон стоял в кабинета си, пушел пура и четял вестник “Таймс”. По едно време извикал прислугата: - Джордж, донесете ми една чаша вода! - Слугата донесъл, но лордът го върнал за още една чаша. Когато слугата донесъл четвъртата чаша, се осмелил да каже: - Извинете, сър, но се тревожа за здравето ви с тази вода?! - Остави сега здравето ми Джордж, къщата гори. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581728.html", "text": "Симптомите на Ебола са изпотяване, слабост, диария и болки в стомаха. Точно същите са, когато видя, че мъжът ми е на компютъра и се сетя, че не съм изтрила хронологията.... Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581727.html", "text": "Сбирка на анонимните алкохолици. - Здравейте, аз съм Виктор... - Здравееей Викторееее. - Пия от 20 години... Дойдох, защото ми казаха, че решавате проблеми, свързани с алкохола... - Разбира се... Кажи ни как можем да ти помогнем? - Не ми стигат лев и петдесет за една бутилка ракия. Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581735.html", "text": "- Докторе, започнах да осъзнавам, че затъпявам. Означава ли това, че съм поумнял? Сподели:", "date": "2019.05.23", "title": "ВИЦОВЕ"}
{"url": "https://pik.bg/-news581736.html", "text": "Мечтата на пенсионера: Министърът на образованието за 5-и път не можа да вземе матура. Министърът на здравеопазването припадна на опашка в поликлиниката. Умря от глад депутат, оставен един месец с минимална заплата. Доволен, пенсионерът пусна златната рибка обратно в реката. Сподели:", "date": "2019.05.23", "title": "ВИЦОВЕ"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D0%BD%D0%B0%D1%81%D1%8F-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5-%D0%BD%D0%B0-%D0%B5%D1%81-news843482.html", "text": "Законопроектът трябва да бъде одобрен от парламента, преди договореното с Брюксел споразумение за напускане да влезе в сила. Великобритания ще внесе в петък в парламента законопроект за напускане на ЕС, заяви пред депутатите премиерката Тереза Мей, съобщава Ройтерс. Сподели:", "date": "2019.05.23", "title": "Великобритания внася законопроект за напускане на ЕС"}
{"url": "https://pik.bg/%D1%84%D0%B8%D1%84%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%B1%D1%80%D0%BE%D1%8F-%D0%BD%D0%B0-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D0%BA-news843503.html", "text": "Международната футболна федерация (ФИФА) се отказа от увеличаване на броя на участниците в Световното първенство в Катар през 2022 година, съобщиха световните агенции, цитирани от „Фокус”. Предвиждаше се до финалите на следващия Мондиал да бъдат допуснати 48 вместо 32 отбора. Във връзка със запазването на броя на участниците, ФИФА също така се отказа и от идеята за провеждане на някои мачове от турнира извън Катар. Следващото Световно първенство по футбол ще се проведе от 21 ноември до 18 декември 2022 година в общо седем града на територията на емирството. Сподели:", "date": "2019.05.23", "title": "ФИФА се отказа от увеличаване броя на участниците на финалите на Световното първенство в Катар"}
{"url": "https://pik.bg/-news581729.html", "text": "В спешния център влиза мъж със забит в главата пирон. Докторът: - Ще го вадим ли? - Да. - 500 лева. - Докторе, ама аз съм здравно осигурен! - По здравна каса можем само да ти го закривим , да не ти закача. Сподели:", "date": "2019.05.23", "title": "ВИЦОВЕ"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%81%D1%80%D1%8A%D0%B1%D0%BA%D0%B8%D0%BD%D1%8F-%D0%BE%D0%BF%D1%8A%D0%BD%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2---%D0%BB%D1%8A%D1%81%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%B2%D0%B8%D0%B7%D0%B8%D1%82%D0%B0-%D0%BD%D0%B0-%D0%B1%D0%B8%D0%BB%D1%8F-news842866.html", "text": "Жена опъна сръбската сексбомба на \"Герена\" Биляна Дол в отсъствието на мъжа й Валери Божинов! 44-годишната комшийка би път чак до Цюрих, за да се подложи на серия от разкрасителни процедури, с които поддържа красотата си за футболиста на Левски, видя ПИК. Най-големият град в Швейцария всъщност е като втори дом за Биляна, тъй като там живеят нейните родители. Бившата съпруга на треньора Томас Дол има връзки навсякъде в страната на шоколада и дори преди две години с нейна помощ Божинката осъществи трансфер във ФК Лозана. През уикенда Биляна Дол се тагна от Цюрих, където е ВИП-клиентка на местно разкрасително студио, което държи нейна дългогодишна приятелка от Сърбия. Въпреки дружбата им, Божиновица се плащала като поп, тъй като процедурите, които сънародничката й правела не били никак евтини. Осебено тази, по време на която облепят лицето на Биляна с фин филм от 24-каратово злато. Любопитното обаче е, че на същата процедура, но в домашни условия, се подлага и бившата жена на Божинката - Николета Лозанова. Неотдавна тя се пусна в социалните мрежи със \"златно лице\". Най-вероятно именно плеймейтката е похвалила маската на Дол. Сподели:", "date": "2019.05.23", "title": "ГОРЕЩО В ПИК: Сръбкиня опъна гаджето на Божинов - лъсна причината за тайната визита на Биляна Дол в Цюрих... (СНИМКИ)"}
{"url": "https://pik.bg/-news581733.html", "text": "Един дядо имал ферма с езеро в ябълковата градина. Една вечер той отишъл да си набере ябълки. Взел си и кофа. Край езерото чул весел глъч и видял няколко девойки да се къпят в неговото езеро. Забелязвайки го, момите се потопили до шия във водата, а най-смелата извикала: - Няма да излезем, докато не си отидеш! Старецът се намръщил, вдигнал кофата и рекъл: - Не съм дошъл да ви гледам голотиите. Дойдох да си нахраня крокодила... Сподели:", "date": "2019.05.23", "title": "ВИЦОВЕ"}
{"url": "https://pik.bg/%D0%BA%D0%B0%D0%BD%D0%B0%D0%B4%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0-%D0%B1%D1%80%D0%B5%D0%B3%D0%BE%D0%B2%D0%B0%D1%82%D0%B0-%D1%81%D0%B8-%D0%BE%D1%85%D1%80%D0%B0%D0%BD%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D1%81%D1%83%D0%BC%D0%B0-%D1%89%D0%B5-%D0%B1%D1%8A%D0%B4%D0%B5-%D0%BE%D1%81%D0%B8%D0%B3%D1%83%D1%80%D0%B5%D0%BD%D0%B0-%D0%B7%D0%B0-%D1%82%D0%BE%D0%B2%D0%B0-news843501.html", "text": "Властите в Канада планират да построят 18 нови кораба на бреговата охрана за 11,7 млрд. долара като част от програмата за модернизиране на застаряващия флот, съобщи премиерът Джъстин Трюдо, цитиран от световните агенции, БГНЕС и Нова телевизия. \"Бреговата охрана разполага с плавателни съдове, някои от които са почти толкова стари, колкото и самата брегова охрана - заяви Трюдо на пресконференция във Ванкувър. - Корабите просто не отговарят на изискванията на работата, а флотът, чиито кораби са на средна възраст от 38 години, е на ръба на \"ръждясване\". Още 2 млрд. долара също са предназначени за удължаване на живота на настоящите кораби, включително ремонти и поддръжка, докато се чакат доставките на новите кораби. Новите кораби - 16 многоцелеви кораба и два арктически и офшорни патрулни кораба - ще бъдат построени в канадските корабостроителници. Първоначалните договори ще бъдат възложени на корабостроителниците във Ванкувър и Халифакс, като правителството иска да добави трета корабостроителница през следващите месеци. \"Тези нови кораби ще правят всичко - от разчупване на леда на Големите езера до официални риболовни патрули, предотвратяващи действия на замърсяване\", заяви Трюдо. Той отбелязва също така, че бреговата охрана спасява средно по 50 живота на ден, патрулирайки по най-обширната брегова линия на света - около 202 080 км по протежение на Атлантическия, Северния ледовит и Тихия океан. Сподели:", "date": "2019.05.23", "title": "Канада модернизира бреговата си охрана. Ето каква сума ще бъде осигурена за това"}
{"url": "https://pik.bg/-news581734.html", "text": "Днес моят любим ми предложи брак. Каза: - Ще живееш както в Рая! Чудя се какво ще рече това: - Боса, гола и само на ябълки?! Сподели:", "date": "2019.05.23", "title": "ВИЦОВЕ"}
{"url": "https://pik.bg/%D1%88%D0%BE%D0%BA-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8%D1%85%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%BC%D0%BE%D0%BD%D0%B0%D1%85%D0%B8%D0%BD%D1%8F-news843474.html", "text": "Според официалния сайт на Светия престол \"Ватикан нюз\" 77-годишната жена е била открита обезглавена в понеделник сутринта. Според епископ от епархията Бургос в Северна Испания, от която произхождала монахинята, обаче тя е била заклана, като причините за това засега не са известни. Днес, по време на общата аудиенция на площад \"Свети Петър\" във Ватикана, папа Франциск определи убийството като варварско. \"Бих искал да си спомним за Инес Ниевес Санчо, на 77 години, учителка на бедни девойки от десетки години, убита по един варварски начин в ЦАР, точно там, където е обучавала за шивачки млади момичетата. Това е една жена, която отдаде живота си на Исус, за да помага на бедните хора\", каза папата. Монахинята е била погребана вчера в централноафриканската епархия Берберати. Испанският премиер Педро Санчес изрази днес съболезнования на близките на жертвата. Той припомни, че неотдавна в друга африканска страна, Буркина Фасо, бе убит испанският мисионер Фернандо Ернандес. Възрастна монахиня от френско-испански произход беше намерена убита в село Нола в Централноафриканската република (ЦАР), където е обучавала млади момичета за шивачки, предаде Франс прес, като се позова на Ватикана. Сподели:", "date": "2019.05.23", "title": "ШОК: Обезглавиха възрастна монахиня"}
{"url": "https://pik.bg/%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B8%D0%BB%D1%8A%D1%80-%D0%BF%D0%BB%D0%B0%D1%81%D0%B8%D1%80%D0%B0%D0%BB-%D0%B4%D1%80%D0%BE%D0%B3%D0%B0-%D1%87%D1%80%D0%B5%D0%B7-%D0%B4%D0%B5%D1%82%D0%B5-news843504.html", "text": "Спецакция срещу наркоразпространението се е провела в ромската махала  на Пловдив Столипиново, съобщава „Трафикнюз” Добре познатият дилър Рий е задържан на улица \"Сокол\". В дома му са открити над 200 топчета бонзай след претърсване. Той е пласирал наркотикът чрез посредник – племенницата му. Момичето е на 11 години. Клиентът взимал дрогата от детето, а парите са били давани на Рий. Според информацията, полицията е атакувала махалата във вторник сутринта.  Дилърът е бил задържан по време на покупка. Последвал е обиск на дома му, където е намерен наркотика. Мъжът е отведен в ареста. Детето пък е предадено на Комисията за борба с противообществените прояви. Жители на квартала разказаха, че част от стоката е била намерена и у детето – посредник. Рий е добре познат в махалата с незаконната си дейност. Той и друг път е ставал „клиент” на органите на реда. Миналата година е бил хванат да пласира, но със значително по-малко количество. Тогава е получил условна присъда. Сподели:", "date": "2019.05.23", "title": "Спецакция: В Столипиново арестуваха дилър, пласирал дрога чрез дете"}
{"url": "https://pik.bg/%D0%BE%D0%BF%D0%B0%D1%81%D0%B5%D0%BD-%D0%BF%D1%8A%D1%82-%D0%BF%D1%83%D0%BA%D0%B0-%D0%BC%D0%B0%D1%81%D0%BE%D0%B2%D0%BE-%D0%B3%D1%83%D0%BC%D0%B8-%D0%B2-%D1%80%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%BE-news843573.html", "text": "Петко Керанов от Завет е инициатор на събиране на подписка с искане за ремонт на пътя и многократно е сигнализирал институциите, но усилията му са безрезултатни. „От 41 години съм шофьор, вижте какви дупки - какво избягване да направиш,”, коментира Петко Керанов пред БТВ. По думите му положението става още по – лошо при дъжд и през зимата, на безопасното движение според него пречи и гъстата растителност по пътя.Жителите в региона вече са обезсърчени, че пътят ще бъде цялостно ремонтиран. „Ежедневно пътуваме, изключително трудно, няколко пъти се случват инциденти по пътя, закъсняваме за работа, имаме притеснения, вечер закъсняваме за вкъщи, имаме семейства малки деца, това продължава от много години”, обяснява и Севим Неджиб. В автомобилните сервизи в Завет ежедневно отремонтират автомобили, пострадали след преминаване по разбития път. „Пак за изправяне на джанта от този път Зает – Разград, нон-стоп от там идват клиенти с изкривени гуми, джанти, че и някой път скъсани носачи и подобни работи”, обяснява Християн Христов – гумаджия. Извършените частични кърпежи на пътната настилка не решават проблема.От Агенция пътна инфраструктура обясниха, че преди три години по пътя е извършен частичен ремонт за един милион лева, а цялостна рехабилитация ще струва 17 милиона лева, средства които към момента не са налични, а докато те бъдат осигурени пътуващите между Завет и Разград ще продължат да търсят обходни пътища или да рискуват с поредния ремонт на колите си. Част от пътищата в Разградско са в окаяно състояние и чакат основен ремонт от години. Дупките стават все по-опасни, а пари за сериозен ремонт няма. 30-километровия републикански път между Завет и Разград е осеян с огромни дупки, които овен че затрудняват движението са предпоставка и за чести пътни инциденти. Спуканите гуми и потрошени предници на колите са се превърнали в обичайна ситуация за пътуващите от тук. Сподели:", "date": "2019.05.23", "title": "Опасен път пука масово гуми в Разградско"}
{"url": "https://pik.bg/%D0%B2%D0%BB%D0%B0%D0%BA-%D0%BF%D1%80%D0%B5%D0%B3%D0%B0%D0%B7%D0%B8-%D0%BC%D1%8A%D0%B6-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD-news843596.html", "text": "Мъж е загинал, след като в блъснат от влак в землището на село Тополчане. Това съобщиха от ОДМВР - Сливен. Сигналът е подаден на 22 май в 22.20 часа. Съобщено е за блъснат мъж от влак, движещ се по направление Зимница – Сливен. Инцидентът е станал на километър 305+600 в землището на с. Тополчане. Пътнически влак, движещ се в посока Сливен, е ударил внезапно излязъл на релсите мъж, който е починал на място. Работи се по установяване самоличността на загиналия. Образувано е досъдебно производство. Сподели:", "date": "2019.05.23", "title": "Влак прегази мъж край Сливен"}
{"url": "https://pik.bg/%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%BE-%D0%BA%D0%BE%D0%BF%D0%B0%D1%8F%D1%82-%D1%82%D1%83%D0%BD%D0%B5%D0%BB-2-%D0%BA%D0%BC-%D0%BF%D0%BE%D0%B4-%D0%B5%D0%B7%D0%B5%D1%80%D0%BE%D1%82%D0%BE-%D0%B2-%D0%B1%D0%B5%D0%BB%D0%BE%D1%81%D0%BB%D0%B0%D0%B2-news843564.html", "text": "Стоян Пасев Тунелът под Белославското езеро ще е дълъг между 2 км, а самото съоръжение ще е потопено на около 26 метра дълбочина, каза кметът на Община Белослав инж. Деян Иванов. Според областният управител на Варна съоръжението ще разтовари сериозно трафикът и ще привлече нови инвестиции в областта. Сподели:", "date": "2019.05.23", "title": "КОЛОСАЛНО: Копаят тунел 2 км под езерото в Белослав"}
{"url": "https://pik.bg/%D0%B7%D0%BB%D0%B0%D1%82%D0%BD%D0%B0-%D0%B3%D1%8A%D1%81%D0%BA%D0%B0-%D1%85%D1%80%D0%B0%D0%BD%D0%B8-%E2%80%9E%D0%B5%D0%BA%D0%BE%D0%BB%D0%BE%D0%B7%D0%B8%D1%82%D0%B5%E2%80%9C-news843585.html", "text": "В златна мина за „еколозите“ от коалицията „За да остане природа в България“ се е превърнал уж застрашеният вид червеногуша гъска (Branta ruficollis), пише \"Труд\", като се позовава на официалните отчети на проектите, финансирани по европейската програма LIFE. У нас пернатото се „опазва“ от Българското дружество за защита на птиците, което е част от „природозащитното“ обединение. Преди повече от половин век огромната популация на червеногушата гъска е зимувала в Азербайджан, в района на Каспийско море. Тъй като птицата се храни основно със зърнени култури, реколтата на местните земеделци трудно оцелявала. Затова тамошните власти организирали редуциране на бройката на този вид, като отделно започнали да отглеждат основно памук, който птицата не може да яде. Вследствие на предприетите мерки популацията на гъската променя миграцията си и от 90-те години на 20 век тя зимува в Североизточна България. Именно тогава у нас започва да се оформя така нареченото „екологично“ движение, чийто организации днес са в „За да остане природа в България“ - уж гражданско обединение, чийто представители всъщност са политици. В момента голяма част от активистите на коалицията са в листата на „Демократична България“ за евроизборите в неделя. През годините целта на „природозащитниците“ е да докажат колко ценен вид е Branta ruficollis и каква важна роля трябва да играе страната ни в неговото опазване. „Еколозите“ постигат успех през 2010 година, когато Българското дружество за защита на птиците печели проект от Европейската комисия (ЕК) по програма LIFE за опазване на червеногушата гъска, който трябва да даде резултати след 2015 г. Неговата стойност е € 2 654 180 – колкото годишния бюджет на една малка община. Парадоксът е, че докато „природозащитниците“ харчат парите на европейските данъкоплатци за нещо, от което доказано няма смисъл, официалните власти у нас отпускат десетки милиони лева на земеделците в Добруджанския край. Причината е, че фермерите търпят огромни щети от птицата, чиято популация унищожава посевите им. Още нещо - спечелването на проекта за опазването на гъската от БДЗП съвпада с назначаването на Силвия Бърова за отговорник за България в Генерална дирекция „Околна среда“ в ЕК. Преди да застане на този пост, тя е шеф именно в Българското дружество за защита на птиците. Малко след като Бърова заема ключовата позиция в Брюксел, съпругът й Борис е взет на работа в програма LIFE. Както „Труд“ е писал в много от разследванията си по темата, откакто семейство Бърови е на тези постове, спечелените проекти от „зелените“ по европрограми са набъбнали до 40 милиона лева. Проектът Проектът за запазване на популацията на червеногушата гъска в България започва на -а. Отчетът на Българското дружество за защита на птиците за свършеното за 5-годишния период е 200 страници. Финансовата част в него е една малка таблица, от която изобщо не се разбира за какво са изхрачени близо 5 милиона лева. Ясно е само, че за перо „персонал“, в който вероятно влизат така наречените експерти, опазвали гъската, са дадени € 779 451 или над 1.5 милиона лева. Пътуванията са излезли € 178 538 или около 260 000 лева. Мъглявото определение „консумативи“ е за общо € 749 451, или 1.5 млн. лв. Какво се включва в „Консумативи“, вероятно е ясно само на БДЗП. Има и графа „Режийни“, в която е записано 150 000 евро или 300 000 лева. Изниква въпросът как финансовата част на толкова мащабен проект може публично да бъде отчетена по такъв начин. Например всяка фирма в България описва във финансовите си документи името на човека, на когото е платено, точната сума. В случая с проекта за опазването на червеногущата гъска основният проблем е това, което се вижда от отчета – а то е, че едни хора просто са прибрали много пари. Какво са направили? Печатали информационни брошури, създали сайт, направили профили на „застрашения“ вид в социалните мрежи и се наснимали на полетата в Североизточна България на фона на ята гъски. Информацията за извършени реални дейности по опазване на Branta ruficollis е много малко и неясна. Но е отчетено, че страницата във фейсбук е достигнала между 2600 и 5800 потребители, като 800 от тях били много активни. Създаден е канал във видеоплатформата Youtube, където се качвали видеа за гъската. И още – организиран е Фестивал на хвърчилата в Шабла за популяризиране на вида, като страницата на събитието във фейсбук имала 1200 последователи. При уж извършената полева работа имало големи пречки, оплакват се еколозите. Местните кметове не желаели да съдействат, защото не искали да спрат развитието на инфраструктурни проекти. Всъщност става дума за инвестиции, които са от ключово значение за икономиката на Добруджанския регион. Но „природозащитниците“ обясняват, че такова развитие пречи на популацията на гъската. Вероятно затова според отчета, на терен за 5 години на „експертите“ не им се събират повече от 12 седмици, през които са уловили няколко десетки гъски и са ги маркирали. От всички 200 страници се разбира, че „еколозите“ са свършили „много“ работа, за която обаче няма никаква конкретика. Най-важното е, че липсва подробна разбивка на финансовата част. В крайна сметка не е ясно за какво е похарчена огромна сума, като голяма част от нея е безвъзмездна финансова помощ от Брюксел. Редно е в ЕК да се замислят за какви проекти разпределят данъците на европейските граждани и да не се самозаблуждават, че наливането на пари във фалшиви екологични каузи не злепоставя европейските институции. Сподели:", "date": "2019.05.23", "title": "Златна гъска храни „еколозите“"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0%D1%82%D0%B0-%D0%B1%D0%B8%D0%BB%D1%8F%D0%BD%D0%B0-%D0%B4%D1%83%D0%B4%D0%BE%D0%B2%D0%B0-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D0%BE%D0%BF%D0%B8%D1%82%D0%B0-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-news843581.html", "text": "\"Добре съм, вече се възстановявам вкъщи”. Това е заявила Биляна Дудова пред сайта на Българската федерация по борба. Трикратната европейска шампионка пострада вчера и е с порезна рана на ръката, получена при самонараняване в момент на афект. Биляна Дудова е направила опит да си пререже с кухненски нож. Само бързата реакция на съквартиранката Сезен Белберова я е спасила. Самата Биляна не разкрива конкретната причина за инцицента, а само допълва, че е лична и отказва да коментира подробности. Често шампионката преживява проблемите си вътрешно, без да споделя с близките си. Травмата е лека, а не както беше тиражирано, че е с „прерязани вени”, посочват от федерацията. Възстановяването й ще продължи около месец. Дудова ще пропусне държавния шампионат другата седмица във Враца (29-30 май). От Българската федерация по борба вече са ангажирали психолог да работи с шампионката. Сподели:", "date": "2019.05.23", "title": "ЖЕСТОКА ДРАМА: Шампионката Биляна Дудова с първи думи след опита за самоубийство"}
{"url": "https://pik.bg/%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D1%85%D0%B0-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news843611.html", "text": "Пистолет и боеприпаси са иззети при обиск на 50-годишен мъж в село Долна Вереница. Това съобщиха от ОДМВР – Монтана. На 22 май при извършен обиск на 50-годишен местен жител е намерен и иззет пистолет „Blow Magnum“, мод. f 92, калибър 9 мм и пълнител, съдържащ 10 атипични боеприпаса, 9 калибър. По случая е образувано досъдебно производство в РУ - Монтана. Сподели:", "date": "2019.05.23", "title": "Конфискуваха пистолет и боеприпаси в Монтанско"}
{"url": "https://pik.bg/%D0%BA%D0%BE%D0%BD%D1%86%D0%B5%D1%80%D1%82-%D0%BF%D1%80%D0%BE%D0%BC%D0%B5%D0%BD%D1%8F-%D1%82%D1%80%D0%B0%D1%84%D0%B8%D0%BA%D0%B0-%D0%B2-%D1%81%D0%BE%D1%84%D0%B8%D1%8F-news843676.html", "text": "Въвежда се временна организация на движението за отразяване на концерт в зала „България”. Това съобщиха от пресцентъра на Столична община. До 20,00 часа днес се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: - на ул. „Георги Бенковски” между бул. „Цар Освободител” и ул. „Аксаков”; - на ул. „Аксаков“ между ул. „Дякон Игнатий“ и ул. „Георги Бенковски“. Сподели:", "date": "2019.05.23", "title": "Концерт променя трафика в София"}
{"url": "https://pik.bg/%D1%81%D1%80%D0%B8%D0%B2-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BC%D0%BE%D0%BD-%D0%B8%D0%B7%D0%BF%D1%80%D0%B0%D0%B2%D0%B8-%D0%BD%D0%B0-%D0%BD%D0%BE%D0%BA%D1%82%D0%B8-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0-news843669.html", "text": "Гаф на МОН изправи на нокти хиляди учители и директори на училища в страната. Цялостната система на министерството, снабдено със супер сървъри, се срина днес сутринта преди началото на втората матура. Техническият проблем е възникнал около 7 часа сутринта. Това доведе до напрежение в училищата, където се провеждаше второто ДЗИ. Притеснени директори са започнали да звънят в регионалните управления на образованието, но всички са били с вързани ръце, тъй като проблемът е бил централен – в МОН. Сривът е продължил около 40 минути и едно от предположенията е, че сървърите са били обект на хакерска атака. Сайтът на просветното министерство се срина отново преди два дни, когато трябваше да бъдат качени отговорите на матурата по български език и литература. Сподели:", "date": "2019.05.23", "title": "Срив в системата на МОН изправи на нокти хиляди на матурата"}
{"url": "https://pik.bg/%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BD%D0%BE%D0%B2-%D0%BF%D1%83%D0%BD%D0%BA%D1%82-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B3%D1%80%D0%B0%D0%B4%D0%BE%D0%B2%D0%B0-%D0%B7%D0%B0%D1%89%D0%B8%D1%82%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE-news843561.html", "text": "Земеделският министър Десислава Танева ще открие новоизграден пункт за противоградова защита в Хасково. Новият команден център включва 27 нови ракетни площадки, разположени на територията на областта. Събитието се случва в момент, в който редица населени места, главно в Централна и Източна България, бяха ударени от градушки през последните дни. След опустошителните валежи в Свищовско земеделските стопани там настояват и техния район да бъде включен в обсега на противоградовата защита, но от Агенцията за борба с градушките на този етап смятат, че зоната не е заплашена от чести неблагоприятни метеорологични явления. Сподели:", "date": "2019.05.23", "title": "Откриват нов пункт за противоградова защита в Хасково"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B8%D0%BA-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%B4%D0%B0%D0%BD%D0%BD%D0%B8-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BD%D0%B5%D0%B4%D0%B5%D0%BB%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news843555.html", "text": "ЦИК изнасе последни данни за подготовката на изборите на 26 май и съобщава колко са жалбите за купуване на гласове и къде и кой точи най-много зъби да опорочи гласуването, като плаща за вота. \"Към момента имаме регистрани 2575 наблюдатели от 14 неправителствени организации. Партиите могат да регистрират свои застъпници до 25 май\", обявиха от ЦИК. Началото на изборния ден започва в 07.00 часа и свършва в 20.00 часа вечерта. Ако има чакащи гласоподаватели, председателят на комисията събира техните документи и те могат да гласуват. В Деня за размисъл е забранена политическата агитация. Резултати от социологически агенция не могат да бъдат обявявани под каквато и да е форма 24 часа преди изборния ден, както и през самия изборен ден. \"Все още получаваме въпроси за преференцията. Задължително да се отбележи първо политическият субект, след което избирателят може да отбележи в кръгчетата своя фаворит. Само със син химикал и само със знака \"Х\" или \"V\". Бюлетината ще е валидна и ако се отбележи съответната партия, но се отбележат повече от едно кръгчета при преференциите. Тогава бюлетината ще е валидна само за съответната партия\", коментираха от ЦИК. По думите им за първия в листата също трябва да се гласува преференциално. От Централната избирателна комисия разкриха още, че разглеждат всички жалби и сигнали до тях. \"Нямаме сигнали за проблеми с разкриване на секции в чужбина\", уточния представителят на ЦИК. Сподели:", "date": "2019.05.23", "title": "ИЗВЪНРЕДНО В ПИК TV! ЦИК с последни данни преди изборите в неделя (ОБНОВЕНА)"}
{"url": "https://pik.bg/%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%B1%D0%B8%D0%B5%D0%BD%D0%B0%D0%BB%D0%B5-%D0%B7%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE-%D0%B0%D0%BF%D0%BB%D0%BE%D0%B4%D0%B8%D1%80%D0%B0-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D1%81%D0%BD%D0%B8%D0%BC%D0%BA%D0%B8-news843579.html", "text": "Една от скулптури на Рашидов, наречена \"Странник\", заемаше най-централното място в забележителната експозиция от творби на 120 автори от 40 държави и предизвика истински фурор сред ценителите. Повече от седемстотин отбрани гости от лондонския арт елит изпълниха докрай всички пространства на прочутата зала \"Челси олд таун хол\". Десетки от тях се снимаха пред \"Странника\" на Вежди Рашидов. Лейди Софи Уиндзор, която е патрон на Биеналето, поздрави лично Вежди Рашидов за неговото творчество. Сред официалните гости на откриването бе и новоназначеният посланик на България в Лондон Марин Райков. \"Творбите на Вежди Рашидов са силни, изключително въздействащи и изразяват неговия съществен талант, те са изключителна придобивка за изложението\", написа координаторът на Биеналето Джефри Андрюс. Лондонското Биенале за изкуството е една от най-авторитетните световни арт прояви и се провежда в историческата зала \"Челси олд таун хол\" на емблематичната улица \"Кингс роуд\" в британската столица. Сградата е изключително красива, построена е през 1850 година и е национален паметник на културата. На Биеналето се канят утвърдени световни автори, които са излагали творбите си в най-известните галерии в Европа и света. По-рано през деня Вежди Рашидов имаше работна среща с Ед Вейзи, член на Британския парламент и бивш министър на културата и дигиталната икономика. Двамата обсъдиха възможности за обмяна на най-ценното от европейския опит в опазването на културното наследство. Ед Вейзи увери Вежди Рашидов, че успехът на българската изложба в Лувъра може да служи за пример на много страни и подобна инициатива за представяне на уникалното българско наследство в Лондон ще има голямо значение за укрепване на културните взаимоотношения между Великобритания и България. Лондонското Биенале за изкуство 2019, което се откри вчера вечерта аплодира Вежди Рашидов и неговото творчество. Председателят на парламентарната Комисия по културата и медиите присъства на церемонията със специална покана като почетен гост творец, съобщава комисията към Народното събрание. Сподели:", "date": "2019.05.23", "title": "Лондонското биенале за изкуство аплодира Вежди Рашидов (СНИМКИ)"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-news843665.html", "text": "След няколко дни в неизвестност пловдивчанинът Атанас Терзиев е открит в района на хижа Здравец и Бяла Черква. Той е силно изтощен, но е добре, разказват близките му. Причината за изчезването му е, че мъжът е претърпял инцидент по време на планинския преход в Родопите - има удар в главата и частична загуба на памет. 47-годишният мъж изчезна на 18 май, след като тръгнал сам на поход от къщата на родителите си в Перущица в посока Върховръх и Бряновщица. Вчера Атанас сам е успял да се свърже със семейството си и така е бил открит. Оказва се, че мъжът е паднал и си е ударил главата, а след това е бил неопределено време в безсъзнание. Въпреки травмите той се е свестил и е продължил да ходи, докато не стигнал района на разклона за Бяла черква, където намерил дърварска колиба. Дърварите приютили мъжа и му дали телефон, с който той успял да се свърже със сестра си. Все още няма никаква информация какво се е случило с Атанас, къде е претърпял инцидента и колко време се е лутал сам. Мъжът е с частична загуба на памет, загубил е и мобилните си телефони. Истински шанс е, че въпреки сериозното дезориентиране в следствие на падането и удара той е успял да намери хора и да сигнализира на близките си. Те от своя страна веднага са отишли, взели са го и са го закарали в болница, съобщава Трафик. Към момента Атанас е настанен в болница, предстои да му бъде направен скенер на главата, за да уточни каква травма е получил. Сподели:", "date": "2019.05.23", "title": "Откриха в Родопите изчезнал пловдивчанин"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D1%83%D1%87%D0%B8-%D0%BF%D1%80%D1%8A%D0%B2-%D0%BA%D0%BE%D0%B9-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%B2-%D0%B4%D1%8F%D0%B2%D0%BE%D0%BB%D1%81%D0%BA%D0%BE%D1%82%D0%BE-%D0%B3%D1%8A%D1%80%D0%BB%D0%BE-%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D0%B8%D0%B7%D0%B4%D0%B0%D0%B4%D0%B5-%D0%BD%D0%B0--news843580.html", "text": "Кой е убиецът в \"Дяволското гърло\"? Зрителите ще научат отговора тази вечер, когато е последният епизод от първия сезон на сериала. \"Срещнахме се с премиера в коридора, попита ме кой е убиецът. Казах му с жестове, не с думи, изиграх го. Много се зарадва. Той беше по-любопитен за нашите отношения с Теодора Духовникова\", разкри ексклузивно екранният Филип Чанов - актьорът Владо Карамазов, в студиото на Нова телевизия. Дали е било на шега, остана загадка за зрителите, които чакат финала с нетърпение. \"Всичко е въпрос на измисляне и решение на сценаристите. Не съм много за такъв тип продължения. \"Дяволското гърло\" е телевизионен шедьовър. Хората гледат качество, аз така го харесвам - 12 серии\", сподели още той. Въпреки това усилено се говори, че сериалът ще има и втори сезон, който ще започне да се снима съвсем скоро. \"Ние с Христо сме от един клас, поздравяваме професор Сейкова\", използваха гостуването си в сутрешния блок двамата актьори. \"Винаги е добре в голям екип като този да имаш близък човек. Гледахме си сцените отстрани, казвахме си някои работи. Той повече, че устата му знае повече\", сподели Христо Петков, който играе във филма Асен Чанов, брата на Филип. \"Обичам си много Филип Чанов, ще ми е мъчно...\", завърши многозначително Карамазов. Сподели:", "date": "2019.05.23", "title": "ЕКСКЛУЗИВНО! Бойко Борисов научи пръв кой е убиецът в \"Дяволското гърло\". Карамазов издаде на премиера най-голямата тайна (СНИМКИ)"}
{"url": "https://pik.bg/%D1%81%D1%82%D1%80%D1%8F%D1%81%D0%BA%D0%B0%D1%89%D0%B8-%D0%B4%D0%B0%D0%BD%D0%BD%D0%B8-%D0%B2%D1%81%D1%8F%D0%BA%D0%BE-%D1%87%D0%B5%D1%82%D0%B2%D1%8A%D1%80%D1%82%D0%BE-%D0%B1%D1%8A%D0%BB%D0%B3%D0%B0%D1%80%D1%87%D0%B5-%D1%81-%D0%BD%D0%B0%D0%B4%D0%BD%D0%BE%D1%80%D0%BC%D0%B5%D0%BD%D0%BE-%D1%82%D0%B5%D0%B3%D0%BB%D0%BE-%D0%BE%D1%82%D0%BA%D0%BB%D1%8E%D1%87%D0%B2%D0%B0-%D1%85%D0%B8%D0%BF%D0%B5%D1%80%D1%82%D0%BE%D0%BD%D0%B8%D1%8F-news843636.html", "text": "Средно около 5% от децата в България страдат от артериална хипертония. Процентът скача при тези с наднормено тегло и достига 25%. Това съобщи проф. Анна Кънева, която завежда Клиниката по детска кардиология в Национална кардиологична болница, предаде БНР. „Артериалната хипертония се намира при около 1,5% от децата с нормално тегло, до 18 - 20% при децата с наднормено и при над 25% от децата със затлъстяване. При тях има риск от развитие на високо кръвно налягане“, подчерта проф. Кънева. „Без съмнение тази тенденция се наблюдава в България. Това е тенденция в световен мащаб за нарастване на артериалната хипертония в детска възраст. Това е едно заболяване, което често остава незабелязано, на което не се обръща особено внимание, особено при деца“, посочи тя и добави, че късните усложнения на артериалната хипертония като артеросклероза, коронарна болест, мозъчен инсулт при възрастни хора са основните причини за кардиологичната болестност и смъртност. \"Затова прицелът за активно търсене на хипертонията при деца, за опит за намаляване на нейната честота, за модулиране на начина на живот на тийнейджърите, е от особено значение“, подчерта проф. Кънева. Сподели:", "date": "2019.05.23", "title": "СТРЯСКАЩИ ДАННИ: Всяко четвърто българче с наднормено тегло отключва хипертония"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BD%D0%B0%D0%BD%D0%BA%D0%BE%D0%B2-%D0%BD%D0%B0-%D0%BF%D1%8A%D1%82---%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B5%D0%B2%D1%80%D0%BE%D0%BF%D0%B0-news843587.html", "text": "Министър-председателят Бойко Борисов тръгна на път със зам.-министъра на регионалното развитие Николай Нанков. Двамата проверяват изграждането на магистрала \"Европа\", която трябва да свърже България и Сърбия. \"Ето това е сега гола нива, догодина октомври ще видите какво ще стане. Нова митница, нова гранична служба\", констатира премиерът. \"От Бургас до Белград, до Мюнхен ще има магистрала. От Истанбул до София, до Белград, Мюнхен, пак магистрала\" добави Борисов. \"Знаеш ли как упътват за пътя за Банкя - пътят за Мюнхен преди Белград вляво\", каза с усмивка премиерът. Министър-председателят и Николай Нанков инспектираха участъка от 17 километра, който е от Сливница до Драгоман. Това е участък Лот 2 от 15 до 32 км. Строежът на участъка струва 90 млн. без ДДС. \"До догодина октомври, който иска, трябва да ходи до Белград по магистрала\", каза Борисов. По думите му паралелно с това ще се направи и новото ГКПП. \"Заделили сме пари, прави се и той\", добави той. Премиерът покани медиите и на магистрала \"Струма\", където участъкът вече е завършен. Сподели:", "date": "2019.05.23", "title": "ПЪРВО В ПИК TV: Премиерът Борисов и Нанков на път - проверяват строежа на магистрала \"Европа\" (ОБНОВЕНА)"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%B0%D1%84%D0%B5%D1%80%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%82%D0%BE%D1%87%D0%B8-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B8-%D0%BE%D1%82-%E2%80%9E%D1%82%D0%B5%D1%85%D0%BD%D0%BE%D0%B8%D0%BC%D0%BF%D0%B5%D0%BA%D1%81%E2%80%9C-%D1%81-%D1%83%D0%B2%D0%BE%D0%BB%D0%BD%D0%B5%D0%BD-%D0%B7%D0%B0-%D0%BA%D0%BE-news843656.html", "text": "Скандални документи разкриват нови и нови шокиращи детайли около схемата \"Техноимпекс\". Агенция ПИК разполага с въпросните документи, които показват нагледно как настоящата лидерка на БСП Корнелия Нинова, която приватизира дружеството с живи пари от близо 2 млн. долара срещу 70 хиляди долара. Бившата синя приватизаторка занулила милионите от сметките му чрез помощта на уволнен за контрабанда директор. Става дума за шефа на бюрото на \"Техноимпекс\" в Либия Стайко Стайков, който е уволнен заради опит да внесе контрабандно голямо количество алкохол в Либия. Същият обаче е върнат на работа от Корнелия Нинова, когато тя приватизира дружеството, а след това й съдейства. Тогава по сметката на дружеството е имало над 1 млн. и 790 хиляди марки, 743 хиляди долара и 417 хиляди швейцарски франка. Схемата на Нинова започва през 1999 година, когато \"Техноимпекс\" е приватизирано от РМД, в което първоначално 33%, а после близо 50% от акциите държи Корнелия Нинова. Дружеството е приватизирано с компенсаторни записи и бонове, тоест срещу хартийки, докато активите му са за около 3 млн. български лева. Спас Панчев е човекът, който натрупва през 1995-96 г. над милион долара и над милион германски марки по сметките и в касите на дружеството в България и в неговите бюра в Либия, Мароко, Ангола, Тунис и т.н. Документите, с които ПИК разполага, установяват това, което и ревизорите и одиторите са установили като числа. Панчев е сменен и на негово място като изпълнителен директор е сложена „синята“ Корнелия Нинова. Тя заварва купища от валута в сметките на „Техноимпекс“ в Булбанк – само през 1996 г. там са постъпили 743 000 долара, в това число от либийското бюро 121 000 долара, от Ангола – 323 000 долара, от Тунис – 20 000 долара и Мароко – 68 000 долара. В тази сметка има още 1 млн. и 79 хиляди и 417 000 швейцарски франка. Цялото това състояние е натрупано от бившия коалиционен партньор на БСП Спас Панчев, когато е изпълнителен директор на дружеството, а Корнелия Нинова и сие го придобиват през 1999 г. за 70 000 долара първоначална вноска по приватизационния договор и останалите 630 000 долара, които е трябвало да се платят, са „платени“ с компенсаторки. Цялата схема по източването на \"Техноимпекс\" е подпомогната и от още един човек. На 15.02.1997 г. директорът на бюрото на „Техноимпекс“ в Либия Стайко Стайков е заловен при опит да внесе контрабандно голямо количество алкохол в Либия. Деянието е тежко криминално престъпление. Спас Панчев веднага уволнява въпросното лице. Когато Корнелия Нинова става изпълнителен директор, Стайко Стайков отново оглавява бюрото на „Техноимпекс“ в Либия. Документите на ПИК показват как скандалният Стайко Стайков през 1998 г. на свой ред упълномощава Корнелия Нинова да купува акции на „Техноимпекс“ от негово име и с негови пари, както и да гласува на Общото събрание от негово име. Документ от одита на дружеството през 1998 г. показва, че бюрото на „Техноимпекс“ в Триполи има най-голямо количество долари кеш, които след това стават собственост на приватизаторите, начело с Корнелия Нинова и същия Стайко Стайков. А съпругата на въпросния Стайко Стайков е касиер и счетоводител на бюрото на „Техноимпекс“ в Либия – същото, на което съпругът й е шеф, и същото, в касите и сметките на което има стотици хиляди долари кеш. Новото разкритие по схемата \"Техноимпекс\" за пореден път доказва скандалните действия на Корнелия Нинова, която не само приватизира дружеството на безценица, но в по-късен етап източва от него и милиони левове. Сподели:", "date": "2019.05.23", "title": "ШОКИРАЩА АФЕРА: Корнелия Нинова точи стотици хиляди долари от „Техноимпекс“ с уволнен за контрабанда – ето скандалната схема (ДОКУМЕНТИ)"}
{"url": "https://pik.bg/%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%86%D0%B8%D0%BA-%D0%B1%D1%81%D0%BF-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%80%D1%83%D1%88%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8-%D0%BD%D0%B0-%D0%B3%D0%B5%D1%80%D0%B1---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BE%D0%B1%D0%B5%D0%B7%D1%83%D0%BC%D1%8F%D1%85%D0%B0-%D0%B8-news843682.html", "text": "Невиждана война водят БСП срещу ГЕРБ и достигнаха до там да рушат плакати и агитационни материали на опонентите си. Червените изглежда са обезумели от социологическите проучвания, според които обвиняемата за пране на пари от КТБ през офшорка Елена Йончева няма никакви шансове да ги изведе до победа. Затова си позволяват дори да нарушават законите, по примера., който тя им дава с аферите си къщи за гости, недекларирани имоти и дори неплатена гражданска отговорност. Пълно закононарушение е нарушаването на целостта и агитационното съдържание на плакатите на опоненти, което са направили активисти на БСП в Габрово. Читател на ПИК изпрати шокираща снимка, която показва как с мошеничество и измама съпартийците на Корнелия Нинова, по нейния пример от приватизацията на \"Техноимпекс\", опитват за заблудят избирателя. На снимката ясно се вижда как на плакати на ГЕРБ с лика на тяхната водачка Мария Габриел е заличен само номера на бюлетината на управляващата партия, който е 12. Вместо него е поставен номерът на БСП, при това с логото, името на партия и слогана. \"Това е мошеничество и измама за избирателите. Скрили са точно името и номера на ГЕРБ и са си сложили техните. Това е пълно безобразие и показва как действат комунистите, които клеветят и лъжат от сутрин до вечер по адрес на управляващите, а сега опитват да излъжат и избирателите\", пише читателят на ПИК, който уточнява, че е сезирал МВР за нарушението. По случая обаче трябва да започне разследване и ЦИК, тъй като подвеждането на електората е грубо нарушение на изборното законодателство. След сигнала на ПИК, от ГЕРБ съобщиха, че подават жалба до ЦИК, тъй като и те са били сигнализирани от хора в града за нарушението. \"ГЕРБ-Габрово входира жалба в Районната избирателна комисия срещу нерегламентирани действия от страна на БСП. Върху номера в бюлетината, отбелязан на плакатите на ПП ГЕРБ, са залепени стикери с номера на „БСП за България“. В жалбата е посочено, че с това действие БСП въвеждат в заблуждение гражданите\", съобщиха от партията. „Когато една партия, участваща в изборите, няма политически аргументи, тя прибягва до некоректни, незаконосъобразни и манипулативни действия. Ако БСП осъзнават, че кандидатите на ГЕРБ са по-добри, по-подготвени за евродепутати от техните, то могат да ги подкрепят чрез гласуване на 26 май, а не като лепят стикери с номера на БСП върху плакатите на ГЕРБ“, коментира общинският ръководител на ГЕРБ-Габрово Добромир Проданов. ГЕРБ-Габрово призовава БСП да не си служи с манипулации и подвеждане на избирателите и апелира компетентните институции за незабавно предприемане на мерки и санкции срещу извършителите, както и отстраняване на манипулативните стикери. Сподели:", "date": "2019.05.23", "title": "НА ВНИМАНИЕТО НА ЦИК: БСП на Корнелия Нинова руши материали на ГЕРБ - червените обезумяха и започнаха невиждана война! Мамят избиратели с номера на партията (СНИМКИ/ОБНОВЕНА)"}
{"url": "https://pik.bg/bulgaria-air-%D0%B5-%D0%B2-%D1%82%D0%BE%D0%BF-3-%D0%BD%D0%B0-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-%D1%81%D1%80%D0%B5%D0%B4-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D1%83-%D0%BD%D0%B0%D1%81-news843728.html", "text": "За трета поредна година Bulgaria Air е сред най-желаните работодатели от студентите в България. Това показват данните на единственото по рода си проучване у нас Graduate Survey, което се провежда от ToTheTopAgency. То измерва кои 50 компании според младите таланти отговарят на определението за най-добър работодател. В челната тройка за 2019 година е националният превозвач. Bulgaria Air заема трето място, изкачвайки се с цели 7 позиции спрямо миналогодишната класация, и продължава да бъде единственият представител на авиотранспортната индустрия в целия ранкинг. През 2017 година авиокомпанията също беше сред най-желаните работодатели сред студентите, когато беше класирана на 9 място. Новото проучване се е провело в рамките на четири месеца от началото на 2019 година и в него са взели участие 8241 души, учещи в 51 университета в България. За първа година на анкетата са отговорили и студенти от университети зад граница. Медийни партньори на проучването са Investor.bg и Bloomberg TV Bulgaria. Сподели:", "date": "2019.05.23", "title": "Bulgaria Air е в топ 3 на най-желаните работодатели сред студентите у нас"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%82-%D1%83%D0%BC%D0%B1%D0%B0%D0%BB-%D1%81%D0%B2-%D0%B8%D0%B2%D0%B0%D0%BD-%D1%80%D0%B8%D0%BB%D1%81%D0%BA%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA%D0%B2%D0%BE-%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B8%D0%BB%D1%8F%D0%BD%D0%B0-%D0%B4%D1%83%D0%B4%D0%BE%D0%B2%D0%B0-news843664.html", "text": "21-годишната Дудова беше докарана снощи с порезна рана в лява предмишница. Нямаше засегнaти кръвоносни съдове. Няма опасност за живота на пациентката. Това заяви доц. д-р Антони Филипов на брифинг на УМБАЛ \"Св. Иван Рилски\" по повод инцидента с трикратната европейска шампионка по борба Биляна Дудова. \"Раната беше с давност до 15 часа. Дудова беше превързана и няма засегната каквато и да е мускулатурна или двигателна активност на лявата ръка. Тя ще може да продължи със спорта\", разкри още доцентът. \"Пациентката е изписана днес. Тя се чувстваше перфектно и си тръгна спокойна\", допълни д-р Филипов. \"При такива случаи препоръчваме работа с психолог, но Федерацията предпочете работа с техен човек\", завърши доц. д-р Антони Филипов. Сподели:", "date": "2019.05.23", "title": "ОТ ПОСЛЕДНИТЕ МИНУТИ: От УМБАЛ \"Св. Иван Рилски\" разкриха какво е състоянието на Биляна Дудова"}
{"url": "https://pik.bg/%D0%BD%D0%B0%D1%81%D0%B0-%D0%B8%D0%B7%D0%BF%D1%80%D0%B0%D1%89%D0%B0-%D0%B8%D0%BC%D0%B5%D0%BD%D0%B0%D1%82%D0%B0-%D0%BD%D0%B8-%D0%BD%D0%B0-%D0%BC%D0%B0%D1%80%D1%81-news843415.html", "text": "Задачите на този роувър ще са да търси признаци за микробен живот в миналото, както и да изследва климата и геологията на Червената планета, да събере проби и да подготви човешко присъствие. Програмата за изпращане на имена е част от кампания за привличане на интереса на по-голяма част от обществото към мисиите, планирани от НАСА за инициативата \"От Луната към Марс\". Целта на НАСА е да изпрати астронавти отново на Луната до 2024 г., да изследва допълнително повърхността й и да използва наученото, за да изпрати астронавти до Марс през следващото десетилетие. Хората, които предложат имената си в уебсайт до края на септември, ще получат бордна карта и точки за полетите на всяка мисия. Така желаещите ще имат право да свалят дигитални емблеми на мисиите. Повече от 2 милиона имена бяха предложени за подобна програма на НАСА преди мисията \"ИнСайт\" до Марс. Докато човекът кацне на Марс ще минат години, но преди това желаещите получават възможност да изпратят името си на планетата, предаде ДПА. Предложените имена ще бъдат изписани на микрочипове, за да отлетят към Марс с космическия апарат, който ще бъде изстрелян през юли 2020 г. и ще кацне на планетата през февруари 2021 г.. Сподели:", "date": "2019.05.23", "title": "НАСА изпраща имената ни на Марс"}
{"url": "https://pik.bg/%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D1%81%D0%B5%D0%B7%D0%B8%D1%80%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0%D0%B4-70-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%E2%80%9E%D1%82%D0%B5%D1%85%D0%BD%D0%BE%D0%B8%D0%BC%D0%BF%D0%B5%D0%BA%D1%81%E2%80%9D-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0-news843729.html", "text": "Депутатът от ГЕРБ Спас Гърневски ще сезира прокуратурата за разбойническо отношение към работници от „Техноимпекс”, фирмата приватизирана от Корнелия Нинова. Гърневски разказва, че преди седмица пред Народното събрание с него се срещнала група граждани, които му разказали с какъв неочакван проблем са се сблъскали. „Хората бяха от Благоевградска област, но се оказа, че измамени с трудов стаж има и в Пазарджишко и Старозагорско. Става дума за над 70 служители и работници на „Техноимпекс”, които са работили в поделения на дружеството в чужбина. Оказва се, че след приватизацията на фирмата от днешния лидер на БСП Корнелия Нинова и екипа й, документите за трудовият им стаж изчезват. Много от тях имат по над 15-20 години във фирмата, тоест там е формиран основният им трудов стаж, а днес са изправени пред невъзможност да се пенсионират и да водят достоен живот. Ужилените от фирмата на Корнелия Нинова са се организирали и издирват всеки бивш служител на „Техноимпекс” със сходен проблем. Искали да направят среща с Нинова, но им казали, че тя не идва в парламента”, разказа Спас Гърневски пред \"Фактор\". Той коментира, че много фирми от годините на соца са фалирали и изчезнали, но документацията им продължава да се пази. Гърневски обаче е изумен най-много от факта, че благоевградчани не искали да се дава публичност на имената им. Хората изпитвали страх, твърдели, че при всеки опит да си потърсят правата срещали злостна съпротива от лица, свързани с „Техноимпекс”. „Корнелия Нинова непрекъснато спекулира, че е защитник на социалните права на трудещите, а се оказва, че измамени са нейните работници. Това е просто скандално. Като депутат и зам.-председател на парламентарната Комисия по корупция призовавам социалната Нинова да излезе и публично да обясни на хората как да решат проблема си, а не да се крие. Призовавам и прокуратурата да се самосезира, защото политиката си е политика, изборите са си избори, но хората трябва да имат право да се пенсионират и да ползват социалните си блага. До дни сам ще сигнализирам държавното обвинение за този скандален случай. През 2002 година БСП издадоха една брошура, в която включиха и приватизацията на „Техноимпекс” сред разбойническите. Днес напълно вярвам, че е така, след като виждам, че трудът на десетки българи е ограбен”, допълва Гърневски. Сподели:", "date": "2019.05.23", "title": "Гърневски сезира прокуратурата: Над 70 служители на „Техноимпекс” не могат да се пенсионират, заради изчезнал трудов стаж, Нинова се крие"}
{"url": "https://pik.bg/%D1%80%D0%B5%D0%BA%D0%B0-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%BF%D0%BE%D1%82%D0%B5%D1%87%D0%B5-%D0%BA%D0%B0%D1%84%D1%8F%D0%B2%D0%B0-%D1%81-%D0%B3%D0%B0%D0%B4%D0%BD%D0%B0-%D0%BC%D0%B8%D1%80%D0%B8%D0%B7%D0%BC%D0%B0-news843572.html", "text": "Родопското село Фотиново е изключително живописно място. Наскоро обаче туристи се натъкнали на неприятна гледка. Реката е с кафяво оцветени води, а край нея мирише силно на животински тор. Местните хора обаче се кълнат, че реката е чиста и няма причини за безпокойство. Никой във Фотиново не е забелязал необичайно оцветяване на водите на реката. При проверка обаче откриваме в покрайнините на селото тръба, от която излизат фекалии. Никой не може да каже откъде точно идват те, защото селото е с канализация, която се влива в реката. Димитрийка Миховска, кмет на село Фотиново, твърди че не е забелязала да има замърсяване. „Но всичко онова, което е необходимо, ние ще направим, за да разберем откъде е, откъде се случва това замърсяване. Няма да го оставим така!\", категорична е тя опред Би Ти Ви . От РИОСВ-Пазарджик обещаха да направят спешна проверка. Фотиновска река се влива в язовир Въча, от който в близко бъдеще Пловдив трябва да черпи питейна вода. Река Фотиновска в Родопите потече в необичаен цвят, а от водата се носи и лоша миризма. Сподели:", "date": "2019.05.23", "title": "Река в Родопите потече кафява с гадна миризма"}
{"url": "https://pik.bg/%D0%BF%D0%B0%D0%BD%D0%B8%D0%BA%D0%B0-%D0%BF%D1%83%D1%81%D0%BA%D0%B0%D1%82-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82-news843650.html", "text": "Джон Уолкър Линд излиза на свобода, няколко години преди да е излежал 20-годишната си присъда. Той е арестуван заедно с група талибани през 2001 г. само няколко месеца след атентатите на 11 септември и началото на войната в Афганистан. Линд е обвинен за смъртта на Джони Спан, американски пехотинец и паравоенен от ЦРУ, който беше първият убит при сраженията в Афганистан. Дъщеря му, Алисън сподели пред \"ФоксНюз\", че чувства освобождаването на терориста като шамар през лицето, предава Нова телевизия. Ислямистът-джихадист, станал известен като \"американския талибан”, ще бъде освободен от щатски федерален затвор. Това се случва въпреки притесненията на законодателите относно съображенията за сигурност, свързани с освобождаването на неразкаял се терорист, който според властите продължава открито да призовава за насилие. Сподели:", "date": "2019.05.23", "title": "ПАНИКА: Пускат на свобода американски джихадист"}
{"url": "https://pik.bg/%D0%BE%D1%89%D0%B5-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%B1-%D0%BD%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D1%81%D0%BF%D0%B5%D0%BA%D1%82%D1%8A%D1%80-%D1%81-%D0%B3%D0%BE%D1%80%D0%B5%D1%89%D0%B8-%D0%B4%D0%B0%D0%BD%D0%BD%D0%B8---%D0%BF%D0%B0%D1%80%D1%82%D0%B8-news843666.html", "text": "Изследователски център „Спектър“ с ръководител Петко Петков, доктор по социология, разпространи ново проучване, което потвърждава първенството на ГЕРБ за Евровота в неделя. За ГЕРБ биха гласували 33,4%, за БСП 32,6 на сто, като при ГЕРб процентите могат да скочат до 35 на сто. Възложител на изследването е Института за модерна политика на президентския съветник Борислав Цеков. 984 лица от цялата страна са участвали в анкетата. Методът на изследването е „лице в лице“, а периодът на проучването за нагласите в последната седмица на официалната предизборна кампания е 16-21 май 2019 г. Данните сочат, че броени дни преди изборите на 26 май все още една четвърт от избирателите се колебаят дали и за кого да гласуват. 41 % пък твърдо декларират, че няма да отидат до урните за предстоящия евровот. Делът на заявилите категорична нагласа за гласуване е 34%. Сравнително високият дял на колебаещите затруднява категоричните прогнози за изхода от основните неизвестни, а те са: двубоят ГЕРБ срещу БСП и кои политически сили, извън трите сигурни (ГЕРБ, БСП, ДПС), ще спечелят представителство в Европейския парламент. Поради това, екипът на Изследователски център „Спектър“ представя не само моментната „снимка“ на настроенията на избирателите, регистрирана към 21 май, а и хипотеза за възможните движения в резултатите на отделните политически сили в зависимост от избирателната активност и потенциалния вот на колебаещи се избиратели (в графиката са посочени в скоби). Твърдо да са 34%, Не - 41%, а 25% се колебаят.  Изходът от двубоя ГЕРБ-БСП ще зависи в голяма степен от способността за организационна мобилизация в изборния ден.  Сигурните три: - ГЕРБ на финалната права на кампанията се стабилизира след скандалите във властта и започна да възвръща подкрепата на част от разколебаната си периферия. Фактор в това отношение е и личното ангажиране на лидера на ГЕРБ Бойко Борисов в кампанията на терен. Неговото силно медийно присъствие в последните дни вдъхва увереност и мотивира привържениците му. - БСП остава затворена предимно в своя твърд електорат, не съумява да спечели доверието на свободните избиратели от политическия център и да създаде \"вълна\" от типа \"всички срещу управляващите\", каквито бяха очакванията преди началото на кампанията. Партията не успява да вкара в отбранителна позиция опонентите си от ГЕРБ, от което биха могли да дойдат допълнителни гласове за партията на Корнелия Нинова. - ДПС - мобилизацията на ДПС върви във възходяща линия. Предвид силната организационно-политическа машина на движението, найвероятно те ще постигнат и допълнителна мобилизация на своите привърженици в изборния ден, което ще им позволи да получат двуцифрен краен резултат. Затвърждава се впечатлението, че европейските избори са особено мотивиращи за тази партия. - Още четири се борят за европейски мандат: - Най-високи са шансовете в патриотично-националистическия сектор, където във възходяща линия се представят две формации: \"Патриоти за Валери Симеонов\" и ВМРО-БНД. Двете формации ще се борят до последно за гласовете на по-широк кръг от избиратели. - Следващи по степен на вероятност са \"Демократична България\" и Коалиция за България. Към момента листата водена от Радан Кънев не успява да привлече повече привърженици от десния политически спектър. Коалиция за България печели от неспособността на БСП да привлече центристки избиратели. Дали една или повече от тези политически формации ще преодолее изборната бариера зависи преди всичко от вота на 4 избирателите, които към днешна дата се колебаят. Шансове за по-добро представяне в предстоящите европейски избори имат също \"Воля\" и \"Атака\". В последните дни от предизборната надпревара, основните фактори които могат да наклонят везните в една или друга посока са: - Поведението на колебаещите се - дали ще бъдат убедени да гласуват и коя политическа сила ще подкрепят. - Вариант за голям скандал от типа „Костинброд“ също би оказал влияние на крайния изборен резултат особено при такъв висок процент на колебаещи се да гласуват. Сподели:", "date": "2019.05.23", "title": "ОЩЕ СОЦИОЛОЗИ ПОТВЪРЖДАВАТ ПЪРВЕНСТВОТО НА ГЕРБ НА ЕВРОВОТА: \"Спектър\" с горещи данни - партията на Борисов води твърдо на БСП"}
{"url": "https://pik.bg/%D0%BF%D0%BE%D0%B4%D0%BF%D0%B0%D0%BB%D0%B8-%D1%81%D0%B5-%D1%81%D0%BC%D0%B5%D1%82%D0%B8%D1%89%D0%B5%D1%82%D0%BE-%D0%B2-%D1%85%D0%B0%D1%80%D0%BC%D0%B0%D0%BD%D0%BB%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%83%D0%BC%D0%B8%D1%88%D0%BB%D0%B5%D0%BD-%D0%BF%D0%B0%D0%BB%D0%B5%D0%B6-news843725.html", "text": "От там уточниха, че огънят се е разгорял тази сутрин към 4 часа. Няма замърсяване на въздуха в община Харманли. След направени замервания във всички точки на града и най-близките населени места от служба \"Пожарна безопасност и защита на населението\" е установено, че никъде не се регистрират завишени норми на цианиди, въглеводороди, въглероден оксид и въглероден диоксид, посочват от общината. Към този час на място продължават дейности по потушаване на тлеенето, а общината е задействала всички законови процедури, регламентирани при подобни аварийни ситуация. РИОСВ - Хасково също е била известена за пожара. Предстои проверка от компетентните органи, която да установи дали причината за възникването на пожара не е умишлен палеж, се казва още в съобщението. Възникнал на територията на регионалното депо за твърди битови отпадъци до Харманли пожар е овладян, съобщиха от местната администрация. Сподели:", "date": "2019.05.23", "title": "Подпали се сметището в Харманли, разследват умишлен палеж"}
{"url": "https://pik.bg/%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BE%D1%82%D1%81%D1%82%D1%8A%D0%BF%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B7%D0%B0-%D0%BC%D0%B8%D1%80%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%B5%D0%BD-news843733.html", "text": "ТАСС, цитирана от \"Фокус\" Президентът на Украйна Владимир Зеленски заяви, че предложения от него референдум, по въпроса за сключване на мирни споразумения с Русия, не е законодателна инициатива и резултатите от него няма да носят задължителен характер, предаде . „Ние сме длъжни да чуем всеки човек. Това не е законодателен референдум, а информационен, за това какво мислят гражданите. Това е нормален разговор с хората“, заяви Зеленски, цитиран от пресслужбата на президентството. Зеленски подчерта, че се стреми към откритост в обсъжданията на важни за страната въпроси и не иска да взема решения при закрити врати. Сподели:", "date": "2019.05.23", "title": "Зеленски отстъпи: Референдумът за мирни преговори с Русия няма да е задължителен"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B0-%D1%81%D0%B5%D1%87-%D0%B7%D0%B0%D0%B5%D0%B2-%D1%83%D0%B2%D0%BE%D0%BB%D0%BD%D0%B8-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%BF%D0%B0%D1%80%D1%82%D0%B8%D0%B9%D0%BD%D0%B8-%D0%BB%D0%B8%D0%B4%D0%B5%D1%80%D0%B8-news843662.html", "text": "Македонският премиер Зоран Заев, който е и лидер на управляващия Социалдемократически съюз (СДСМ) уволни всички 78 общински ръководители на партията. Това става само две седмици след приключването на президентските избори в страната. \"Снощи взех решение и днес го споделям с вас. Решението е едно: всички общински председатели на СДСМ са уволнени. Благодаря им за работата. Призовавам ги отново да се кандидатират\", каза Заев. Министър-председателят отново повтори, че през първата половина на месец юни ще има промени в публичния сектор, държавните предприятия, правителството, министерствата, както и в други държавни институции, предаде БГНЕС. Сподели:", "date": "2019.05.23", "title": "МАСОВА СЕЧ: Заев уволни всички общински партийни лидери"}
{"url": "https://pik.bg/%D1%85%D0%B2%D0%B0%D0%BD%D0%B0%D1%85%D0%B0-%D0%BF%D0%B5%D1%82%D0%B8%D0%BC%D0%B0-%D0%BF%D1%80%D0%B5%D0%BF%D0%B8%D1%81%D0%B2%D0%B0%D1%87%D0%B8-%D0%BD%D0%B0-%D0%B4%D0%BD%D0%B5%D1%88%D0%BD%D0%B0%D1%82%D0%B0-%D0%BC%D0%B0%D1%82%D1%83%D1%80%D0%B0-news843735.html", "text": "Преди началото на втория зрелостния изпит заместник-министърът на образованието и науката Таня Михайлова пожела успех на учениците и ги призова да спазват всички правила. По време на матурата бяха анулирани пет изпитни работи заради преписване. Трима от нарушилите правилата са полагали изпит по география и икономика в Ружинци, Петрич и Каварна. По един случай е регистриран в София и Самоков на изпитите по английски език и философски цикъл, съобщиха от МОН. 40 484 са зрелостниците, които днес положиха втората задължителна матура по предмет по избор. Те писаха по вариант 1, който беше изтеглен два часа преди старта на изпита. Най-много – 14 494, се явиха по английски език. По втория най-желан предмет – биология и здравно образование, матура държаха 10 441 абитуриенти, а по география – 5 682. Сподели:", "date": "2019.05.23", "title": "Хванаха петима преписвачи на днешната матура"}
{"url": "https://pik.bg/%D0%BD%D0%B0%D0%B7%D0%BD%D0%B0%D1%87%D0%B8%D1%85%D0%B0-%D0%BD%D0%BE%D0%B2-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BE%D0%B4%D0%BC%D0%B2%D1%80-%D0%BC%D0%BE%D0%BD%D1%82%D0%B0%D0%BD%D0%B0-news843767.html", "text": "Със заповед на вътрешния министър Пламен Йорданов Томов е временно преназначен на длъжността директор на ОДМВР Монтана. Това съобщиха от пресцентъра на МВР. От 15 май 2018 г. до момента той бе началник на Районно управление – АЕЦ - Козлодуй при Областна дирекция на МВР - Враца. Роден е на 23. 04.1976 г. в гр. Лом. Завършил е висше образование през 2001 година Академия на МВР гр. София, специалност “Противодействие на престъпността и опазване на обществения ред”, ОКС – бакалавър, а през 2012 г. ЮЗУ гр. Благоевград, специалност “Право”, ОКС –магистър. Професионалната му кариера в МВР започва през 2001 г. на длъжност разузнавач в сектор БОП при ОДМВР - Монтана. Последователно е заемал длъжностите разузнавач, началник на група, началник на сектор в ОДМВР – Монтана. Сподели:", "date": "2019.05.23", "title": "Назначиха нов директор на ОДМВР-Монтана"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BE%D0%B2%D0%B0-%D1%85%D0%B0%D1%80%D0%B8%D1%81-%D0%B2%D0%B0%D1%81%D0%B8%D0%BB-%D1%82%D0%BE%D0%BD%D1%87%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BA%D0%BE%D0%B9-%D1%89%D0%B5-%D0%B5-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%BD%D0%B0-%D0%B5%D0%B2%D1%80%D0%BE%D0%B8%D0%B7-news842527.html", "text": "- Да. Такъв оспорван вот не имало, с толкова неясноти и турбулентни течения.  Това е заради натрупаната умора от управлението на ГЕРБ, а опозицията пък така и не може да намери свое лице и да покаже алтернатива. Не се вижда на хоризонта нова партия, на която хората да заложат. Затова на този етап нищо не може да се прогнозира със сигурност. - О, да, разбира се. Хората, които казват, че ще гласуват, са много повече от тези, които реално ще отидат да гласуват. И причината за по-ниската избирателна активност няма да са само почивните дни. Наказателният вот, лошото време също имат решаваща роля. - Малко над 47% от гласоподавателите казват, че ще гласуват и знаят за кого. Но има и около 1 млн. избиратели в чужбина. На предишните евроизбори тя е била около 33%. Очаква се и сега да бъде толкова. И точно избирателната активност ще бъде решаваща за резултатите. Ако тя е по-висока, ГЕРБ ще имат предимство, както и по-малките партии, които се борят да преодолеят бариерата. При по-ниска избирателна активност шансовете са на страната на БСП и ДПС. Те имат твърди ядра, които са по-мобилизирани на избори. - Много е възможно да се наложат теми, които да наклонят везните в едната или другата посока.  Важен фактор са и сюжетните линии, които са заложени от самите партии. ГЕРБ, ДПС и ВМРО заложиха на позитивна кампания. Управляващите залагат на добрата работа, свършена през мандата им. БСП не излезе с тезата за промяна, а за сваляне на ГЕРБ от власт. Тя провежда агитация, че - Да, придава им се голяма значение. Осъзнахме, че Европа е много важна за нас. Избирателна активност спрямо избирателните списъци ще бъде около 40%. настоящото управление е изчерпано. Но промяната и каква ще бъде тя я няма. Силна кампания провежда ВМРО. \"Атака\" се приема добре с избора на млади и неопетнени хора. - Не мога да кажа с точност. ГЕРБ и БСП ще спечелят между 5 и 7 места в Европейския парламент. Всяка една от тях. ДПС - между 3 и 5. До 1 мандат могат да стигнат ВМРО, \"Атака\", \"Воля\", \"Демократична България\" и \"Коалиция за България\". . Сподели:", "date": "2019.05.23", "title": "САМО В ПИК! Шефът на \"Сова Харис\" Васил Тончев с гореща прогноза кой ще е победител на евроизборите - ето кои партии ще влязат в ЕП и колко мандата ще имат"}
{"url": "https://pik.bg/%D0%B0-%D1%81%D0%B5%D0%B3%D0%B0-%D0%B4%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D0%B1%D1%8A%D1%80%D0%BA%D0%B0%D0%BD%D0%B8-%D1%8F%D0%B9%D1%86%D0%B0-%D0%BD%D0%B5-%D1%81%D0%B5-%D0%B1%D1%8A%D1%80%D0%BA%D0%B0%D1%82-news843602.html", "text": "На пръв поглед бърканите яйца са едно от най-лесните за приготвяне ястия. Те са най-бързото решение, когато нямате време, но искате да се нахраните с нещо вкусно и лесно за приготвяне. Всеки може да направи бъркани яйца в тиган, но не всеки може да ги направи майсторски. За да се получат  пухкави и вкусни има няколко тънкости. Дори самите шеф-готвачи признават, че е добре да ги знаете, за да ги приготвите по най-точния начин. Ако ги научите, ще превърнете обикновените бъркани яйца в петзвездно ястие. Според големия готвач Гордън Рамзи, който е готвач, собственик на ресторанти в целия свят и телевизионна звезда, грешката, която повечето хора допускат е да подправят яйцата предварително, преди да започнат да ги готвят. В редица свои предавания той казва, че дори и да се сложи  съвсем малко сол, яйцата ще станат воднисти. Рамзи съветва никога да не се бъркат яйцата предварително, защото това също ги разваля. Те трябва да се чукнат директно в тигана и да се добави масло. Тогава тиганът се поставя на котлона. Чак когато яйцата са на котлона, започваме да бъркаме и не спираме. Така ще получим пухкави и вкусни бъркани яйца. В последният момент се добавя щипка соли и черен пипер. Сподели:", "date": "2019.05.23", "title": "А СЕГА, ДЕ: Истинските бъркани яйца не се... бъркат"}
{"url": "https://pik.bg/%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-30-000-%D0%B5%D0%B2%D1%80%D0%BE-%D0%B7%D0%B0-%D1%84%D0%B8%D0%BA%D1%82%D0%B8%D0%B2%D0%BD%D0%BE%D1%82%D0%BE-%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B2-%D0%B5%D0%BF-news843736.html", "text": "Съдът на Европейския съюз отхвърли жалбата на лидерката на френската крайна десница Марин льо Пен срещу решение по дело за фиктивно назначение в Европейския парламент, предаде Франс прес. Това бе последната инстанция, на която Льо Пен имаше възможност да оспорва решението на Европейския парламент да му възстанови 300 000 евро, след като той реши, че тя е използвала неправомерно сумата за фиктивно назначаване на парламентарен асистент. Льо Пен отнесе случая до Общия съд на ЕС, който през юни миналата година потвърди решението на ЕП. Впоследствие лидерката на френската крайна десница обжалва решението на Общия съд пред Съда на ЕС (върховната съдебна инстанция на ЕС). В решението си Съдът на Европейския съюз посочва, че Льо Пен не е успяла да докаже, че назначената от нея Катрин Гризе наистина е вършила някаква работа за нея в ЕП в периода от края на 2010 до началото на 2016 г., когато Гризе е била на длъжност асистент на льо Пен в Европарламента. Гризе е шеф на кабинета на Льо Пен от 2015 г. и понастоящем е на десето място в листата на Националния сбор за евроизборите. Сподели:", "date": "2019.05.23", "title": "Марин Льо Пен трябва да плати 30 000 евро за фиктивното назначение в ЕП"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F---%D0%B1%D1%81%D0%BF-%D1%81%D0%B0%D0%B1%D0%BE%D1%82%D0%B8%D1%80%D0%B0%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BD%D0%B5%D0%B4%D0%B5%D0%BB%D1%8F-%D1%81%D0%BA%D1%80%D0%B8-news843760.html", "text": "Безпрецедентна и чудовщна схема за саботиране на изборите в неделя е задействана в ход от Корнелия Нинова и БСП. Това разкриха пред ПИК източници от \"Позитано\" 20, потресени от плана, който ще разруши изцяло демократичния процес и може да осуети провеждането на вота на 26 май. По заповед голям брой от членовете на секционните избирателни комисии от квотата на БСП в София са изчезнали. Те на практика ще останат неоткриваеми, или се отказват да поемат задълженията си, съгласно Изборния кодекс. От друга страна, от БСП не предлагат нови членове на тяхно място. Това е прецедент и е предпоставка за умишлено саботиране на изборния процес, тъй като секциите в София са най-много-около 2000. Целта е да се създаде хаос и саботаж по примера на аферата \"Костинброд\". В същото време разполагаме с информация, че членове на СИК от квотата на БСП са инструктирани, да не подписват протокола и при най-малката поправка в него, а да изискват нов, който трябва да се вземе от съответната РИК. Явно целта е умишлено забавяне на изборния процес и създаване на хаос. Нека да припомним, че в състава на СИК има представители от всички партии, представени в Народното събрание и Европейския парламент, и те са длъжностни лица, по смисъла на Закона, с всички права и задължения. Участието на въпросните лица в подобни схеми може да им коства сериозни проблеми с правосъдието, тъй като нарушението на изборния закон си е престъпление. Именно за това не малка част от хората на \"Позитано\" 20 са в шок от плана и се опитват да го осуеят, за да не бъде вкарана столетницата от Нинова в подобни афери. Сподели:", "date": "2019.05.23", "title": "БОМБА В ПИК: Корнелия Нинова с чудовищна манипулация - БСП саботират изборите в неделя, скриха хората си от комисиите и няма да подписват протоколи!"}
{"url": "https://pik.bg/%D1%82%D0%B0%D0%BF%D0%B0-%D0%BA%D0%BE%D0%BB%D0%B0-%D0%B8-%D0%B1%D1%83%D1%81-%D0%B7%D0%B0%D0%BF%D1%83%D1%88%D0%B8%D1%85%D0%B0-%D1%82%D1%80%D0%B0%D0%BA%D0%B8%D1%8F---%D1%88%D0%BE%D1%84%D1%8C%D0%BE%D1%80%D0%B8-%D0%B2-%D0%BA%D0%B0%D0%BF%D0%B0%D0%BD-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news843674.html", "text": "Двамата водачи са на 43 години. Тествани са с дрегер, резултатите са отрицателни. До приключване на огледа водачите да преминават с повишено внимание и съобразена скорост в участъка на произшествието. Катастрофа в района на 155 км затруднява движението по магистрала \"Тракия\" в посока София. Сигналът за случилото се е получен в 11:40 часа. Според първоначалната информация \"Пежо\" блъснало отзад ремарке, теглено от бус \"Мерцедес\", които се обърнали на пътното платно. В момента движението се осъществява само в аварийната лента. На място са екипи на сектор \"Пътна полиция\", които регулират усиления трафик по аутобана. Има обозначения и с табели на АПИ. В болница за прегледи е откарана 67-годишна пътничка от мерцедеса. Сподели:", "date": "2019.05.23", "title": "ТАПА: Кола и бус запушиха \"Тракия\" - шофьори в капан на магистралата (СНИМКА)"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BE%D0%B1%D0%B8%D1%87%D0%B0%D0%BD%D0%B0%D1%82%D0%B0-%D0%BF%D0%BE-%D1%86%D1%8F%D0%BB-%D1%81%D0%B2%D1%8F%D1%82-%D0%B4%D0%B5%D1%82%D1%81%D0%BA%D0%B0-%D0%BF%D0%B8%D1%81%D0%B0%D1%82%D0%B5%D0%BB%D0%BA%D0%B0-%D0%B4%D0%B6%D1%83%D0%B4%D0%B8%D1%82-%D0%BA%D0%B5%D1%80-%D1%81%D0%BD%D0%B8%D0%BC%D0%BA%D0%B0-news843762.html", "text": "\"Тя беше творец и разказвач с ярък талант, който ни остави изключителни произведения\", каза Чарли Редмейн, изпълнителен директор на издателство \"Харпър Колинс\". Джудит Кер е родена в Германия, но семейството ѝ бяга през 1933 г. заради надигащия се нацизъм. Трудните им години като бедни имигранти, първо в Париж, а след това във военен Лондон, са основа за автобиографичната ѝ трилогия, започнала с \"Когато Хитлер открадна розовия заек\", публикувана през 1971 г. Книгата е преведена на много езици и дори влиза в училищната програма за запознаване с мрачна част от историята. Детската писателката и илюстраторка Джудит Кер почина на 95-годишна възраст, съобщиха световните информационни агенции. Сподели:", "date": "2019.05.23", "title": "Почина обичаната по цял свят детска писателка Джудит Кер (СНИМКА)"}
{"url": "https://pik.bg/%D1%81%D0%BB%D0%B5%D0%B4-10-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B6%D0%B5%D0%BD%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news843685.html", "text": "На 30 септември 2009 г., в Пловдив, като извършител, в съучастие с Г.Б., на 32 г., (който впоследствие е починал при пътнотранспортно произшествие) като подбудител, е отнел чужди движими вещи – дамска чанта, съдържаща документи, портфейл, ключове и пари, от владението на 56-годишната В.Б., с намерение противозаконно да ги присвои, като е употребил за това сила и грабежът е придружен със средна телесна повреда на пострадалата, от която впоследствие е настъпила смъртта й. Под ръководството на Окръжна прокуратура-Пловдив са били извършени процесуално-следствени действия, като в разкриване на тежкото престъпление  са участвали служители от Главна дирекция \"Полиция“ – отдел \"Тежки престъпления“-София  и от отдел \"Криминална полиция“ към ОДМВР-Пловдив. Обвиняемият З.Д. е задържан за срок от 72 часа с постановление на наблюдаващия прокурор. Предстои  Окръжната прокуратура по тепетата да внесе искане в съда за определяне на мярка за неотклонение „задържане под стража“ спрямо него. За престъплението, по което е обвинен З.Д., законът предвижда наказание от 15 до 20 години \"лишаване от свобода“, доживотен затвор и доживотен затвор без право на замяна. Окръжнаjd прокуратура l Пловдив привлече като обвиняем и задържа 32-годишен мъж за причинена смърт на жена след извършен грабеж. По делото е установено, че на 30 септември 2009 г. пострадалата В.Б. се прибирала в жилищната кооперация, където живеела. На стълбището след входната врата, тя била нападната от непознат мъж, който дръпнал дамската й чанта и побягнал. Пострадалата опитала да задържи вещите си, поради това била влачена от нападателя, а когато се развикала за помощ той й нанесъл пет прободно-порезни рани с нож в областта на корема и предмишницата. Съседи повикали \"Спешна помощ“, като въпреки лекарската намеса жената е починала на 8 октомври 2009 г. Първоначално извършителят на престъплението не е бил открит. През 2018 г. делото е било възобновено с оглед необходимост от извършване на допълнителни действия по разследването, като на 22 май за горепосоченото престъпление като обвиняем е привлечен З.Д.,на 32 г. Сподели:", "date": "2019.05.23", "title": "СЛЕД 10 ГОДИНИ: Разкриха жестоко убийство на жена в Пловдив"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BD%D0%BE-%D1%84%D0%B0%D0%BA%D1%82-%D0%BA%D0%BE%D1%82%D0%B0%D1%80%D0%B0%D0%BA-%D0%B8%D0%B7%D0%BC%D0%B8%D0%BD%D0%B0-300-%D0%BA%D0%BC-%D0%B7%D0%B0-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%B2-%D1%80%D0%BE%D0%B4%D0%BD%D0%B8%D1%8F-%D1%81%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80-news843764.html", "text": "След 300-километрово поклонничество котаракът Мурчик от Лвовска област се завърна в родния си манастир, съобщава сайтът Лайф. Но след известно време животното изчезнало. Дълго време от Мурчик нямало и следа , докато един ден не се появил в родния си манастир в село Лавров близо до град Лвов. Поклонника бил отслабнал, изтощен и много изплашен. Монасите не могли да повярват на очите си, че техният домашен любимец се е завърнал след 300-километровия преход. Хубавата селска храна бързо вдигнала на крак котарака и сега той отново радва с компанията си монасите. Сподели:", "date": "2019.05.23", "title": "НЕВЕРОЯТНО, НО ФАКТ: Котарак измина 300 км, за да се върне в родния си манастир"}
