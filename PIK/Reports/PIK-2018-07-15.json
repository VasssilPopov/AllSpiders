{"url": "http://pik.bg/%D0%BE%D1%86%D0%B5%D0%BD%D0%B8%D1%85%D0%B0-%D1%89%D0%B5%D1%82%D0%B8%D1%82%D0%B5-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B4%D0%BE%D0%BB%D0%B0%D1%80%D0%B0-news765873.html", "text": "Щетите от силните поройни дъждове и последиците им - наводненията и свлачищата из Западна Япония, възлизат на 43,69 милиарда йени (близо 397 милиона долара). Това сочат публикувани днес изчисления на японското министерство на земеделието, горите и риболова, предаде ТАСС. Оценката не е оканчателна, уточнява ведомството. По последни данни жертви на проливните дъждове и предизвиканите от тях други стихийни бедствия в Япония са станали 216 души, а десетки са регистрирани като безследно изчезнали. Пороите връхлетяха Япония миналата седмица след тайфуна Прапирун, който се разсея над Японско море. Това е най-големият брой загинали при наводнения в Япония от 1953 г. насам. Тогава на западния остров Кюшу загинаха 759 души, а над 450 000 останаха без подслон. Веждувременно поне двама човека починаха и почти две хиляди бяха хоспитализирани днес в Япония, получили топлинен удар заради горещото влажно време, което обхвана цялата страна. Температурата през деня стабилно надвишава 30 градуса по Целзий, а на места достига 39 градуса. Сподели:", "date": "2018.07.15", "title": "Оцениха щетите от наводненията в Япония на стотици милиони долара"}
{"url": "http://pik.bg/%D0%B8%D0%B7%D0%B1%D1%80%D0%B0%D1%85%D0%B0-%D0%BC%D0%BE%D0%B4%D1%80%D0%B8%D1%87-%D0%B7%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F-%D0%B8%D0%B3%D1%80%D0%B0%D1%87-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-news765887.html", "text": "Голямата звезда и капитан на Хърватия Лука Модрич получи \"Златната топка\" на Световното първенство в Русия, след като заслужено бе избран за най-добър играч на турнира. Халфът на Реал Мадрид, който бе в основата на най-големия успех на \"ватрените\", остави зад себе си Еден Азар (Белгия) и Антоан Гризман (Франция). Така се спази традицията, че в пет от последните шест световни първенства наградата за най-добър играч се връчва на отбора, който е загубил финала. Модрич е първият хърватин, който получава подобна награда. Той прие приза със сълзи на очи, след което получи прегръдка от президента на Хърватия Колинда Грабар-Китарович. Модрич вкара един гол и записа една асистенция в Русия. Сподели:", "date": "2018.07.15", "title": "Избраха Модрич за най-добрия играч на Световното първенство"}
{"url": "http://pik.bg/%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%BE-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D0%B1%D0%B5%D0%BB%D0%B3%D0%B8%D1%8F-%D0%BF%D1%80%D0%B8%D0%B5-%D0%B1%D1%80%D0%BE%D0%BD%D0%B7%D0%BE%D0%B2%D0%B8%D1%82%D0%B5-%D0%BC%D0%B5%D0%B4%D0%B0%D0%BB%D0%B8%D1%81%D1%82%D0%B8-%D0%BE%D1%82-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-news765838.html", "text": "Кралят на Белгия Филип и кралица Матилда устроиха тържествен прием за националния отбор на страната по футбол, който зае трето място на световното първенство в Русия. Играчите и треньорите на червените дяволи пристигнаха в кралската резиденция в Лакен, северно от Брюксел и бяха поздравени от Краля за силното си представяне на Мондиала. Както е известно, Белгия победи Англия с 2:0 в Малки финал на Световното и заслужено с окичи с бронзовите медали. Сподели:", "date": "2018.07.15", "title": "ТЪРЖЕСТВЕНО! Кралят на Белгия прие бронзовите медалисти от Мондиала"}
{"url": "http://pik.bg/%D0%B4%D0%B0%D1%84%D0%B8%D0%BD%D0%BE%D0%B2%D0%B8%D1%8F%D1%82-%D0%BB%D0%B8%D1%81%D1%82-%D0%BB%D0%B5%D0%BA%D1%83%D0%B2%D0%B0-%D0%B0%D1%80%D1%82%D1%80%D0%B8%D1%82-news765756.html", "text": "Дафиновият лист се използва не само в кухнята, но и в медицината заради многобройните си лечебни свойства. Изсушените дафинови листа имат силен аромат и горчив вкус. Съдържат етерични масла и веществото евкалиптол. Една от активните съставки е полифенол, тя е водноразтворима. Дафиновите листа съдържа киселина, подобна на тази в кафето. Тя е отличен антиоксидант, който облекчава възпаленията. Има я още в лимоните и в зеления чай. За медицински цели се използват главно листата – свежи или сушени. В някои страни ползват и плодовете на дървото, като ги варят. Етеричните масла от дафиновите листа могат да облекчат болката от навяхване. За целта маслото се втрива с масажни движения. Помагат и при главоболие. Маслото от дафинов лист облекчава и различни отоци от артрит. Листата се използват също и за лечение на смущения в храносмилането. Намаляват образуването на газове. Има проучвания, които твърдят, че билката укрепва имунитета и дори пречи на раковите клетки при левкемия. За тази цел се препоръчва „дафиново мляко“. Две-три листа се варят в половин литър козе мляко. Млякото се слага в затворен съд и когато заври, се добавят листата. Котлонът се изключва и течността се оставя да изстине 20 минути. Дафиновите листа се вадят. От млякото се пие 3 пъти дневно по една чашка. Сподели:", "date": "2018.07.15", "title": "Дафиновият лист лекува артрит"}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%B8-%D0%BF%D1%80%D0%B5%D0%B1%D0%B8%D0%BB%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D1%8F-%D0%BE%D0%B1%D0%B5%D1%80%D0%B0%D1%82-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news765793.html", "text": "Двама братя и сестра им нахлули посред нощ в дома на 82-годишната баба Митка от монтанското село Септемврийци, малтретирали я и се опитали да задигнат парите й, съобщиха от полицията в Монтана, цитиранип от „Конкурент“. В официалния бюлетин не се съобщава колко сериозно е пострадала баба Митка. Тримата  нападатели са открити. Единият брат е на 11 години, а сестрата на 13. Тартор на групата бил най-големият - 22-годишен. Той е задържан за 24 часа. Нападението се е случило в нощта срещу събота, около 01:30 часа. Баба Митка спяла, когато  апашите прорязали комарника на прозореца и  се вмъкнали в стаята. Най-големият притиснал възрастната жена към леглото, запушил й устата, а невръстните му помагачи се втурнали из къщата да ровят за пари. Пенсионерката имала 360 лева, но според полицаите нападателите не са ги открили. Сигналът  е подаден  в събота преди обяд от близък на бабата. На криминалистите били необходими само два часа, за да открият семейната банда. По случая тече разследване. Сподели:", "date": "2018.07.15", "title": "Задържаха трима, нападнали и пребили пенсионерка, при опит да я оберат в Монтанско"}
{"url": "http://pik.bg/%D0%B5%D1%82%D0%BE-%D0%B3%D0%B8-%D0%B2%D1%81%D0%B8%D1%87%D0%BA%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D0%B8---%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%BE%D1%81%D0%B5%D0%BC-news765890.html", "text": "Световните шампиони по футбол останаха само осем и след 21-ия Мондиал на най-великата игра. Франция победи Хърватия с 4:2 на \"Лужники\", като спечели втората си титла след Мондиал`98. Така едва 13-ият финалист на световни финали - Хърватия не успя да спечели историческа титла. Рекордьор остава Бразилия с пет титли, Италия и Германия имат по четири, Франция изравни Уругвай и Аржентина, като и трите държави имат по две световни титли, докато Англия и Испания останаха с по една. Досегашни шампиони: 1930 - Уругвай 1934 - Италия 1938 - Италия 1950 - Уругвай 1954 - Германия 1958 - Бразилия 1962 - Бразилия 1966 - Англия 1970 - Бразилия 1974 - Германия 1978 - Аржентина 1982 - Италия 1986 - Аржентина 1990 - Германия 1994 - Бразилия 1998 - Франция 2002 - Бразилия 2006 - Италия 2010 - Испания 2014 - Германия 2018 -Франция Сподели:", "date": "2018.07.15", "title": "Ето ги всички световни шампиони - победителите останаха осем"}
{"url": "http://pik.bg/%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B8-%D1%81%D1%8A%D0%B1%D0%B8%D1%82%D0%B8%D1%8F-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D0%BD%D0%B0%D1%82%D0%B0%D0%BB%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B0-%D0%B8%D0%B7%D1%80%D0%B0%D1%81%D0%BD%D0%B0%D0%BB%D0%B0-%D0%B1%D0%B5%D0%B7-%D0%B1%D0%B0%D1%89%D0%B0-%D0%B7%D0%B0-%D0%BC%D0%B0%D0%BB%D0%BA%D0%BE-%D0%BD%D0%B5-%D0%B7%D0%B0-news765847.html", "text": "Красивата синоптичка на Би Ти Ви Натали Трифонова е израснала далеч от баща си, разказват нейни близки. Родителите й се разделили, когато тя била едва на 10 години. Татко й заминал за чужбина по работа и с днешна дата блондинката не е в топли отношения с него, пише столичен всекидневник Всички, които познават майката на Натали са категорични, че двете изглеждат по-скоро като сестри. 48-годишната Ванина родила щерка си много млада и бързо се разделила с тогавашния си съпруг, защото бракът им се изчерпал. След развода бащата на синоптичката започнал работа извън България и рядко виждал детето си. Родителката на блондинката я отгледала сама и макар че срещала трудности, не се предала в стремежа си да й даде най-доброто. Когато с дъщеря й останали сами, Ванина се преместила от Велико Търново в София, за да практикува успешно професията си на зъболекар. Тя отворила собствен кабинет, а малката Натали записала в столично училище. „Мама е най-важният човек в моя живот. Не знам какво бих правила без нея. Изключително тежък момент преживях, когато преди няколко години катастрофирахме с мотор на остров Миконос. Тогава аз бях добре, но съществуваше опасност за нейния живот”, връща лентата на спомените синоптичката. Инцидентът се случил за секунди и успял да вгорчи лятната почивка на Трифонова. След удара тя намерила майка си да лежи на земята в безсъзнание и светът й се сринал. Минутите, в които чакала линейката да пристигне, й се сторили безкрайни. Натали реагирала светкавично, позвънявайки на телефона за спешна помощ, а после се свързала и с баба си Маргарита, която е лекар. Другият труден момент в живота на красавицата е свързан с приятеля й Доан Хасан. Неотдавна младият мъж преживял 12-часова операция в Турция, защото станал донор на баща си, който имал нужда от трансплантация на черен дроб, за да живее. Хирургичната интервенция била изключително сложна и възстановяването не протекло гладко и лесно, а синоптичката си изплакала очите, докато се увери, че всичко с гаджето й е наред. Сподели:", "date": "2018.07.15", "title": "ДРАМАТИЧНИ СЪБИТИЯ! Красивата синоптичка Натали Трифонова израснала без баща, за малко не загубила и майка си в ужасна катастрофа"}
{"url": "http://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D0%B6%D0%B0%D1%80-%D0%B2-%D1%81%D0%B2%D0%B8%D0%BD%D0%B5%D1%84%D0%B5%D1%80%D0%BC%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%83%D0%B1%D0%B8-8000-%D0%B6%D0%B8%D0%B2%D0%BE%D1%82%D0%BD%D0%B8-news765888.html", "text": "Около 8000 прасета загинаха в огромен пожар във ферма в Северозападна Германия днес, съобщиха местните власти, цитирани от ДПА. Причината за пожара в свинефермата в Райне не е известна. Пожарната посъветва гражданите да се пазят от огромния облак черен дим, като не излизат навън и държат прозорците затворени. Гасенето на огъня продължи до късно следобед. Сподели:", "date": "2018.07.15", "title": "Огромен пожар в свинеферма в Германия уби 8000 животни"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-50-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D1%82%D1%80%D0%B5%D1%81%D0%B5-%D1%8F%D0%BF%D0%BE%D0%BD%D0%B8%D1%8F-news765891.html", "text": "Земетресение с магнитуд 5.0 по скалата на Рихтер е регистрирано близо до остров Хокайдо, Япония, показва справка на интернет страницата на  Европейския средиземноморски сеизмологичен център, цитиран от Фокус. Земетресението е регистрирано в 02:13 часа (20:13 часа българско време) на дълбочина от 60 км. Няма данни за жертви и материални щети. Не се съобщава за опасност от цунами. Сподели:", "date": "2018.07.15", "title": "ИЗВЪНРЕДНО! Земетресение с магнитуд 5.0 по Рихтер разтресе Япония"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%B3%D1%83%D0%B1%D0%B5%D0%BD-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BD%D0%B0-%D1%80%D0%B5%D0%B6%D0%B8%D1%81%D1%8C%D0%BE%D1%80%D0%B0-%D1%81%D1%82%D0%B5%D0%BD%D0%BB%D0%B8-%D0%BA%D1%83%D0%B1%D1%80%D0%B8%D0%BA-%D0%B2-%D1%83%D0%B5%D0%BB%D1%81-news765855.html", "text": "Изгубен сценарий, написан от Стенли Кубрик през 1956 г. по книгата \"Огнена тайна\" от Стефан Цвайг, бе намерен повече от 60 години по-късно в университета в Бангор, Уелс, предаде ТАСС като цитира британски медии. \"Това е невероятно - всички мислеха, че този сценарий е изгубен завинаги\", заяви експертът Нейтън Ейбрамс от университета. Кубрик работил над адаптирания по \"Огнена тайна\" сценарий заедно с американския писател Колдър Уилингам, с когото продължил сътрудничеството си над излезлия през 1957 г. по екраните филм \"Пътища на славата\". Сценарият е готов и по него може да бъде заснет филм. Стенли Кубрик е сред най-известните режисьори от втората половина на 20-и век. Заснел е филми в различни жанрове, като \"2001: Космическа одисея\", \"Лолита\", \"Д-р Стрейнджлав или как престанах да се страхувам и обикнах атомната бомба\", \"Портокал с часовников механизъм\", \"Широко затворени очи\". Сподели:", "date": "2018.07.15", "title": "Откриха изгубен сценарий на режисьора Стенли Кубрик в Уелс"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D0%B7%D0%B0%D1%80%D1%8F%D0%B7%D0%B0%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%BB%D0%B0%D0%B4%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0---%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D0%B9-%D0%BD%D0%B5-%D1%81%D0%BF%D0%B8%D1%80%D0%B0-%D0%B4%D0%B0--news765745.html", "text": "Певицата Мария Илиева окончателно се е разделила с бащата на сина си, издават нейни близки. Макар че станаха родители на малкия Александър в края на януари, те не успели да изгладят различията си и връзката им се разпаднала безвъзвратно. 6 месеца по-късно таткото вече се фука с нова, по-млада жена. Запознати твърдят, че 27-годишният Георги Михайлов има нова дама в живота си и даже не ще да чува за бившата. В момента той обикаля родното Черноморие с гаджето си и не се притеснява, че по този начин дразни Мария. Актуалната тръпка на Жоро е значително по-млада от Илиева – някъде около 25, и това още повече вбесявало певицата. Тя сипела огън и жупел по адрес на новосформираната двойка и се зарекла да отмъсти на Михайлов, който я унизи така грозно, ограничавайки достъпа му до детето. Таткото на бебето Александър от години живее в Белгия, където учи и работи, а в България се прибира все по-рядко. В момента младокът е на родна територия, но вместо да се посвети на сина си, той се припича по плажовете с актуалната си тръпка. Отношенията на Мария и Георги се влошиха още по време на бременността й. Тогава той изкара близо месец в САЩ, далеч от певицата и развиващия се живот в утробата й. В музикалните среди се носи клюка, че семейството на Михайлов изобщо не одобрявало Илиева за снаха, тъй като е с цели 13 години по-възрастна от него. Родителите му били най-доволни от факта, че с певицата вече са разделени и го насърчавали да я разкара окончателно. Изпълнителката сама разкри в свое интервю, че с Жоро никога не са делили един покрив и той не участвал активно в живота на детето. Мария все се надявала, че когато синът й порасне, баща му ще поеме своята отговорност, но вероятно това няма да се случи. Палавият младок не се чувствал готов да бъде родител, но Илиева си наумила да роди от него, понеже била убедена, че хваща последния влак. Когато заченала спонтанно, тя решила да задържи бебето, защото възрастта й напредвала, а шансовете й да стане майка след 40 все повече намалявали. „Аз имам тежък характер. Властна съм, обичам да доминирам и да се налагам”, обяснява Мария вероятната причина за любовните си несполуки, пише столичен вестник. Сподели:", "date": "2018.07.15", "title": "ЕКСКЛУЗИВНО! Мария Илиева зарязана заради млада красавица - бащата на детето й не спира да кръшка"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%BF%D1%83%D1%82%D0%B8%D0%BD-%D0%B4%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B0%D0%B3%D0%B5%D0%BD%D1%82%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-news765858.html", "text": "Президентът на САЩ Доналд Тръмп заяви, че обмисля възможността да поиска от своя руски колега Владимир Путин по време на срещата им в Хелзинки да екстрадира 12-те служители на руското разузнаване, обвинени, че са проникнали в компютърните системи на Демократическата партия на САЩ по време на изборите през 2016 г., пише USA Today, цитиран от \"Фокус\". На въпрос дали ще поиска от Путин екстрадирането на 12-те руски агенти, обвинени от екипа на специалния прокурор Робърт Мюлер, Тръмп отговори, че не е мислил преди по въпроса, но със сигурност ще попита. Същевременно той обвини своя предшественик Барак Обама, че не е разследвал навремето проникванията и Демократическата партия, че не си е оставила сървърите достатъчно обезопасени срещу проникване. „Руснаците са се опитвали да хакнат и Националния комитет на Републиканската партия, но ние имаме значително по-силна защита“, допълни Тръмп. Сподели:", "date": "2018.07.15", "title": "Тръмп може да поиска от Путин да екстрадира руските агенти, обвинени в намесата на изборите"}
{"url": "http://pik.bg/%D0%BC%D0%B0%D0%B9%D0%BA%D0%B8-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BF%D1%80%D0%B5%D0%B4-%D0%BE%D0%B1%D1%89%D0%B8%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news765848.html", "text": "Майки на деца с увреждания се събраха на протест в градинката зад община Пловдив. Те подкрепят протестиращите в София, които настояват за приемането на Закон за личната помощ, с който да се гарантира индивидуална помощ на всеки човек с увреждания, съобщава Марица. Родителите припомниха, че България е единствената държава у нас, в която трябва ежегодно да доказваш, че детето ти има увреждане. Пенсията от 145 лв. е жалка и никой не отчита индивидуалните потребности на хората с физически увреждания, подчертаха те. Сподели:", "date": "2018.07.15", "title": "Майки се събраха на протест пред Община Пловдив (СНИМКИ)"}
{"url": "http://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%B1%D1%83%D1%80%D0%BD%D0%B8-%D0%BF%D1%80%D0%B0%D0%B7%D0%BD%D0%B5%D0%BD%D1%81%D1%82%D0%B2%D0%B0-%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D0%BB%D0%B5%D0%B4-%D1%84%D0%B8%D0%BD%D0%B0%D0%BB%D0%B0-news765895.html", "text": "Въпреки, че хърватският отбор загуби от Франция, в Загреб настроението също беше празнично. Десетки хиляди хървати се веселят и празнуват, защото националният им отбор стигна до финалите на Световното първенство. Хърватският тим е първият балкански отбор, който достъга до такъв успех, побеждавайки силни съперници като Англия. Както е известно след 20-годишно чакане Франция отново спечели световната титла след победа над Хърватия с 4:2 в атрактивен финал на световното първенство по футбол в Русия. Сподели:", "date": "2018.07.15", "title": "ВЪПРЕКИ ЗАГУБАТА! Бурни празненства в Хърватия след финала"}
{"url": "http://pik.bg/%D0%B2-%D0%BA%D1%83%D0%B1%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8-%D1%80%D0%B5%D1%84%D0%BE%D1%80%D0%BC%D0%B8-news765811.html", "text": "Властите в Куба представиха през уикенда нови подробности по плановете си да преструктурират администрацията, съдилищата и икономиката с конституционни реформи, които се очаква да бъдат одобрени от парламента този месец, предаде БТА, цитирана от БНР Реформите на конституцията ще създадат пост министър-председател наред с президента, разделяйки ролите на държавния глава и ръководителя на правителството. Президентът ще се избира от Националното събрание сред депутатите за  пет години, с право на не повече от два последователни мандата. Конституцията запазва Комунистическата партия като единствена политическа сила в страната и посочва, че комунистическата държава ще остане доминираща политическа сила. Проектът обаче предвижда ново признание на свободния пазар и частната собственост в кубинското общество и на чуждите инвестиции като важен стимул за развитие. Въвежда се и презумпцията за невинност в правосъдната система, показват детайли на документа, публикувани в официоза „Гранма“. В новата конституция, която вече е одобрена от компартията, за първи път ще бъде включена и забрана на дискриминацията по полов признак. На 21-23 юли кубинското Национално събрание ще се събере на заседание за обсъждане на реформата и след евентуалното одобрение на депутатите проектът за нова конституция ще бъде изнесен за гласуване на референдум. Действащата конституция на Куба е приета  през 1976 г. и изменяна през 1992 г. и 2002 година. С реформата от 1992 г. Куба е обявена за светска, а не за атеистична държава. Предложенията за промени идват почти три месеца, след като 58-годишният Мигел Диас-Канел пое президентския пост от революционното поколение лидери – Раул Кастро и преди това легендарния му брат Фидел Кастро, който почина през 2016 г. Ако бъде одобрена, текстът предвижда Диас-Канел да остане президент, като мандатът на този пост ще продължи да бъде 5 години с възможност за два мандата максимум. Куба ще поднови разрешителните за работа в частния сектор, които сега фактически са замразени. Това обаче ще става под засилен контрол, който основно ще засяга ресторанти, таксита, строителството, отдаване на жилищна площ под наем. Островът на свободата има малък, но жизнен частен сектор, който ангажира 13% от работната сила на страната. Засиленият контрол ще изисква от частниците да използват банкова сметка, която да регистрира всички операции, да се плащат данъци и да показва законност на приходите. Бизнес лицензите ще се издават за един човек, за да се избегне трупане на лично богатство. Раул Кастро отвори път за развитие на малък частен сектор в Куба, но ясно обяви през 2016 г., че „няма да бъде допусната концентрацията на собственост“. Сподели:", "date": "2018.07.15", "title": "В Куба подготвят конституционни реформи"}
{"url": "http://pik.bg/%D0%BE%D1%82-%D1%84%D1%83%D1%82%D0%B1%D0%BE%D0%BB%D0%BD%D0%B0%D1%82%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D1%81-%D1%85%D0%BE%D1%80%D1%85%D0%B5-%D1%81%D0%B0%D0%BC%D0%BF%D0%B0%D0%BE%D0%BB%D0%B8-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BC%D1%83-news765814.html", "text": "От ръководството на Футболната асоциация на Аржентина все пак ще прекратят предсрочно договора на селекционера на националния отбор на страната Хорхе Сампаоли, съобщава Ole. Според информацията, детайлите по освобождването на специалиста се уточняват с адвокатите му. Неустойката, която Сампаоли ще получи ще бъде 2 млн. долара. Първоначално от федерацията имаха намерение да оставят Сампаоли на поста и за турнира Копа Америка през 2019 година заради високата неустойка при евентуално негово преждевременно уволнение. Аржентина отпадна на осминафиналите на Мондиал 2018 след загуба от Франзия с 3:4. Сподели:", "date": "2018.07.15", "title": "От Футболната асоциация на Аржентина се договориха с Хорхе Сампаоли за освобождаването му"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D0%BF%D0%B5%D1%80%D0%BD%D0%B8%D0%BA-%D0%B8-%D1%80%D0%B0%D0%B4%D0%BE%D0%BC%D0%B8%D1%80-%D1%81%D0%BD%D0%B8%D0%BC%D0%BA%D0%B8-news765876.html", "text": "Жители на пернишкия квартал \"Бела вода\" затвориха пътя между Перник и Радомир. Това се случи минути преди 17:00 часа в неделния ден, съобщава \"ЗаПерник\". Причината за протеста е поставения в близост до квартала инсинератор, който гори мъртви животни и негодни хранителни продукти. Според протестиращите в района се носят лоши миризми. \"Не ни загробвайте\", \"Бела вода иска да диша\" и други лозунги развяха на пътя жителите на квартала. Сподели:", "date": "2018.07.15", "title": "ИЗВЪНРЕДНО! Граждани блокираха пътя между Перник и Радомир (СНИМКИ)"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BC%D0%BE%D1%82%D0%BE%D1%80%D0%B8%D1%81%D1%82-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B1%D1%80%D0%B5%D0%B7%D0%BE%D0%B2%D0%BE-news765878.html", "text": "33-годишен моторист е загинал при катастрофа на изхода на брезовското село Чоба в посока Болярино. Това съобщи \"Фокус\", като се позова на говорителя на ОДМВР-Пловдив. Сигналът за инцидента е получен в 17.15 часа. Мотоциклетът се е ударил в трактор и е починал в линейката на път за болница. 24-годишен мъж е управлявал трактора, като пробата му за употреба на алкохол е отрицателна. Причините за инцидента се изявяват от полицаи от Раковски. Мотористът е бил без необходимата категория за управление на превозното средство. Сподели:", "date": "2018.07.15", "title": "ТЕЖЪК ИНЦИДЕНТ! Моторист загина при катастрофа край Брезово"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BB%D1%83%D0%B4%D0%BE%D1%81%D1%82-%D0%B2-%D0%BF%D0%B0%D1%80%D0%B8%D0%B6-%D0%B2%D1%80%D0%B8-%D0%B8-%D0%BA%D0%B8%D0%BF%D0%B8---%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%82%D1%80%D0%B8%D1%83%D0%BC%D1%84%D0%B0-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B2%D0%B8%D0%B4%D0%B5%D0%BE-news765882.html", "text": "Хиляди французи се събраха в центъра на Париж, за да отпразнуват световната титла на Франция. Припомняме, че \"петлите\" спечелиха финала с Хърватия с 4:2. Това е втора световна титла за френския национален отбор. В Париж това доведе до невиждана еуфория и изключителна атмосфера. Милиони хора празнуват победата на френския отбор. Гледайте на живо празненствата в Париж. Сподели:", "date": "2018.07.15", "title": "ФУТБОЛНА ЛУДОСТ! В Париж ври и кипи - хиляди празнуват триумфа на Франция (ВИДЕО)"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%86%D0%B8%D0%B2%D0%B8%D0%BB%D0%BD%D0%B8-%D0%B6%D0%B5%D1%80%D1%82%D0%B2%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B7%D0%B0-2018-%D0%B3-news765829.html", "text": "Рекорден брой цивилни жертви е отчетен в Афганистан през първите шест месеца на годината въпреки тридневното примирие през юни, съобщи ООН, цитирана от Франс прес. С 1692 убити мирни жители - половината от тях при атентати на джихадистката групировка \"Ислямска държава\" - първото шестмесечие на годината се очертава като най-кръвопролитния период, откакто преди 10 години ООН започна да брои цивилните жертви на конфликта. Данните за убитите показват увеличение с 1 процент спрямо същия период на миналата година, посочва Асошиейтед прес. Ранените през първата половина на 2018 г. са 3430. Убитите и ранените сред населението от 1 януари до 30 юни са общо 5122, което е с 3 процента по-малко, отколкото пред първите шест месеца на 2017 г., уточнява Мисията на ООН за съдействие на Афганистан. Най-силно засегнати от насилието са столицата Кабул и източната провинция Нангархар - включително по време на примирието, към което ИД не се присъедини. Четирийсет на сто от цивилните са убити от талибаните, при все че те спазиха спирането на огъня от 15 до 17 юни, договорено с правителството. Най-много са убитите и ранените при самоубийствените атентати и нападенията (атаки на камикадзета, последвани от нахлуване в избраните обекти и престрелки). Сухопътните сражения са втората причина за многото жертви и ранени сред цивилните, като делът им е намалял с 18 на сто през посочения период. Увеличената интензивност на въздушните операции е довела до значително нарастване (с 52 процента) в броя на цивилните жертви при удари от въздуха в сравнение със същия период от миналата година - 149 убити и 2044 ранени. Над половината жертви (52 на сто) вероятно са убити от афганистански сили, а 45 процента - от американски самолети, единствените, използвани при операции на западната коалиция, допълва АФП. Сподели:", "date": "2018.07.15", "title": "Рекорден брой цивилни жертви в Афганистан за 2018 г."}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%BE%D0%B4%D0%B8-%D1%80%D0%B5%D0%BB%D0%B8%D0%B3%D0%B8%D0%BE%D0%B7%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D0%B4%D0%B6%D0%B0%D0%BC%D0%B8%D1%8F-news765832.html", "text": "Възпоменателната служба в памет на загиналите при опита за преврат от 15 юли 2016 г. събра политическия елит на Турция в джамията в президентския комплекс, където лично Реджеп Ердоган чете молитвите от Корана, съобщава БГНЕС. От двете страни на турския лидер седнаха ръководителят на дирекцията по религиозните дела (Диянет) Али Ербаш и новоизбраният председател на парламента Бинали Йълдъръм. Ербаш се включи в религиозното служение, след като Ердоган остави микрофона и приключи четенето на молитвите от Корана. Преди това в гробищния парк Каршияка в Анкара се състоя поклонение пред героите, противопоставили се на пучистите, но Ердоган не беше там. Във възпоменателната церемония се включиха Бинали Йълдъръм, вътрешният министър Сюлейман Сойлу, министърът на отбраната Хулуси Акар, валията на Анкара Ерджан Топаджа, главнокомандващият жандармерията Ариф Четин и членът на генералната дирекция по сигурността Ерхан Гюлверен. Групата се поклони пред всеки от гробовете на загиналите при сблъсъците от нощта на метежа. „Докато съществува светът, знамето с полумесеца и звездата няма да бъде свалено, както няма да спрат и религиозните служби. Духът на 15 юли ще бъде жив, целта ни е братството, единството и общото разбирателство на 81 милиона души да продължават. И нека Всевишният да не позволи никога повторение на подобен коварен акт“, каза Йълдъръм пред журналисти след финала на поклонението. Сподели:", "date": "2018.07.15", "title": "Ердоган води религиозна служба в джамия"}
{"url": "http://pik.bg/%D0%B8%D0%B7%D0%B1%D1%80%D0%B0%D1%85%D0%B0-%D0%B0%D0%BD%D1%82%D0%BE%D0%B0%D0%BD-%D0%B3%D1%80%D0%B8%D0%B7%D0%BC%D0%B0%D0%BD-%D0%B7%D0%B0-%D0%B8%D0%B3%D1%80%D0%B0%D1%87-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D1%84%D0%B8%D0%BD%D0%B0%D0%BB-news765885.html", "text": "Голмайсторът на Франция Антоан Гризман, който реализира дузпа във финала срещу Хърватия (4:2), бе избран за най-добър играч в най-важния мач на Мондиал 2018. Нападателят на Атлетико Мадрид даде аванс на петлите в 38-ата минута, когато Франция поведе с 2:1. Така Гризман завърши световното първенство с четири гола и две асистенции. Любопитно е, че Франция никога не е губела мач, когато Антоан Гризман се е разписвал. Това се случвало 21 пъти до момента, а 19 от тези срещи са завършвали с победи на петлите. Сподели:", "date": "2018.07.15", "title": "Избраха Антоан Гризман за играч на големия финал"}
{"url": "http://pik.bg/%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D1%80%D0%B0%D0%B4%D0%BE%D1%81%D1%82-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%BB%D1%83%D0%B4%D1%8F-%D1%81%D0%BB%D0%B5%D0%B4-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BA%D1%83%D1%84%D0%B5%D0%B5-%D0%BF%D0%BE-%D0%BC%D0%B0%D1%81%D0%B8-news765884.html", "text": "резидентът на Франция Еманюел Макрон полудя от радост след последния съдийски сигнал на финала на Мондиал 2018. Държавният глава скочи на масите, където са поставени мониторите за ВИП гостите на стадион “Лужники”. “Петлите” победиха с 4:2 и спечелиха титлата за втори път в своята история. Веднага след успеха Макрон бе поздравен от шефът на ФИФА Джани Инфантино и президентът на Хърватия Колинда Грабър-Китарович, пише спортал.бг. Сподели:", "date": "2018.07.15", "title": "НЕВИЖДАНА РАДОСТ! Макрон полудя след финала на Световното! Френският президент куфее по масите (СНИМКИ/ВИДЕО)"}
{"url": "http://pik.bg/%D0%BA%D1%8A%D1%81%D0%BC%D0%B5%D1%82%D0%BB%D0%B8%D1%8F-%D0%BF%D1%80%D0%B8%D0%B1%D1%80%D0%B0-%D0%BD%D0%B0%D0%B4-45-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BA%D0%B0%D0%BD%D0%B0%D0%B4%D1%81%D0%BA%D0%B0-%D0%BB%D0%BE%D1%82%D0%B0%D1%80%D0%B8%D1%8F-news765837.html", "text": "Джакпотът на националната лотария „Лото Макс“ в размер на 60 млн. канадски долара (45,5 млн. американски долара) е разигран в Канада. Това съобщиха представители на компанията OLG, която е провела разиграването. „Печелившите числа са 1, 4, 5, 22, 25, 32 и 34. Бонус число - 27\", уточниха организаторите. За момента е известно, че печелившият билет е продаден в провинция Онтарио. В лотарията са разиграни и шест утешителни награди в размер на 1 млн. канадски долара. Тези билети са продадени в Онтарио, Манитоба и Алберта. Според правилата на националната лотария за получаването на наградата трябва да се представи печелившият билет, а името на спечелилия става известно на обществеността. Най-голямата печалба в историята на Канада е била в размер на 64 млн. канадски долара. Тя е спечелена в играта „6 от 49“ през октомври 2015 г. Сподели:", "date": "2018.07.15", "title": "Късметлия прибра над 45 млн. долара от канадска лотария"}
{"url": "http://pik.bg/%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%85%D0%B0%D1%88%D0%B8%D0%BC-%D1%82%D0%B0%D1%87%D0%B8-%D1%81%D1%8A%D1%80%D0%B1%D0%B8%D1%8F-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%BE-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BA%D0%BE%D1%81%D0%BE%D0%B2%D0%BE-news765786.html", "text": "македонската електронна медия „A1 On”, цитирана от \"Фокус\". Съветникът на президента на Косово Ардиан Арифай заяви, че под цялостна нормализация на отношенията между Белград и Прищина се разбира взаимно признаване, което, според него „мълком вече се е случило и трябва само да се формализира“, предава Арифай изрази тази позиция в интервю пред прищинската телевизия РТК2 на сръбски език. Според съветникът на Хашим Тачи, Сърбия вече мълчаливо признава Косово, така че „диалогът се прави за „де юре“ и „де факто“ признаване на независимостта на Косово от страна на Сърбия“. Сподели:", "date": "2018.07.15", "title": "Съветник на Хашим Тачи: Сърбия мълчаливо признава Косово"}
{"url": "http://pik.bg/%D1%81%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%BA%D1%83%D1%80%D1%86-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D0%BA%D1%80%D0%B0%D1%82%D1%8F%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D1%81-%D1%82%D1%83%D1%80%D1%86%D0%B8%D1%8F-news765905.html", "text": "Европейският съюз трябва да прекрати преговорите за членство с Турция и да търси друг вид сътрудничество с нея, заяви канцлерът на Австрия Себастиан Курц в интервю за гръцкия вестник Kathimerini, публикувано в неделя, цитира Фокус. „Преговорите за членство между ЕС и Турция трябва да се прекратят веднага“, заяви той, допълвайки че Турция умерено се е отдалечила от Европа и нейните ценности през последните години. Въпреки това, той заяви че Австрия винаги е била привърженик на „честните“ отношения с Анкара. Курц приветства договора между Гърция и Македония за промяна на името, отбелязвайки че Австрия подкрепя разширяването на ЕС в Западните Балкани, представено от еврокомисаря по разширяването Йоханес Хан. „Посрещнахме топло споразумението между двете страни. То показва, че упоритите преговори и дипломацията работят“, заяви Курц. Той добави, че за Австрия Западните Балкани са ключов приоритет от външната и европейската ѝ политика, както и от европредседателството ѝ. Предоставянето на честни перспективи и ясен път към ЕС за държавите от Западните Балкани ще отговори на политическите, икономическите и отбранителните интереси на Блока, отбеляза австрийският канцлер. Запитан дали Австрия ще затвори границите си за съседни държави, за да предотврати повторното движение на мигранти, той заяви че страната му е дала ясен знак в случая с границата с Германия, че няма да приеме мерки, които ще я утежнят. Сподели:", "date": "2018.07.15", "title": "Себастиан Курц категоричен: Трябва да се прекратят преговорите за членство с Турция!"}
{"url": "http://pik.bg/%D0%BD%D0%BE%D0%B2-%D0%B6%D0%B8%D0%B2%D0%BE%D1%82-%D0%BF%D1%80%D0%B8%D1%8F%D1%82%D0%B5%D0%BB%D1%8F%D1%82-%D0%BD%D0%B0-%D1%84%D0%BE%D0%BB%D0%BA-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%80%D1%83%D0%BC%D1%8F%D0%BD%D0%B0-%D0%BA%D0%BE%D0%B9%D1%82%D0%BE-%D1%8F-%D0%BF%D0%BE%D0%B3%D1%83%D0%B1%D0%B8-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B4%D0%BD%D0%B5%D1%81-%D0%B5-%D1%89%D0%B0%D1%81%D1%82%D0%BB%D0%B8%D0%B2%D0%BE-%D0%B6%D0%B5-news765853.html", "text": "19 години след трагичната смърт на фолк певицата Румяна, се роди второто й внуче. Миналата година дъщерята на чалга легендата Марияна даде живот на сина си Иван навръх рождения си ден 5 май. В последните дни на юни в бургаската болница изплака бебето и на сина й Илиян. Въпреки очакванията, че новороденото ще носи името на покойната си баба Румяна, нейната внучка се казва Златина, пише Хотарена. По ирония на съдбата Румяна не намери щастие в любовта и загина заради калпавото шофиране на своя последен приятел, но нейните две деца и оцелялото й гадже са щастливо задомени и се радват на деца. Преди дъщеря й Марияна, семейно гнездо свил синът на певицата. Въпреки музикалната си дарба, 32-годишният Илиян не успял да направи кариера, но пък се радва на щастливия си брак и новородена щерка. Любимият на фолк легендата, който я погуби в адската катастрофа, скоро след като се отърсил от шока, отново намерил голямата любов и се оженил. Той продължавал кариерата си на музикант по заведенията. Любо обаче категорично отказвал да изпълнява съвместния им хит „Вечната обич”, въпреки молбите на нейните фенове. На загиналата си приятелка певецът посветил сълзливите балади „Търся те нощем” и „Най-ценния дар”. Угризенията на съвестта обаче го преследвали до днес, въпреки че след смъртта й се оженил за друга. Любен, който бе популярен във фолк гилдията с фамилията Васков, вече се подвизавал като Кирилов и избягва всякаква публичност. Дъщерята на Румяна Марияна, която е нейно копие, е категорична, че двамата с брат й Илиян биха простили на убиеца на майка си, стига той да им поиска прошка някой ден. Дългокосата певица загина на 30 юли 1999 г. в зверска автомобилна катастрофа, в разцвета на творческите си и житейски ангажименти. На същата дата, но 7 години по-късно, умира и нейната майка. Възрастната жена така и не успяла да превъзмогне мъката по нелепо отишлата си дъщеря. Казала, че си отива, и наистина - на 30 юли 2006 г., вместо да прави панихида, тя починала. В деня, който издъхна, изпълнителката имала уговорка с бащата на децата си Руси Андролов да ги остави да му погостуват в Казанлък, където той работел като музикант. Колата била шофирана от приятелят на певицата Любен, който също стартирал кариерата си на фолк певец. При фаталния инцидент на пътя Бургас-София, на километър източно от сливенското село Блатец, „Голф”-ът на певицата се блъснал челно в микробус „Фиат Ивеко”. При удара красивата Румяна издъхна на място. 12-годишният й син Илиян бе настанен с опасност за живота. Дъщеря й Марияна също пострадала тежко. По-късно било установено, че катастрофата е била изключително и само по вина на Любо, който хвърчал с твърде висока скорост. Катастрофиралият автомобил бил превърнат в купчина старо желязо. Кормилото на водача било превито на две, двигателят влязъл в купето, задните седалки били откъснати. Въпреки че уби любимата си в катастрофата, карайки с превишена скорост, Любо така и не лежа нито ден в затвора. Той се размина единствено с условна присъда и не плати кръвнина на децата й. Сподели:", "date": "2018.07.15", "title": "НОВ ЖИВОТ! Приятелят на фолк звездата Румяна, който я погуби в катастрофа, днес е щастливо женен с 2 деца"}
{"url": "http://pik.bg/%D0%B1%D0%B5%D0%B7%D0%BF%D1%80%D0%BE%D0%B1%D0%BB%D0%B5%D0%BC%D0%BD%D0%BE-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D1%89%D0%B5-%D0%BF%D1%80%D0%B8%D0%B5%D0%BC%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B8%D0%BC%D0%B5%D1%82%D0%BE-news765861.html", "text": "Гръцкият външен министър Никос Кодзиас изрази увереност, че  споразумението за името ще получи зелена светлина от депутатите от гръцкия парламент, включително от депутатите от по-малкия коалиционен партньор Независими гърци, съобщи МИА. \"Споразумението със Северна Македония ще бъде одобрено в парламента. Но нека бъда ясен, ние имаме за цел мнозинство от над 150 гласа и ще получим това. Вярно е, че Независими гърци няма да гласуват, но има депутати от тази партия, които вярват, че споразумнието е добро\", заяви Кодзиас в интервю за \"Франкфуртер алгемайне цайтунг\". Министърът спомена в интервюто за писма със заплахи и пакети с  куршуми и изцапано с кръв, които му били изпратени. В този контекст  попитан дали би тръгнал на разходка в Солун без охраната си, Кодзиас  каза, че би го направил, но бодигардовете му никога няма да позволят това. Коментирайки проучвания на общественото мнение, според които мнозинството от гражданите са против споразумението за името, гръцкият външен министър каза, че проучвания, възложени от гръцкото външно министерство, показват различна картина. \"Проучвания, извършени за гръцкото външно министерство сочат, че близо 55 процента са против споразумението, а 37 процента го подкрепят. Това е добра начална точка с оглед на факта, че споразумението в парламента бе подкрепено само от СИРИЗА\", каза Кодзиас. Сподели:", "date": "2018.07.15", "title": "БЕЗПРОБЛЕМНО! Парламентът на Гърция ще приеме споразумението за името"}
{"url": "http://pik.bg/%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D1%82%D0%BE-%D0%B1%D0%B5%D1%88%D0%B5-%D1%83%D1%81%D0%BF%D0%B5%D1%88%D0%BD%D0%BE-%D0%BE%D1%81%D0%BE%D0%B1%D0%B5%D0%BD%D0%BE-%D0%B2-%D1%87%D0%B0%D1%81%D1%82%D1%82%D0%B0-%D1%81%D0%B8-%D0%B7%D0%B0-%D0%B5%D0%B2%D1%80%D0%BE%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0-news765792.html", "text": "\"Вижте последните дни срещите на Ципрас с вицепрезидента на САЩ. Очевидно, че Щатите са в основата на всичко това, което се случи - дано да е за добро\", каза още той и заяви, че добавянето на географски локации към името на Македония остава неприемливо. Първанов заяви, че Българското европредседателство е било успешно, особено в частта си за евроинтеграцията на Западните Балкани. Той допълни, че Скопие гледа към ЕС и НАТО заради компромиси от страна на България и изтъкна, че американската дипломация е новият лидер на Балканите. \"Очаквах да има шаблонни, стандартни документи, но слава Богу видяхме европейска перспектива за някои от нашите съседки, което може да ни радва\", каза той. Скопие гледа към Европа заради компромисите на София, заяви Георги Първанов. Според него името „Северна Македония“ угажда на Гърция, защото снема претенциите на Македония към античната история, но претенциите към българската история продължават. Според Първанов модернизацията на армията трябва да отива към средства, които могат да се използват за борбата с тероризма. Той добави, че все пак думата има военната експертиза, но изтъкна, че сегашният президент Румен Радев не следва да налага мнението си по въпроса в качеството си на държавен глава. \"Това че президентът Радев е бил военен, не му дава право да се изказва като държавен глава, налагайки своята експертиза\", заяви той. Георги Първанов допълни, че президентът Радев наистина е бил изолиран от Европредседателството, но това не му е давало основание да е твърде критичен към постиженията му. Георги Първанов засегна и темата за модернизацията на Българската армия и заяви, че т.нар. \"голям шлем\" от енергийни проекти е бил най-доброто решение за инвестиционни проекти през всичките години на прехода. По думите му е позитивен факт, че първите държавници бяха на посещение в Москва, което е дало шанс да се деблокират проектите, за което е имало \"намеци\". Той отрече обаче да става дума за грандиозни инвестиционни планове. \"Нещо скромно може да се случи. От газопровода \"Южен поток\" остава може би една тръба и то при добро желание не само на Русия, но и от Турция. Що се отнася до \"Белене\", там схемата е много по-сложна, защото китайци се спрягат за потенциален инвеститор, стана дума и за французите. сигурно трудно ще минем без руснаците, но това е работа на компетентните звена\", каза в заключение той. На Балканите има нов лидер - американската дипломация. Това казаГеорги Първанов, президент на България в периода 2002 – 2012 г. в ефира на БНТ. Сподели:", "date": "2018.07.15", "title": "Първанов: Европредседателствто беше успешно, особено в частта си за евроинтеграцията на Западните Балкани"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BF%D0%B0%D1%80%D0%B0%D0%BF%D0%BB%D0%B0%D0%BD%D0%B5%D1%80%D0%B8%D1%81%D1%82%D0%B0-%D0%BF%D1%80%D0%B5%D0%BB%D0%B5%D1%82%D1%8F%D0%BB-%D0%BD%D0%B0%D0%B4-%D0%B3%D0%BE%D0%BB%D1%84-%D0%BA%D1%83%D1%80%D0%BE%D1%80%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-news765868.html", "text": "Шотландската полиция съобщи, че е арестувала парапланериста, участвал в акция на \"Гриийнпийс\" и нарушил зоната, забранена за полети, над голф курорта на американския президент Доналд Тръмп - \"Тръмп-Търнбъри\" (Trump Turnberry) на западното крайбрежие на Шотландия, предадоха световните агенции. Парапланеристът прелетял в петък вечерта над личния хеликоптер на Тръмп и покрива на сградата на сравнително ниска височина с банер, на който било изписано \"Тръмп: доста посредствено\" (Trump: Well Below Par) в знак на протест срещу екологичната политика на американския държавен глава. След появата на парапланера Тръмп е видян да преминава през тревата, бързо насочвайки се към входа на комплекса. На друга снимка се вижда как той проследява парапланериста с поглед и му помахва с ръка. В момента на полета на покрива на сградата имало снайперисти и местно издание отбелязва, че пилотът е имал късмет, че те не са реагирали на появата му. Според шотландската полиция 55-годишният парапланерист е извършил криминално нарушение, навлизайки в зоната, забранена за полети. Екоорганизацията твърди, че предварително е информирала властите за акцията. Тръмп прекара два дни в голф курорта. Той пристигна там след двудневна официална визита във Великобритания. Той се срещна с британския премиер Тереза Мей и с кралицата Елизабет Втора. След срещата с Нейно величество Тръмп и съпругата му Мелания се отправиха към Шотландия. По-рано през деня в неделя Тръмп си тръгна от курорта. Той се отправи към финландската столица Хелзинки, където ще се срещне с руския президент Владимир Путин. Сподели:", "date": "2018.07.15", "title": "Арестуваха парапланериста, прелетял над голф курорта на Тръмп"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%B1%D1%81%D0%BF-%D0%B2%D0%BD%D0%B5%D1%81%D0%B5-%D0%B6%D0%B0%D0%BB%D0%B1%D0%B0-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8-news765842.html", "text": "БСП сезира Окръжна прокуратура - Ямбол и Софийски административен съд във връзка с евтаназирането на животни. С жалбата до съда се иска спиране на заповедта, именно в частта за евтаназирането, тъй като налице са съмнения в достоверността на диагнозата \"чума по дребните преживни животни\". В нея се посочва още, че БАБХ е предприела крайни и драстични действия, вместо да организира други, предвидени в закона и в наредбите действия- като карантиниране на стадата със съмнения за заболели животни, ваксинация и др.Със сигнала до Окръжна прокуратура - Ямбол се настоява да бъде извършена проверка на действията на Българската агенция по безопасност на храните. Това съобщиха от пресцентъра на БСП. В сигнала пише още, че при изпълнението на заповедта, полицията е въвеждала ветеринарно-медицинските лица без заповед. Жалбата и сигнала бяха подадени днес от народния представител от \"БСП за България\" Кристиан Вигенин. Сподели:", "date": "2018.07.15", "title": "НАПРЕЖЕНИЕТО РАСТЕ! БСП внесе жалба за спиране на евтаназирането на животни"}
{"url": "http://pik.bg/%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D1%81%D0%BB%D0%B5%D0%B4-6-%D0%B7%D0%B2%D0%B5%D0%B7%D0%B4%D0%BD%D0%B0-%D0%B4%D1%80%D0%B0%D0%BC%D0%B0---%D1%84%D1%80%D0%B0%D0%BD%D1%86%D0%B8%D1%8F-%D0%BB%D0%B8%D0%BA%D1%83%D0%B2%D0%B0-%D0%B2%D0%B5%D0%BB%D0%B8%D0%BA-%D1%82%D1%80%D0%B8%D1%83%D0%BC%D1%84-%D0%B7%D0%B0-%D0%BF%D0%B5%D1%82%D0%BB%D0%B8%D1%82%D0%B5-news765850.html", "text": "Франция е световен шампион. \"Петлите\" победиха Хърватия с 4:2 в зрелищен финал на Мондиал 2018. Така французите ликуват с втората си световна титла по футбол. Автогол на Манджукич в 18-ата минута, изравнително попадение на Перишич 10 минути по-късно, след още 10 минути пък Гризман бе точен от дузпа - 2:1 за французите. Погба в 59-ата минута и Мбапе в 65-ата минута направиха преднината на \"петлите\" изключително солидна. Марио Манджукич в 69-ата минута намали пасива на балканците - 2:4. При този резултат завърши драматичният финал. Спорно съдийство в мача на митичния \"Лужники\", претенции на хърватите за реферски грешки при първите две попадения във вратата пазена от Субашич. Огромни аплодисменти за пълния с млади таланти тим на Франция, \"шахматистите\" обаче също показаха много класа, борбеност и непримиримост. Финала на големия форум в Русия предложи битка между два велики национални тима, а голямата радост в крайна сметка е за Дидие Дешан, подопечните на специалиста и милионите фенове на Франция. Изключително високо темпо още от началото на историческия мач в Москва, натиск на Хърватия в първите 10 минути. В 18-ата минута пък Манджукич не се ориентира добре при центриране и с глава си забоде автогол - 1:0 за \"петлите\". Създадоха се полемики относно фаула, след който кълбото попадна в мрежата на \"шахматистите\". Балканците продължиха с атаките и в 28-ата минута Перишич с мощен изстрел изравни - 1:1. Огромна драма, съдията отсъди дузпа за Франция в 36-ата минута. Игра с ръка на Перишич в наказателното поле, при ситуацията останаха огромни съмнения, че докосването е неволно. Питана, с помощта на системата за видео-наблюдение, реши - наказателен удар за \"петлите\". А Гризман застана зад бялата точка и реализира - 2:1 за Франция в 38-ата минута. Спорно отсъждане на рефера. Вида в края на полувремето бе близо до изравнително попадение, но не сполучи в завършващата фаза. Сериозен превес във владеенето на топката за хърватите след подновяването на играта. Ребич в 49-ата минута стреля опасно, малко след това французите отвърнаха с удар на Мбапе от близка дистанция. В 52-ата минута пък фенове навлязоха на терена, ситуацията бе овладяна изключително бързо от органите на реда, грижещи се за спокойствието по време на финала. Погба в 59-ата минута с прецизен изстрел реализира - 3:1 за Франция, шок за \"шахматистите\". Много класно отиграване на Пол Погба, който доказва, че е сред най-силните полузащитници в света. В 65-ата минута 19-годишният Мбапе реализира изключително майсторски гол - 4:1. Лорис в 69-ата минута сбърка фрапантно, а Манджукич се възползва от грешката на стража и намали пасива на хърватите - 2:4. Последваха атаки на балканците, но до ново попадение не се стигна! Франция ликува. Страхотно шоу преди двубоя, организаторите създадоха уникална атмосфера, като дори супер звездата Роналдиньо се включи в една от музикалните изненади. Французите пък съумяха да спечелят втората си световна титла И двата тима преминаха без особени затруднения през груповата фаза на турнира. След това \"петлите\" победиха в редовното време Аржентина (4:3), Уругвай (2:0) и Белгия (1:0). В директните елиминации хърватите 3 пъти поред играха продължения, триумфираха след дузпи съответно в споровете с Дания и Русия, а на 1/2-финалите надвиха Англия с решаващо попадение на Манджукич в 109-ата минута. Съдия на финала бе аржентинецът Питана. А Франция триумфира с купата след голов спектакъл - 4:2. 1. Лорис, 2. Павар, 4. Варан, 5. Юмтити, 6. Погба, 7. Гризман, 9. Жиру, 10. Мбапе, 13. Канте, 14. Матюиди, 21. Ернандес; Селекционер Дидие Дешан 23. Субашич, 2. Вършалко, 3. Стринич, 4. Перишич, 6. Ловрен, 7. Ракитич, 10. Модрич, 11. Брозович, 17. Манджукич, 18. Ребич, 21. Вида; Селекционер Златко Далич Сподели:", "date": "2018.07.15", "title": "НА МОНДИАЛА! След 6-звездна драма - Франция ликува! Велик триумф за \"петлите\""}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BD%D0%BE%D0%B2%D0%B8-%D0%B2%D0%B8%D0%B4%D0%BE%D0%B2%D0%B5-%D0%B4%D1%80%D0%BE%D0%B3%D0%B0-%D0%B7%D0%B0%D0%BB%D0%B8%D0%B2%D0%B0%D1%82-%D0%BD%D0%B0%D1%80%D0%BA%D0%BE%D0%BF%D0%B0%D0%B7%D0%B0%D1%80%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0-%D1%85%D0%B8%D1%82%D1%8A%D1%82-%E2%80%9E%D0%B0%D0%BC%D0%BD%D0%B5%D0%B7%D0%B8%D1%8F%E2%80%9C-news765762.html", "text": "Нова дрога с кодовото име „Амнезия” залива пазара, предупреждават от МВР.  Тревата е обработена с химически вещества, още докато расте. Опиянението от наркотика е в пъти по-голямо, казват специалисти пред сутрешния блок на Нова телевизия. Най-опасна е така наречената „билка”, която е евтина, но никой не знае какво има в нея. След предозиране с опиата наскоро 14-годишно дете беше прието в болница. Най-продаваната дрога на улицата е марихуаната, разкриват още криминалисти от МВР. Цената на по-качествената е около 50 лева на грам. От него средно излизат две цигари. Така една доза излиза 25 лева. Хората, които купуват този вид наркотик, са между 14 и 45-годишни. При „Амнезия“-та има силно активно вещество – тетрахидроканабинол. Има сортове, които растат страшно бързо – от 35 до 55 дни. Криминалисти казват, че всеки, който пуши трева, е склонен да я продава. А най-уязвими са децата. Те дори стават дилъри, за да опитат от скъпата трева. Амфетамините са едни от най-евтините наркотици. Това е новата синтетика, позната като дизайнерска дрога. Най-масовият амфетамин, който полицията засича, е кристалът. Една доза се предлага от 10 до 30 лева. Най-евтиният от наркотиците е т.нар. „друсан чай”. Струва между 2 и 10 лева. Любим е за подрастващите. Има случаи на непълнолетни, приети в болница в прединфарктно състояние след употребата на въпросния наркотик. Познатият от 70-те години на миналия век наркотик GHB, известен още като денс наркотик, силно набира скорост на пазара. На улицата го наричат „Джони”. Едно мусче от него стига на двама – трима души да се дрогират в бар. Това е 100% синтетика. Сподели:", "date": "2018.07.15", "title": "ОПАСНОСТ! Нови видове дрога заливат наркопазара! Ето какво представлява хитът „Амнезия“"}
{"url": "http://pik.bg/%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D0%B2-%D0%BD%D1%8F%D0%BA%D0%BE%D0%B8-%D1%81%D0%BE%D1%84%D0%B8%D0%B9%D1%81%D0%BA%D0%B8-%D0%BA%D0%B2%D0%B0%D1%80%D1%82%D0%B0%D0%BB%D0%B8-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news765824.html", "text": "„Софийска вода” временно ще прекъсне водоснабдяването в някои части на столицата на 16 юли 2018 г. (понеделник), съобщиха от пресцентъра на дружеството. Във връзка с подмяна на уличен водопровод на ул. „Съединение“ в с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на с. Долни Лозен. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Пешев“, на ъгъла с ул. „Съединение“. Във връзка с изграждане на сградно водопроводно отклонение на ул. „Народен певец“ в ж. к. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Народен певец“ и по ул. „Кота 1050“, в участъка от ул. „Преки път“ до ул. „Иван Сусанин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен певец“, на ъгъла с ул. „Знаме на мира“. Във връзка с изграждане на сградно водопроводно отклонение на ул. „Бадемова гора“ в ж. к. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Бадемова гора“, в участъка от бул. „Гоце Делчев“ до ул. „Нишава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бадемова гора“, на ъгъла с ул. „Костина“. Във връзка с прекъсване на сградно водопроводно отклонение на ул. „16” в кв. „Враждебна“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „16”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „16” №3. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Сподели:", "date": "2018.07.15", "title": "Спират водата в някои софийски квартали в понеделник"}
{"url": "http://pik.bg/%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%8E%D0%B6%D0%B5%D0%BD-%D0%B8%D1%80%D0%B0%D0%BA-%D0%B5%D1%81%D0%BA%D0%B0%D0%BB%D0%B8%D1%80%D0%B0%D1%82-news765797.html", "text": "Хиляди жители на южните провинции на Ирак излязоха по улиците на градовете днес с искане да им се осигурят работни места и да се решат проблемите с електро и водоснабдяването, съобщава ТАСС,  цитирана от „Фокус“. Антиправителствените протести в Ирак, които нерядко прерастват в стълкновения със силите за сигурност, продължават седми ден. По данните на телевизионния канал Sky News Arabia, днес демонстрантите за пореден път са предприели опит да щурмуват сградата на администрацията в Басра. В отговор органите на реда са произвели предупредителни изстрели във въздуха и са използвали сълзотворен газ. В резултат са пострадали четирима души. Аналогична е ситуацията в провинциите Ди Кар и Кербала. По разпореждане на премиера Хайдер ал Абади силовите структури са приведени в пълна бойна готовност. В провинции Басра, Кербала, Наджаф и Майсан е в сила комендантски час. Както твърдят медиите, властите, опасявайки се от разширяване на протестното движение, са блокирали достъпа до интернет и социалните мрежи. В обхванатите от протести градове са затворени държавни учреждения и са разположени допълнителни полицейски кордони. ТАСС отбелязва, че антиправителствените акции не стихват въпреки обявените от премиера мерки за излизане от кризата. Конкретно, той се разпореди незабавно да бъдат отделени $3 млрд. от държавния бюджет за исканията на протестиращите. По-рано властите обявиха, че ще осигурят работни места за 10 хиляди души. Руската агенция припомня, че започналите в Басра мирни демонстрации към неделя вече са обхванали всички южни провинции в Ирак. Миналата седмица манифестантите се опитаха да нахлуят на територията на петролния комбинат „Западна Курна 2“ в Басра, а в петък стотици пробиха в международното летище на Наджаф. В събота демонстрантите блокираха единствения граничен пункт с Кувейт „Сафаван“. В редица случаи протестите прерастват в сблъсъци със силите за сигурност, в резултат от които десетки са ранени, а има и убити. Сподели:", "date": "2018.07.15", "title": "Антиправителствените протести в Южен Ирак ескалират"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D1%81-%D1%82%D1%80%D0%B8-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news765801.html", "text": "Полиция и жандармерия реализираха три съвместни операции във Врачанско през последните 24 часа, съобщават от ОД на МВР, цитирани от „Конкурент“. Акциите са били свързани с установяване на малолетни и непълнолетни посетители на питейни и увеселителни заведения, търговия на акцизни стоки и противодействие на битовата престъпност в малките населени места. Проверени са 84 лица, 42 МПС-та и 3 заведения. За констатирани нарушения са съставени 8 акта и са написани 5 фиша. Сподели:", "date": "2018.07.15", "title": "Полиция и жандармерия с три съвместни операции през уикенда във Врачанско"}
{"url": "http://pik.bg/%D1%82%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D1%82%D0%B5%D1%82%D0%BE%D0%B2%D0%BE-news765831.html", "text": "Три лица бяха ранени в престрелка в Тетово и са откарани в болничен комплекс в Скопие със сериозни наранявания, съобщи МИА. Двама от тях са с прострелни рани в корема, а единият е приет в клиниката по неврохирургия с тежки рани в главата. Ранените в областта на корема са оперирани и са в стабилно състояние. Те се намират в отделението за интензивно лечение. От полицията засега не съобщават подробности за инцидента. Сподели:", "date": "2018.07.15", "title": "Трима ранени при престрелка в македонския град Тетово"}
{"url": "http://pik.bg/600-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%B0-%D0%BE%D1%82%D0%BF%D1%83%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BE%D0%BF%D0%B0%D1%81%D0%BD%D0%B8%D1%8F-%D1%8F%D0%B7%D0%BE%D0%B2%D0%B8%D1%80-%D1%82%D0%B0%D1%88%D0%BBy-%D0%B4%D0%B5%D1%80e-news765863.html", "text": "Близо 600 хиляди лева отпуска държавата по линия на бедствията и авариите за авариен ремонт на потенциално опасния язовир \"Ташлy дерe“ в община Стражица, съобщава БНР. Язовир \"Ташлу дере\" се намира в село Камен и е с площ от 68 декара. Обемът му е 45 000 кубически метра. Водоемът е опасен от години и многократно е заплашвал от наводняване намиращото се в подножието му село Горски сеновец, защото няма изграден преливник и изпускателен клапан. С държавната помощ ще се направи надзиждане на короната на язовирната стена, реконструкция на преливното съоръжение и ремонти на шахти и изпускатели, съобщиха от община Стражица. Сподели:", "date": "2018.07.15", "title": "600 хиляди лева отпуска държавата за ремонт на опасния язовир \"Ташлy дерe\""}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B6%D0%B5%D0%B3%D0%B0%D1%82%D0%B0-%D1%83%D0%B1%D0%B8-%D1%87%D0%BE%D0%B2%D0%B5%D0%BA-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D1%88%D0%BE%D0%BA%D0%B8%D1%80%D0%B0%D0%BD%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-news765822.html", "text": "Убийствената жега по Черноморието днес отне живота на словенски турист в Поморие, съобщава Флагман.бг. Трагедията се е разиграла точно на паркинга пред сградата на Общината, около обяд. 39-годишният мъж слязъл от автобус, с който се връщал от туристическа разходка, но изведнъж му прилошало и се строполил на земята пред очите на десетки минувачи. „Симптомите отговаряха на инфаркт. Държеше се за гърдите и очевидно изпитваше болка. Веднага викнахме линейка, която пристигна бързо на мястото, но за съжаление вече беше късно. Човекът си беше отишъл”, разказаха очевидци на случилото се. Живакът в момента показва 30 градуса, а влажността на въздуха – показател, който е от особено значение за това как всъщност се усеща температурата, е скочила до 44%. Вятър почти не се усеща. Времето е опасно и специалистите съветват да не излизате навън, освен ако нямате неотложна работа. Сподели:", "date": "2018.07.15", "title": "ТРАГЕДИЯ! Жегата уби човек пред очите на шокирани туристи в Поморие"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%B0%D0%B1%D1%85-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%87%D1%83%D0%BC%D0%B0%D1%82%D0%B0-%D0%B8-%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%8F%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news765826.html", "text": "Недостатък е това, че не сме информирали достатъчно добре за ситуацията в Странджаско. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни. „Надявам се, срещата ви с нас да внесе повече яснота за ситуацията в България, мерките, които сме предприели и реакциите на много хора. „Ясно е, че не сме ви информирали достатъчно добре. Изглежда, че това си ни е недостатък“, каза инж. Илиев. По думите му БАБХ непрекъснато си мислят за това, какво трябва да правят и изпускат нещата в медиите. \"Икономическите санкции ще траят минимум две години и ще се отнасят за цялата страна, ако сложим жива ваксина на болните от чума животни\", коментира инж. Дамян Илиев. „Ваксина има – жива ваксина. Такива ваксини на територията на ЕС са забранени. Със специално разрешение могат да се слагат. Ако сложим такава ваксина и създадем един предполагаем пръстен за животни с антитела и неболедуващи от чума, рискът е, че под тази ваксинация вирусът си стои. Поради тази причина икономическите санкции са две години минимум за страна, която употребява жива ваксина на територията си. Обикновено санкциите са по цялата територия, защото се счита, че контролът няма да е достатъчен“, каза инж. Илиев. По думите му, ако тази жива ваксина се постави само по линията на засегнатите райони, санкциите върху тях ще бъдат същите, но ще бъдат за дълъг период. „Сега – санкциите ще бъдат до Нова година“, каза инж. Дамян Илиев. \"От 10-километровата зона на огнището в Странджанско има няколко опита за извеждане и продаване на животни\", коментира още шефът на БАБХ. По думите му досега са евтанизирани около 4000 животни. \"Може да излязат още. Чухте, че ние чакаме още резултати. Просто и днес знаем, че са намерени животни в багажници, за да бъдат изкарани и продадени. Рискът е голям“, каза инж. Илиев и уточни, че „Гранична полиция“ са покрили района. На въпрос как ще коментира думите на министър Румен Порожанов, че БАБХ не е информирала достатъчно добре хората, инж. Илиев отговори: \"Прав е\". Попитан какво ще прави, ако му бъде поискана оставката от страна на министър Порожанов, той отговори: \"Ако ми я поиска, веднага ще я подам\". Сподели:", "date": "2018.07.15", "title": "ИЗВЪНРЕДНО! БАБХ с последна информация за чумата и евтаназията на животни (ОБНОВЕНА)"}
{"url": "http://pik.bg/%D0%BF%D0%BE%D0%B7%D0%B8%D1%86%D0%B8%D1%8F-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8%D1%81%D0%BA%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%B8%D1%82%D0%B5-%D0%B1%D0%B5%D0%B6%D0%B0%D0%BD%D1%81%D0%BA%D0%B8-%D1%86%D0%B5%D0%BD%D1%82%D1%80%D0%BE%D0%B2%D0%B5-news765827.html", "text": "Бежанските центрове като този в Харманли трябва да бъдат закрити. Този и останалите като него няма причини да съществуват. Това обяви евродепутатът Ангел Джамбазки в Регистрационно-приемателния център за бежанци в Харманли. Нелегалните имигранти, които биват установявани и задържани, трябва да бъдат задържани възможно най-близо до границата в закрит тип общежития и след това репатрирани там, откъдето са дошли, препоръча Джамбазки. Като друг аргумент той посочи липсата на хора в тези центрове. След като са толкова малко настанените, няма причини да продължи да се поддържа тази инфраструктура. Тези хора трябва да бъдат пренасочени към центровете на \"Миграция\" на МВР, а тези помещения трябва да бъдат консервирани и запечатани, смята Джамбазки. Той и депутатът Александър Сиди от Обединени патриоти пристигнаха в Центъра в Харманли, за да проверят слухове \"как самолети с нелегални емигранти от Европа кацали у нас\". ВМРО като част от управлението никога няма да допусне връщането на чужденци, които са преминали през страната ни и са се установили в Западна Европа, посочи още Джамбазки. Това правителство и това управление не може да плати такава цена, допълни той. Няма причини да плащаме чужди сметки, посочи Джамбазки, като визира политиката на германския канцлер Ангела Меркел по въпроса с бежанците. Ще се противопоставим крайно и остро на такова намерение за връщане на бежанци, подчерта евродепутатът. Той каза, че в Европарламента ще продължи борбата за промяната на дъблинския регламент, заплаха за фронтовите държави на Европа - България, Гърция, Италия и Испания. Джамбазки определи, че сега голямата опасност за бежанска вълна идва от Африка, а не от Сирия. Друга хипотеза за негативно развитие на събитията можела да настъпи при сътресения в съседна Турция. Депутатът Сиди обяви, че още утре ще поиска отчет от Агенцията за бежанците как са били похарчени средствата за възстановяването на щетите от бунта в ноември 2016 година в лагера в Харманли. Сподели:", "date": "2018.07.15", "title": "ПОЗИЦИЯ! Ангел Джамбазки иска закриване на откритите бежански центрове"}
{"url": "http://pik.bg/%D1%81%D0%BF%D0%B5%D1%88%D0%BD%D0%B0-%D0%BC%D0%B0%D1%81%D0%BA%D0%B0-%D0%B7%D0%B0-%D0%BD%D0%B0%D0%BA%D1%8A%D1%81%D0%B0%D0%BD%D0%B0-%D0%BA%D0%BE%D1%81%D0%B0-news765750.html", "text": "Изтощената и увредена коса и накъсана, безхормена , без блясък и без жизненост. И парадоксално, причините за това състояние на косата обикновено са суетните ни стремежи за по-добър външен вид – спазване на диета, боядисване и употреба на стилизанти, третиране с топлинни уреди. За да върнете жизнеността ѝ, ползвайте само натурални средства. Вземете чаша слънчогледово олио и 100 г свеж корен от репей. Настържете го и след това го залейте с олиото. Получената смес оставете за денонощие на топло, а след това варете на водна баня с обезателно разбъркване в продължение на 20 минути. След това прецедете през марля. Полученото масло използвайте за домашни маски, които трябва да престояват на косата ви поне 30 минути преди измиване. Сподели:", "date": "2018.07.15", "title": "Спешна маска за накъсана коса"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BA%D0%B0%D0%BD%D0%B4%D0%B8%D0%BB%D0%BE-%D0%B8-%D0%BC%D0%B0%D1%81%D0%B0%D0%B6%D0%BE%D1%80-%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BC%D0%BB%D0%B0%D0%B4%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-news765835.html", "text": "Пожар в Поморие вдигна на крак огнеборци и полиция. Пламъците са лумнали преди броени минути в кухненското помещение на апартамент в санирания бл. 21 в кв. \"Свобода\", предава Флагман.бг. В момента стихията е овладяна, но кухнята е напълно изгоряла и се нуждае от основен ремонт, казаха собствениците на жилището – младо семейство, които са в шок. На място са пристигнали 2 патрулни автомобила на полицията, както и екип от спешна помощ, които оказват психологическа подкрепа на пострадалите и проверяват за наранявания. Двамата собственици са били в съседната стая, когато усетили силна миризма на изгоряло. По думите им, огънят по всяка вероятност е пламнал от незагасено кандило и електрически масажор. Какво са правели те в кухнята засега остава загадка. За щастие, инцидентът се размина без пострадали. Младото семейство е изведено на безопасно място. Въпреки шока от преживяното, двамата са добре. Материалните щети по апартамента им обаче са сериозни. Сподели:", "date": "2018.07.15", "title": "ОГНЕН АД! Кандило и масажор подпалиха апартамент в Поморие, евакуираха младо семейство "}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D1%8E%D0%BC%D1%80%D1%83%D1%87%D0%BD%D0%B0-%D1%81%D0%B2%D0%B0%D0%B4%D0%B0-%D0%BC%D0%B0%D1%81%D0%BE%D0%B2-%D0%B1%D0%BE%D0%B9-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%B2-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-news765825.html", "text": "Масов бой разтресе дискотека Gold Night Club в Гоце Делчев и изправи на нокти клиентите на заведението преди дни. В продължение на минути около 10-тина яки мъже са биха зверски, бутайки с падащите си тела, масите наоколо, съобщава Струма.ком. Крясъци и псувни огласиха заведението, а знойни хубавици тичаха нагоре надолу като обезумели, в опит за спрат развихрилото се меле. В разгара на боя охраната се появи, след като вече имаше \"ранени\" и паднали сред купища салфетки мъже, това разказаха свидетели на инцидента. На видеото се вижда как охранителите извеждат навън побойниците, провалили вечерта на млади хора, дошли да се повеселят. Вижда се как един от гардовете на заведението блъска зверски мъж, който пада върху маса, след което се строполява на пода. Други двама извеждат част от групата, а трети продължават да се млатят. Дали е сезирана полицията не се знае, но участниците в побоя добре са се наредили, видно от видоематериала. Заведението е собственост на фамилия Шапкови и се управлява от сина на строителния предприемач Георги Шапков - Станислав. В Гоце Делчев дискотеката остана единственото работещо нощно заведение, което се посещава от младите в района на общината. Обикновено при такива сблъсъци се казва, че боят е станал пред заведението, в случая обаче баталията се е развихрила още от вътре. Според запознати, гардовете изхвърлили навън побойниците и какво се е случило после никой не знае. Подобни гледки в нощните клубове не са рядкост. Преди време пред едно от нощните заведения на Гоце Делчев бе пребит до смърт 33-годишен мъж, гост на града. Той стана жертва на пияни нападатели, които го смазаха от бой пред заведението. След дни в кома мъжът издъхна. Сподели:", "date": "2018.07.15", "title": "ЖЕСТОКА ЮМРУЧНА СВАДА! Масов бой разтресе дискотека в Гоце Делчев"}
{"url": "http://pik.bg/%D0%BD%D0%B0%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%BD%D0%B8-%D0%B7%D0%B0-%D0%BE%D0%B1%D0%B8%D1%80-%D0%BF%D0%BE-%D0%BD%D0%BE%D0%B2%D0%B0%D1%82%D0%B0-%D0%B4%D0%BE%D0%B3%D1%80%D0%B0%D0%BC%D0%B0-news765752.html", "text": "Бандитите набелязват кой апартамент да оберат по новата изолация. Това е най-актуалният хит сред крадците в момента, разкриха от МВР. Друг знак, по който се ориентират апашите, били кабелите за интернет и току-що сменената дограма. По оперативни данни в момента в София действат 2-3 групи професионални обирджии. \"Наблюдават и стърчащите кабели, които са за интернет. Не пропускат скоро монтирани климатици. За тях интерес вече не представляват големите телевизори или други обемисти вещи, а само пари кеш и накити\", споделиха ченгетата. По думите им крадците атакуват жилищата ни между 10 и 13 часа. Сподели:", "date": "2018.07.15", "title": "Набелязват ни за обир по новата дограма"}
{"url": "http://pik.bg/%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BF%D1%8A%D1%82%D1%8F-%D1%81%D0%B8%D0%BC%D0%B8%D1%82%D0%BB%D0%B8---%D0%BA%D1%80%D0%B5%D1%81%D0%BD%D0%B0-%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE-news765834.html", "text": "Възстановено е движението по пътя Симитли-Кресна. По-рано камион-цистерна и лека кола се сблъскаха там, при което загина шофьорът на автомобила. Тежката катастрофа затвори Кресненското дефиле за повече от два часа. Сподели:", "date": "2018.07.15", "title": "Движението по пътя Симитли - Кресна е възстановено"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B4%D0%B0-%D1%81%D1%8A%D0%B4%D0%B8-%D0%B5%D1%81-%D0%B0-%D0%BD%D0%B5-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news765808.html", "text": "Премиерът на Великобритания Тереза Мей обяви, че американският президент Доналд Тръмп й е предлагал да съди Европейския съюз вместо да води преговори със Съюза за Брекзит. Тя разкри това в интервю за BBC, цитирано от ТАСС и „Фокус“. Когато водещият задава въпрос какво е представлявало споменатото от Тръмп на съвместната пресконференция с Мей в петък загадъчно „грубо предложение“, което й е отправил, премиерът отговори: „Той ми каза, че трябва да съдя ЕС, а не да влизам в преговори с него“. Сподели:", "date": "2018.07.15", "title": "Доналд Тръмп предложил на Тереза Мей да съди ЕС, а не да преговаря за Брекзит"}
{"url": "http://pik.bg/%D0%B1%D0%BE%D0%B9%D0%BA%D0%BE-%D0%BD%D0%BE%D0%B5%D0%B2-%D0%BD%D0%B5-%D0%B2%D1%81%D0%B5%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D0%B2-%D0%BD%D0%B0%D1%82%D0%BE-%D0%B8%D0%BB%D0%B8-%D0%B2-%D0%BD%D1%8F%D0%BA%D0%BE%D0%B8-%D0%BE%D1%82-%D0%BD%D0%B0%D1%88%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%BE%D0%B1%D0%B5%D0%B7%D0%B0%D1%82%D0%B5%D0%BB%D0%BD%D0%BE-%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82--news765813.html", "text": "САЩ поставят въпроса за разходите в НАТО и справедливото им поделяне още от създаването на алианса, но по времето на Студената война не е бил толкова актуален. От 2011 година Америка дава ясни сигнали в тази посока – че ако Европа не тръгне да плаща повече НАТО или ще стане по-слабо, или излишно. Това заяви в ефира на БНР Бойко Ноев, бивш министър на отбраната и бивш посланик в НАТО. \"От 2011-та година, от тогава насам ние в Европа продължихме да си правим оглушки, намирахме всякакви поводи да спестяваме от отбрана и трябваше да се случи силовата анексия на Русия над Крим, за да се сетят държавите-членки на НАТО, че военната сила въпреки всичко може да се използва за постигане на политически цели в това число. Ето затова този път съюзниците на НАТО повярваха, според мен, на Тръмп и в истинността на това, което стои на фона на иначе пушилката, която видяха мнозина\", каза Бойко Ноев в националния ефир. Не смятам, че всеки проблем в НАТО или в някои от нашите държави-членки обезателно е резултат от \"дългата ръка\" на Путин, коментира обаче Ноев. И посочи: \"Аз въобще не смятам това.  Противоречията, които съществуват между нас, в нашите организации, са предизвикани преди всичко от вътрешни фактори и отношенията, различните интереси между държавите-членки. Тъй че Русия не трябва да я виним за всичко, което се случва, но тя определено има своята роля и тази нейна роля и неприемането на средствата, които Русия използва за постигане на нейните интереси, е ясно отразено в декларацията на НАТО от Брюксел. Там има много остър език, според мен безпрецедентно остър.\" \"Когато българското правителство и администрация са участвали в редактирането на декларацията от Брюксел, а този процес продължава повече от месец, България не е имала никакви забележки по острия език спрямо Русия и когато се появява изведнъж президентът (който, апропо, няма никакви пълномощия), със своя собствена позиция - мнозина са или затвърдили своето впечатление за българския държавен глава от тази гледна точка, или са поставили отново въпроса за това дали може на България да се разчита като лоялен съюзник в условия на криза\", допълни Бойко Ноев. „НАТО трябва да се обърне към Русия с конкретни предложения за укрепване на доверието и сигурността – ново поколение хелзинкски мерки, както и мерки, ако не за незабавно разоръжаване, то за първи стъпки в оценка на ефектите от това, което се случва и в Русия, и в Европа“, категоричен бе Ноев. По думите му, въпросът за 2-та процента разходи за отбрана и надвишаването им от страните-членки на НАТО е големият принципен въпрос. „Не е невъзможността на нашите страни да отделим тези пари. Ние не отделяме тези пари в момента, защото нашето общество не е убедено, че със средствата на милитаризацията и отбраната могат да се решат най-важните проблеми на страната. Българите, а и не само българите – и други народи в Европа, не вярват, че актуалните заплахи са такива, които трябва да бъдат решавани с танкове и самолети“, каза бившият военен министър. \"България е маргинализирана в НАТО поради това, че нашата армия е куха армия без никакви способности, а в голяма част от политическия ни елит има отношение към НАТО като към необходимото зло\", смята още Бойко Ноев. Независимо от огромните усилия на военния министър да укрепи българската войска и от политическия ресурс, който той има, фактите говорят друго, обобщи той. Сподели:", "date": "2018.07.15", "title": "Бойко Ноев: Не всеки проблем в НАТО или в някои от нашите държави обезателно е резултат от \"дългата ръка\" на Путин"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%BE%D0%B2%D0%BE-%D0%BE%D0%B3%D0%BD%D0%B8%D1%89%D0%B5-%D0%BD%D0%B0-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B4%D0%BE%D0%B1%D1%80%D0%B8%D1%87%D0%BA%D0%BE-news765851.html", "text": "Ново огнище на птичи грип пламна в Добричко. Това става ясно от заповед за хуманно умъртвяване на животните, разписана от изпълнителния директор на Българската агенция по безопасност на храните д-р Дамян Илиев след получаване на лабораторен резултат за наличие на инфлуенца тип „А“. В животновъдния обект в село Миладиновци се отглеждат бройлери, като заповедта е да се унищожат всички засегнати и контактни птици. Те са 50 и предстои да бъде извършено умъртвяването им, а обектът е дезинфекциран, посочиха от БАБХ, цитирана от Нова Варна. Стопанството е тип “заден двор” и в определена 3-километрова предпазна зона, в която влизат селата Миладиновци и Ловчанци, няма промишлени стопанства. Т.е. няма опасност от бързо разпространение на болестта. В 10-километровата наблюдавана зона попадат селата Карапелит, Полковник Иваново, Смолница, Малка Смолница, Самуилово, Златия, Козлодуйци, Медово, Гешаново, Енево, Орлова могила, Долина и Тяново. От началото на годината у нас са потвърдени 12 огнища на птичи грип – две във ферми за кокошки носачки и девет във ферми за патици. Сподели:", "date": "2018.07.15", "title": "ИЗВЪНРЕДНО! Ново огнище на птичи грип пламна в Добричко"}
{"url": "http://pik.bg/%D0%BC%D0%B0%D1%80%D0%B5%D1%88%D0%BA%D0%B8-%D0%BD%D0%B0%D1%82%D0%BE-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D1%81%D0%B2%D0%BE%D1%8F-%D0%BA%D1%80%D0%B0%D0%B9-news765817.html", "text": "Светът се променя и организациите се променят, НАТО върви към своя край, смята заместник-председателят на Народното събрание и лидер на партия „Воля“ Веселин Марешки, според когото войните вече се водят през медиите, а не с танкове и ракети. Политикат напави коментара си в ефир на БНР. Марешки даде пример с по-бедните държави, които отделят по-голям процент от брутния си вътрешен продукт за отбрана и попита към коя държава се стремим: към Гърция или към Германия. „Използват такива като Каракачанов, за да ни вкарат в проблеми – да вземем парите от българските пенсионери, лекари и учители и да ги вкараме в американската икономика“, изтъкна Веселин Марешки пред \"Хоризонт\". Той допълни, че \"в сектора на отбраната има много кадърни и полезни за армията хора, които много добре знаят за какво става въпрос, но заради гастрольори като Каракачанов армията не може да изпълнява своите функции\". Сподели:", "date": "2018.07.15", "title": "Марешки: НАТО върви към своя край"}
{"url": "http://pik.bg/%D0%BF%D0%B0%D1%80%D1%82%D0%B8%D0%B9%D0%BD%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%8F%D1%85%D0%BD%D0%B0-%D0%B8-%D1%87%D1%83%D0%BC%D0%B0%D1%82%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8-%D0%BC%D0%B5%D1%80%D0%B0%D1%86%D0%B8---%D0%BB%D0%B8%D0%B4%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B1-news765857.html", "text": "По-страшни от чума са политическите мераци на бившата синя приватизаторка и настояща пребоядисана лидерка на БСП Корнелия Нинова. Като същинска болест сякаш я е поразила амбицията на всяка цена да яхне всеки проблем в страната, който може да я вкара макар и за пет минути в медиите и поне за кратко да я извади от битието й на несъстоял се политически фактор. Именно това отчаяние е причината да се опита да яхне нещастието на стопаните в Ямболско, чиито животни са поразени от чумата. Комплексът й от конкурентката й Мая Манолова, която натрупа рейтинг върху бедите на майките на болни деца, принуди Корнелия да не губи време и на свой ред тя да опита да спечели дивиденти върху тегобите на стопаните на болни животни. Хич не й пука, че ако експертите не евтаназират своевременно животните, няма да има една разплакана баба Дора, а десетки хиляди и страната ще бъде потопена в чумата. Нито пък й пука, че икономиката ни ще претърпи загуби вероятно за милиарди, ако ни наложат двегодишно ембарго за износ на животни и храни. Добре, че хората от изпълнителните агенции в сектора засега си вършат съвестно работата и ни спасяват от тази опасна перспектива. Кой обаче ще ни спаси от политическата чума на хора като Нинова и Манолова, готови на всичко за да се доберат до властта. Дори да минат през труповете на животните от останалите стопански райони, незасегнати от чумата досега. БСП лидерката ли ще носи отговорност за тях и фалитите в хранително-вкусовата индустрия? Спасение от нея явно няма, защото повече от 20 години на демокрация, която всичко й била взела на Нинова, трудно може да се спасим от социализма. Защото и днес хора като нея се опитват да манипулират с разни популистки и заучени фрази, употребявайки нещастието за собствен интерес. Вместо да поеме отговорност като лидер, тя е готова да остави разпространението на бедствието за петте си минути медийна слава. Нима на мястото на земеделския министър Порожанов тя щеше да рискува чумата да запали цялата страна? При тази перспектива не може да не направим сравнение - как преди малко повече от 30 години същите тези социалисти си замълчаха за Чернобил. Сега размерите може да не са толкова страшни, но последствията няма да са по-различни. Така че ако обича Корнелия Нинова, да не превръща поредната сложна ситуация в начин да си спасява кожата и лъска имиджа за пред социалистите. Същото важи и за фейсбук лицемерите, които от два дни заливат социалните мрежи със снимки на разплакани баби с кози, а обор не са и виждали през живота си. Ще дадат ли месо или мляко от чумави животни на децата си? Първо да отговорят и после да дават акъл и да политиканстват зад клавиатурата. Сподели:", "date": "2018.07.15", "title": "ПАРТИЙНА НАГЛОСТ! Корнелия Нинова яхна и чумата за политическите си мераци - лидерката на БСП готова да ни потопи в болест и мизерия, за да пребори Мая Манолова"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%87%D0%B5-%D0%BD%D0%B5-%D1%82%D1%80%D1%8A%D0%B3%D0%B2%D0%B0-%D1%81-%D0%B3%D0%BE%D0%BB%D0%B5%D0%BC%D0%B8-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D1%81-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-news765818.html", "text": "Президентът на САЩ Доналд Тръмп заяви, че не тръгва с големи очаквания за срещата си с руския държавен глава Владимир Путин, съобщава „Ройтерс“, цитирана от „Фокус“. Агенцията се позовава на интервю на американския лидер пред CBS, публикувано на уебсайта на американската медия днес. Президентите на САЩ и Русия Доналд Тръмп и Владимир Путин ще се срещнат на 16 юли (понеделник) в Хелзинки, Финландия. „Тръгвам без големи очаквания“, заяви Тръмп. Сподели:", "date": "2018.07.15", "title": "Доналд Тръмп обяви, че не тръгва с големи очаквания за срещата си с Владимир Путин"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%BA%D0%BE%D0%BB%D0%BE-400-%D0%B6%D0%B8%D0%B2%D0%BE%D1%82%D0%BD%D0%B8-%D0%BD%D0%B5-%D1%81%D0%B0-%D0%B5%D0%B2%D1%82%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B8-%D0%B2-%D1%88%D0%B0%D1%80%D0%BA%D0%BE%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D0%B6%D0%B8%D0%B2%D0%B8-%D0%B2%D0%B5%D1%80%D0%B8%D0%B3%D0%B8-news765856.html", "text": "Около 400 животни в Шарково не са евтанизирани поради живите вериги и протестите на хората – селището представлява потенциален риск. Това каза д-р Георги Чобанов от БАБХ по време на извънреден брифинг във връзка с чумата по дребно преживните животни. По думите на д-р Чобанов там остава да бъдат евтанизирани последните животни. Д-р Чобанов допълни, че в Шарково цялото село е обявено за огнище. „Там няма разграничаване на животите. Те са в постоянен контакт едно с друго. Трябва да бъдат евтанизиани, за да бъде ликвидирано огнището. В този случай то стои отворено“, каза д-р Чобанов. „Това е селище, което представлява потенциален риск за разнасяне на заразата и за размножаване на вируса сред животните“, допълни той. Сподели:", "date": "2018.07.15", "title": "ОТ ПОСЛЕДНИТЕ МИНУТИ! Около 400 животни не са евтанизирани в Шарково заради живи вериги"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%B8%D1%81%D0%BA%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B4%D0%B0-%D1%81%D0%B2%D0%B8%D0%BA%D0%B0-%D0%BA%D1%81%D0%BD%D1%81-%D0%B7%D0%B0%D1%80%D0%B0%D0%B4%D0%B8-%D1%83%D0%BC%D1%8A%D1%80%D1%82%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8-news765859.html", "text": "Около 50 души в столицата се подписаха под открито писмо до президента Румен Радев с искане да се свика Консултативния съвет за национална сигурност (КСНС) във връзка с умъртвяването на животни в Ямболско, съобщава БНР. Част от събралите се пред президентството отправиха политически послания, което накара други да се разграничат от тях и да обявят, че са дошли, за да подкрепят поминъка на хората от района: \"Действията са ни мирни, в подкрепа на хората, на които им отнеха животните, в подкрепа на живата верига, която е там и се бори за може би едно-две последни стада оцелели. Имат ли въпросните органи, избиващи и нахлуващи в имотите, прокурорско разпореждане?\". \"Всички ние сме съпричастни с нашите събратя. Всички ние 30 години виждаме как се унищожава поминъкът на българите по градове и по села\" - заявиха протестиращи. Сподели:", "date": "2018.07.15", "title": "Протестиращи искат президентът да свика КСНС заради умъртвяването на животни"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D1%86%D0%B8%D1%81%D1%82%D0%B5%D1%80%D0%BD%D0%B0-%D0%B8-%D0%BB%D0%B5%D0%BA-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2-%D0%BA%D1%80%D0%B5%D1%81%D0%BD%D0%B5%D0%BD-news765783.html", "text": "Един човек е загинал при катастрофа между лек автомобил и цистерна в Кресненското дефиле, съобщава Нова телевизия. Според информацията, трагедията се е разиграла около 11:00 часа. Движението в посока Сандански е затворено. Около 12 :00 часа се е образувала колона от около 6 км. В посока София колите се движат нормално. Работи се по възстановяването на нормалното движение. Сподели:", "date": "2018.07.15", "title": "От последните минути! Един загинал след катастрофа между цистерна и лек автомобил в Кресненското дефиле"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B1%D0%BE%D0%BB%D0%B5%D0%BD-%D0%BC%D1%8A%D0%B6-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%B1%D0%BE%D1%8F%D0%BD%D0%B0-news765841.html", "text": "Мъж се самоуби в столичния кв. \"Бояна\", предава БГНЕС. Мъжът е бил болен и се е самоубил, уточниха от пресцентъра на МВР. От там поясниха още, че става дума за самоубийство с огнестрелно оръжие. Сподели:", "date": "2018.07.15", "title": "ДРАМА! Болен мъж се самоуби в столичния квартал \"Бояна\""}
{"url": "http://pik.bg/%D1%80%D0%B8%D1%82%D0%BE%D0%BD-%D1%89%D1%83%D1%80%D0%BC%D1%83%D0%B2%D0%B0-%D0%B1%D0%B3-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%80%D0%BE%D0%BA%D0%B0-news765804.html", "text": "Катя и Здравко от \"Ритон\" обявиха кой е новият град от турнето им \"Музика и любов\", с което отбелязват 40 години на сцената. Дуетът ще атакува БГ столицата на рока - Каварна. По времето на бившия кмет Цонко Цонев курортният град до нос Калиакра се превърна в любимо място за феновете на рока и метъла, като всяка година бе организиран рок фест. Сега настоящата управа на Каварна разнообразява културния живот в града и със звезди от поп сцената. Миналата година за празника на курорта, 6 май, общината подари на каварненци концерт на Влади Ампов-Графа, а сега на централния площад ще пеят и \"Ритон\". На официалната им фейсбук страница бе обявено, че звездното семейство заедно със своя бенд и вокална група ще престави новия албум \"Златен Ритон\" на 2 септември. Месецът се очертава напрегнат за дуета - след Каварна на Катя и Здравко предстоят още два големи концерта - в Летните театри на Плевен и на Велико Търново, съответно на 12-ти и на 18-ти септември. Сподели:", "date": "2018.07.15", "title": "\"Ритон\" щурмува БГ столицата на рока"}
{"url": "http://pik.bg/%D0%BE%D1%82-%D0%BF%D1%81%D1%81-%D0%B7%D0%B0-%D0%B0%D0%BA%D1%86%D0%B8%D1%8F-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%E2%80%9E%D1%89%D1%8A%D1%80%D0%BA%D0%B5%D0%BB%D0%BE%D0%B2%D0%BE-%D0%B3%D0%BD%D0%B5%D0%B7%D0%B4%D0%BE%E2%80%9C-%D0%BD%D0%B0%D0%BC%D0%B5%D1%80%D0%B8%D1%85%D0%BC%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D0%B4%D0%BE%D0%B1%D1%80%D0%BE-%D1%81%D1%8A%D1%81%D1%82%D0%BE%D1%8F%D0%BD-news765769.html", "text": "Мащабна акция по издирване на възрастен мъж се е провела в района на „Щъркелово гнездо“. Това съобщи пред „Фокус“ планинският спасител Павел Павлов във връзка с проведената акция в района на „Щъркелово гнездо“. Павлов уточни, че акцията е била мащабна и се е провела в рамките на почти два дни. „От 13 юли, в района на „Щъркелово гнездо“ протече мащабно издирване на изгубил се възрастен мъж, който е нямал и обхват на телефона“, разказа Павлов и допълни, че са участвали екипи на полицията, пожарната, дирекция „Сигурност“ на Столична община. Той коментира, че екип на ПСС от 4 души се е включил в акцията на 14 юли. „Намерихме човекът жив, в добро здравословно състояние, предвид, че е прекарал цяла нощ на открито“, каза Павлов. В рамките на вчерашния ден ПСС са оказали съдействие и на млад мъж, счупил крака си в района на Златните мостове. Сподели:", "date": "2018.07.15", "title": "От ПСС за акция в района на „Щъркелово гнездо“: Намерихме издирваният човек в добро състояние, въпреки че бе останал една нощ на открито"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D0%BC%D0%B0%D0%BA%D1%80%D0%BE%D0%BD-%D0%B8-%D0%BF%D1%83%D1%82%D0%B8%D0%BD-%D0%BD%D0%B0-%D0%B4%D0%BD%D0%B5%D1%88%D0%BD%D0%B0%D1%82%D0%B0-%D1%81%D0%B8-%D1%81%D1%80%D0%B5%D1%89%D0%B0-news765717.html", "text": "Очаква се Путин и Макрон да се срещнат в Кремъл преди мача. Източникът от Елисейския дворец посочи, че положението в Украйна не е еволюирало толкова, че френският президент да покани Путин на срещата на върха на Г-7 в Биариц (Южна Франция) през лятото на следващата година. На срещата на високо равнище на Групата в Канада Макрон каза, че би искал да покани Путин в Биариц, но това ще зависи от изпълнението от руска страна на Минския процес, договорен с Франция, Германия и Украйна за решаване на конфликта в Източна Украйна. Представител на Кремъл вчера каза, че се очаква на срещата Макрон да информира Путин за състоялата се тази седмица среща на върха на НАТО. Двамата вероятно ще обсъдят и предстоящата среща на русия президент с американския му колега Доналд Тръмп в понеделник. Френският президент Еманюел Макрон ще разговаря с руския си колега Владимир Путин за Сирия, Иран и Украйна на срещата им в Москва днес, когато се играе финалният мач от Световното първенство по футбол - между Франция и Хърватия, предаде Франс прес, като се позова на източник от френското президентство. Сподели:", "date": "2018.07.15", "title": "Разкриха какво ще обсъдят Макрон и Путин на днешната си среща"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D1%8F%D0%BD%D0%B0-%D0%B1%D0%BE%D1%8F%D0%BD%D0%BE%D0%B2%D0%B0-%D1%81-%D0%BD%D0%BE%D0%B2-%D0%BC%D1%8A%D0%B6---%D0%BD%D0%BE%D0%B2%D0%B8%D0%BD%D0%B0%D1%80%D0%BA%D0%B0%D1%82%D0%B0-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D1%81%D1%87%D1%83%D0%BF%D0%B8-%D0%BA%D0%B0%D1%80%D1%8A%D0%BA%D0%B0-%D0%B7%D0%B0%D0%B6%D0%B8%D0%B2%D1%8F-%D1%81--news765389.html", "text": "Лиляна Боянова се е отървала от лошия късмет в личния си живот и най-сетне е успяла да намери мъж за себе си. От няколко месеца водещата на новините по Би Ти Ви се носела на крилете на любовта и успяла да излезе от депресията, която я измъчвала с години, разказват нейни колеги от телевизията. Лиляна продължавала да бъде пестелива на думи и не обичала да споделя за мъжа до себе си, като криела в абсолютна тайна даже името му. Лично имали честта да го познават само някои от операторите, с които журналистката имала дългогодишно приятелство и им доверявала всичките си тайни. Откакто Боянова се влюбила, подновила и социалния си живот и си позволявала да се отклонява от пътя към дома след работа. Все още се чувствала гузна, че заради собственото си удоволствие често липсва на 6-годишния си син Камен, но пък за сметка на това имала най-добрата домашна помощница и детегледачка, която го занимавала. От години Лиляна отглежда напълно сама детето си, плод на връзката ѝ с мастит бизнесмен. Двамата се разделиха с гръм и трясък малко след раждането, а телевизионерката отказва да афишира каквито и да било подробности за отношенията им към момента и дали той ѝ оказва финансова подкрепа в грижите за общия им наследник. Заради злополучния опит за семейство дълго време Боянова категорично изключвала възможността да се задоми повторно и да се реши да роди още едно дете, но откакто била в сериозна връзка, мислите ѝ все повече течели в тази посока. 35-годишната брюнетка осъзнавала, че стрелките на биологичния ѝ часовник цъкат и не разполага с кой знае колко много време, за да забременее по естествен път, но за момента от важната крачка я делели сериозни страхове. Единият бил свързан с това дали синът ѝ Камен ще реагира добре на вестта, че може да има братче или сестричка, а другият – с професионалните ѝ ангажименти. Въпреки че нямала клауза в договора си с Би Ти Ви, която да забранява майчинството, Лиляна треперела за стола си. Най-сетне ръководството започнало да я оценява по достойнство и след дълги години упорство тя си извоювала собствена рубрика в новините. Амбициите ѝ се простирали обаче доста по-далеч и тя се борела да стане продуцент, подобно на колежката си и бивша новинарка Гена Трайкова. Сподели:", "date": "2018.07.15", "title": "САМО В ПИК И \"РЕТРО\"! Лиляна Боянова с нов мъж - новинарката най-после счупи каръка, заживя с тайнствен господин (СНИМКА)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%BF%D0%B5%D0%BD%D0%B5%D0%B2-%D0%BD%D0%B0-73-%D0%B2%D0%B8%D0%B6%D1%82%D0%B5-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%B1%D0%B8%D1%81%D0%B5%D1%80%D0%B8-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B5%D0%BD-%D1%82%D1%80%D0%B5%D0%BD%D1%8C%D0%BE%D1%80-news765641.html", "text": "Испанците от \"Атлетико\" се опасни! Особено онова, къдравото, Киков (б. р. - Кико). Имат и бразилче - Жмуньо (б. р. - Жуниньо), който направо скрива топката. Затуй, получим ли записите, ще ги разузнаем подробно. Лулчев, не ми се прозявай, щото оня дингил - къдравото, ти ще го пазиш. Да видим ставаш ли за юнак и за златна ябълка, или змеят ще те изяде. - Кременлиев, ти ще пазиш номер 11, Златков (б.р. - всъщност Златко Янков), ти ще си с Кантона. - Ама те са един и същ човек! - Тогава двамата ще се разберете някак си... Не трябва да се хващаме за секса първо. Минаха 15 години. Нека нашите привърженици да знаят, че в САЩ футболистите бяха с жените си. Това бяха жените, а не гаджета. Не е важно, че е имало басейн. И през 1970 г. в Мексико бяхме в басейна, но завършихме на 16-о място от 16 отбора. Не са нищо особено. Имат само двама нападатели, близнаци. Единият е на 26 години, другият на 27. С тях трябва да се внимава. (Представя на ЦСКА бъдещия съперник \"Динамо\" Минск.) Аз - треньор отново? Не виждам какво лошо! Йохан Кройф почина, а после стана треньор на Каталуния. Знам го този хотел, тук правих комоция на книгата ми. Запознайте се с новия си другар. Иван Трифонов от \"Янтра\". Абе, не знам дали е Иван или Трифон, но трябва да му поогънем краката, щото са малко криви. Страх ме е да не му пробутат лесно топката между тях. Момчета, днес ще играем по системата 4-4-3. (След като му е направена забележка, че така играчите стават 12, Пената отвръща: \"Абе, сега ще играем, или ще броим?\".) За съжаление, минералната вода калцира мозъците на футболистите и не е никак лесно да работиш с тях. Познавам австрийците, много добър отбор. Бил съм и на стадиона им – „Кратера“ (б. р. - всъщност „Пратера“). Около него има много люлки. (Пената за Австрия) Задръстването е голямо, отбий в лоялното. Какво ми се пръскаш със скъпи парфюми. Това да не ти е модна къща. И стига си ги баламосвал другите с истории за света и за райската империя. Мен не ме интересува дали знаеш кой е Цезар, Мезар или Пезар. Аз искам да играеш футбол, ако не, ще те пратя да учиш в БАН. (Пенев към Иво Димов) Момчета, тренировката ще се води от Краси Борисов, ако ви стане студено, ще пуснем лампите. Интер... нет, Милан... нет, какви са тия щуротии?! Аз само вестници чета. Как ги вкарват тия работи в тия екрани, не знам! Това е за младите, не за стар човек като мен. Много се извинявам, че... ме търсите по това време (?!). В момента гледам „Милан” – „Наполи”. Вие си имате служба, така както и аз си имам служба и гледам мача. Много ви моля, затворете телефона, за да не ви го затворя аз! Джиесемът ми се повреди - аз натискам копчетата, той пее. Егати техниката! Тоя не може да пие. Обърна една водка и взе да кудкудяка. Тая бутилка трудно се отваря. Като стара мома е... Сре­щу сту­де­ни­те шве­ци ще ни е труд­но, ама аз мисля, че все някак си ще ги про­би­ем. Длъж­ни сме, ина­че фе­но­ве­те ще про­би­ят ме­не... Никой да не се качва в автобуса, преди да е дошъл! Нигерия ни скъсва с 3:0 в първата среща в нашата група. В съблекалнята всички са с наведени глави и не смеят и дума да обелят. Пената отива при Трифон и му вика: “Тия чернилки толкова много ли воняха, че нито веднъж с Хубчев не се приближихте до тях! Да ви бяхме взели от Министерството на отбраната по един противогаз!”. Браво, Боре! Младата ти булка бая ти е завидяла, като те е гледала по телевизията как тичаш като жребец. Пази си част от силите и за нея, защото, след като се върнеш в София, ще иска и на нея внимание да ѝ обърнеш! (След 4:0 срещу Гърция Димитър Пенев поздравява Боримиров за гола му.) Преди осминафинала с Мексико питат Пенев как смята да неутрализира най-добрите играчи на мексиканския тим Луис Гарсия и Аспе. Следва отговор: “Лесно. И тримата ги познавам отлично от записите, които им гледахме! Луис е най-техничен, а Гарсия и Анте са бавни, но играят с умисъл”. Туй слънце какво е малко, а пък цялата земя огрява. Как стават тез работи, само учените знаят! След 1:2 от Италия на полуфинала Пената прави разбор. И за пореден път бърка името на Златко Янков: “Златков, що така му даваше на Баджо да прави каквото си поиска с топката? Да не ти е баджанак?! Насо (б.р. - Наско Сираков), ти добре изработи дузпата, ама онзи Костакурта ли е, Костахуйта ли е, само във врата ти дишаше...”. Не е честно, ще подам констатация. Средните хора на швеците са много добри. Сподели:", "date": "2018.07.15", "title": "САМО В ПИК И \"РЕТРО\"! Легендата Димитър Пенев на 73! Вижте златните бисери на футболен треньор №1"}
{"url": "http://pik.bg/%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D0%BE%D1%87%D0%B8%D1%82%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D1%81%D0%B2-%D0%B2%D0%B5%D0%BB%D0%B8%D0%BA-%D0%BA%D0%BD%D1%8F%D0%B7-%D0%B2%D0%BB%D0%B0%D0%B4%D0%B8%D0%BC%D0%B8%D1%80-news765723.html", "text": "Православната църква почита на днешния 15 юли паметта на Св. велик княз Владимир, съобщава „Петел“. Владимир I (956-1015) е третия син на великия княз на Киевска Рус Светослав. Бабата на Владимир, Св. Олга, била християнка, но самият той е възпитан с езическата вяра. Като трети син на княза - не му се полага титла, но през 980 г. той се възползвал от войната между по-големите си братя Олег и Ярополк и става Велик княз на Киевска Рус. Малко по-късно, за да получи съюзничеството на византийския император Василий II, приема християнската вяра и покръства цяла Киевска Рус. На този ден църквата почита Св. Владимир - той полага основите, върху които се гради хилядолетният храм на руската вяра, нация, държава и руската култура. Той се смята за духовен прародител на руския народ. Владимир е първият, който тръгнал по пътя на Кръста заедно с целия си народ. Езичникът Владимир, син на човека, наричан \"дивия глиган\", трябва да поеме напълно нов, неведом за тогавашните руси път. Човекът, който никога не си отказвал никое земно удоволствие, който стигал до необуздана кръвожадност, грабеж, отмъстителност, трябвало да умре и да се роди отново според словото на Христа: \"Който загуби душата си заради Мене, ще я запази.\" Приемайки християнската вяра Владимир знаел, че това е най-тежката от трите предложени му вери. Той знаел, че християнската вяра означава, че трябва да загърбиш старото си минало и да се отървеш от сатрите си навици. Промяната в душата на Владимир е толкова голямо чудо, че не може да се обясни с никакви човешки усилия, а само с Божията милост и могъщество. Сподели:", "date": "2018.07.15", "title": "Православната църква почита паметта на Св. велик княз Владимир"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D1%85%D1%80%D0%B0%D0%BD%D0%B8%D1%82%D0%B5-%D0%B4-%D1%80-%D0%B4%D0%B0%D0%BC%D1%8F%D0%BD-%D0%B8%D0%BB%D0%B8%D0%B5%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81-news765768.html", "text": "- Да, категорично. Прани се евтаназия на животни в зона от 3 км. В 10-километрова зона се ограничава  движението на животни и на продукция. Ние ще вземем всички мерки, за да не плъзне заразата. Районът, за който говорим сега, е под особено наблюдение. Там проверки се правят по-често, дори и когато няма епидемични признаци, защото е рисков. - Да, вярно е. Затова взимаме всички спешни мерки. От понеделник в България ще имаме мисия на ЕС. Тя трябва да установи какво е положението и как взимаме мерки. За да нямаме санкционирани общини и не дай си боже цялата страна. Говорим за финансови санкции. Страните, където чумата върлува, нямат право да изнасят живи животни. - Не, все още няма. - Тази сутрин със съдействието на един от стопаните се извърши евтаназия на животни. Не можем да отлагаме. Колкото по-бързо, толкова по-безопасно за страната. Но има хора, които пречат. И те не са фермери. - Има голяма икономическа опасност за цялата страна и бизнеса ни, не само за фермерите. Но те трябва да разберат, че няма друг изход. Вие гледате трагедии, но те може да станат още по-големи, ако не вземем мерки. Ако не действаме адекватно като сега, цялата страна може да пламне. Може да ститне до сериозни забрани за износ и много по-големи щети за хората от различни сектори. Това не бива да се допуска. Сигурен съм, че страстите ще се уталожат. Когато не ни се пречи, всичко е под контрол. Мерките, които ние вземаме, не са наша солова акция. Те са договорени между 180 страни. И всички те са еднакви навсякъде. Сподели:", "date": "2018.07.15", "title": "ГОРЕЩО В ПИК! Шефът на Агенцията по храните д-р Дамян Илиев с шокиращи разкрития за опасността от страшната чума и заплахите за България"}
{"url": "http://pik.bg/%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%B3%D0%BE-%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D0%BC%D1%8A%D1%80%D1%82%D1%8A%D0%B2-news765776.html", "text": "Мъж е загинал в ниските части на планините около София. Това съобщихa от Планинска спасителна служба (ПСС), цитирани от \"Фокус\". \"Във връзка с акцията между село Железница и Плана планина, при която има починал мъж, отидохме, за да помогнем да се пренесе човек до асфалтов път, откъдето да може да го поеме Спешна помощ. Когато отидохме на място, човекът беше починал“, коментираха от Планинската спасителна служба пред Агенцията. Сподели:", "date": "2018.07.15", "title": "Мъж загина в планината! Планинските спасители го намерили мъртъв"}
{"url": "http://pik.bg/%D0%B0%D1%80%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D1%8E%D0%BB%D0%B8%D0%B0%D0%BD-%D0%B2%D0%B5%D1%80%D0%B3%D0%BE%D0%B2-%D0%B7%D0%B0%D1%80%D1%8F%D0%B7%D0%B0-%D0%B2%D0%BB%D0%B0%D0%B4%D0%BE-%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2---%D0%B6%D0%B5%D0%BD%D0%B0-%D0%B7%D0%B0%D1%81%D1%82%D0%B0%D0%BD%D0%B0-%D0%BC%D0%B5%D0%B6%D0%B4%D1%83-%D0%B0%D0%BA%D1%82%D1%8C%D0%BE%D1%80%D0%B8%D1%82%D0%B5-news765751.html", "text": "Дружбата между Юлиан Вергов и Владо Карамазов вече далеч не е толкова силна, колкото до неотдавна. Актьорите имаха куп общи работни проекти, а в свободното си време също не се разделяха. Двамата ходеха по мъжки на почивки и в България, и в чужбина, а успоредно с всичко това, споделяха и общите си страсти по моторите и „Формула 1“, съобщава \"Слава\". Но приятелската идилия вече е в миналото  - Вергов е зарязал Карамазов заради жена си. От няколко месеца звездата от „Откраднат живот“ прекарва всяка свободна минута с Ирина Ялъмова и дъщеря им Алена. Тримата започнали да ходят заедно на почивки, да се разхождат и да се показват като стабилно семейство пред всичките си познати. Топлите отношения между Юли и Ирина направили впечатление неотдавна, когато след постановката „Neoдачници“ участващите в представлението актьори се събрали на вечеря. Вергов също играе в спектакъла, но за изненада на мнозина не отишъл сам на сбирката, а в компанията на Ирина и дъщеря им. Тримата седнали един до друг като истинско сплотено семейство. За първи път от много време Ялъмова показва снимка на Вегов в профилите си в социалните мрежи. Най-щастлива от обрата в отношенията била дъщеря им Алена. Сега греела от радост, след като тежко преживя раздялата на родителите си преди години. Миналата седмица тримата се отправили на море на къмпинг „Арапя“. Сподели:", "date": "2018.07.15", "title": "АРТ СКАНДАЛ! Юлиан Вергов заряза Владо Карамазов - жена застана между актьорите"}
{"url": "http://pik.bg/%D1%82%D1%80%D1%8A%D0%BC%D0%BF-%D1%81%D0%B8-%D0%B8%D0%B3%D1%80%D0%B0%D0%B5-%D0%B3%D0%BE%D0%BB%D1%84-%D0%B4%D0%BE%D0%BA%D0%B0%D1%82%D0%BE-%D1%88%D0%BE%D1%82%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%BD%D0%B5%D0%B3%D0%BE-news765726.html", "text": "европейската редакция на електронното издание Politico, цитиранано от \"Фокус\". Доналд Тръмп прекара цялата събота, играейки голф в Шотландия, докато хиляди либерални активисти бяха изкарани по улиците да протестират срещу него и неговите политики, пише Полицията обяви, че 10 хиляди са обикаляли улиците на Единбург в марш на име „Карнавал на съпротивата“ в събота, когато протестираха срещу съществуването на американския президент. Активистите дори стигнаха до портите на голф клуба на Тръмп Turnberry, където бе отседнал държавния глава заедно със семейството си. Съгласно информацията на BBC, президентът на САЩ не си е направил труда да се срещне с първия секретар на Шотландия Никола Стърджън, въпреки че, според нейните думи, тя не е отказвала среща с него. Сподели:", "date": "2018.07.15", "title": " Тръмп си играе голф, докато шотландските активисти протестират срещу него"}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%BA%D0%B0-%D0%BD%D0%B0-%D1%81%D0%B0%D1%89-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D0%B7%D0%B0-%D1%80%D0%B0%D0%B7%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-news765724.html", "text": "Нилсен направи това изявление на среща на държавните секретари на отделни щати. Обикновено подобни събития не привличат общественото внимание и се занимават с технически въпроси. Но след обвиненията, че Русия е опитала да повлияе на изборите през 2016 г., въпросите за сигурността на изборите предизвикват засилен интерес, отбелязва АП. Нилсен обеща, че нейното министерство ще помогне на щатите да защитят системите си от кибератаки от Русия и други места. Тя добави, че служителите на американското разузнаване забелязват постоянни руски усилия за всяване на разделение и конфликт сред американците, които обаче не подкрепят конкретни политици. За целта Москва използва социални медии, говорители и други средства. Русия отрича да се е опитвала да повлияе на изборите в САЩ през 2016 г., припомня АП. В навечерието на парламентарните избори в САЩ тази година, няма признаци, че Русия води кампания със същия мащаб, с който го е правила по време на президентските избори през 2016 г., заяви министърката на вътрешната сигурност на САЩ Кирстен Нилсен, цитирана от Асошиейтед прес. Сподели:", "date": "2018.07.15", "title": "Вътрешната министърка на САЩ скочи срещу Русия, използвала социалните мрежи за разделяне на американците"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%BE%D1%80%D1%82%D0%BD%D0%BE-%D1%81%D1%8A%D0%B1%D0%B8%D1%82%D0%B8%D0%B5-news765725.html", "text": "Въвежда се временна организация на движението в столицата във връзка с Европейското първенство по баскетбол за младежи до 20 години, съобщават от пресцентъра на Столична община, цитирани от „Фокус“ До 08.00 часа на 23 юли се забраняват престоят и паркирането на ул. „Метличина поляна“ от ул. „Рикардо Вакарини“, покрай спортната зала „Триадица“ до следващата пряка. Промяната в организацията на движение са налага във връзка с провеждането на Европейско първенство по баскетбол в зала „Триадица“. Сподели:", "date": "2018.07.15", "title": "Важно! Промени в движението в столицата заради спортно събитие"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D0%BF%D0%B8%D1%82%D0%B0-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82-news765727.html", "text": "Турция отбелязва две години от опита за преврат, съобщава „Фокус“. В нощта на 15 юли 2016 г. турски военни обявиха, че са взели властта в страната, за да запазят демокрацията, човешките права и правовия ред. Беше обявено военно положение, въведен полицейски час, мостовете над Босфора бяха затворени, полетите от и за летище „Ататюрк” - отменени. Блокирани бяха социалните мрежи. Атакувани бяха обществени сгради. В специално изявление по Skype президентът Реджеп Ердоган призова гражданите да излязат по улиците, за да защитят демокрацията в страната. В ранните часове на 16 юли началникът на турското разузнаване обяви, че опитът за метеж е неуспешен. В тази нощ загинаха близо 250 души, а ранените бяха повече 2 000. Последваха чистки и преследвания. Хиляди бяха обвинени за участие в преврата, преследвани, уволнени, затворени. Днес, две години по-късно, Турция вече е президентска република, а Ердоган разшири неимоверно властта си. На практика той вече изпълнява едновременно три функции - президент, премиер и лидер на партията си. От неуспешния преврат насам страната е в извънредно положение, което беше удължавано седем пъти. Очаква се то да бъде отменено на 18 юли вечерта. Отмяната беше едно от предизборните обещания на турския президент. Сподели:", "date": "2018.07.15", "title": "Турция отбелязва две години от опита за преврат"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%85%D0%B0%D0%B8%D1%82%D0%B8-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news765730.html", "text": "Премиерът на Хаити Джак Ги Лафонтан обяви вчера, че е подал оставка, предадоха „Франс Прес“ и ТАСС, цитирани от „Фокус“. Агенциите се позовават на изявление на Лафонтан пред парламента. \"Преди да дойда тук, подадох оставка пред президента. Той я прие\", заяви Лафонтан, който беше призован пред парламента от депутатите, които имаха намерение да гласуват вот на недоверие. Преди седмица карибската страна беше обхваната от масови безредици, съпроводени с насилие. Повод за тях стана решение на правителството за рязко повишаване на цените на автомобилните горива. Сподели:", "date": "2018.07.15", "title": "Премиерът на Хаити подаде оставка"}
{"url": "http://pik.bg/%D0%BE%D1%82-%D0%BE%D0%B4%D0%BC%D0%B2%D1%80-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%BF%D1%8A%D1%82%D1%8F%D1%82-%D0%BC%D0%B5%D0%B6%D0%B4%D1%83-%D0%B3%D1%80-%D0%BA%D1%80%D0%B5%D1%81%D0%BD%D0%B0-%D0%B8-%D0%BE%D1%82%D0%B1%D0%B8%D0%B2%D0%BA%D0%B0-news765785.html", "text": "Пътят между град Кресна и отбивката за село Стара Кресна е затворен за движение на МПС и в двете посоки, съобщиха от ОДМВР-Благоевград пред „Фокус“ във връзка с катастрофата в Кресненското дефиле. Около 11:00 часа днес на ПП1 Е-79 в района между гр. Кресна и отбивката за с. Стара Кресна стана катастрофа между цистерна и лек автомобил „Фолксваген Пасат”. В резултат на инцидента е починал водачът на лекия автомобил, чиято самоличност е в процес на установяване. Сподели:", "date": "2018.07.15", "title": "От ОДМВР-Благоевград за катастрофата в Кресненското дефиле: Пътят между гр. Кресна и отбивката за с. Стара Кресна е затворен за движение"}
{"url": "http://pik.bg/%D1%81%D0%BA%D0%B0%D1%80%D0%BB%D0%B5%D1%82-%D0%B9%D0%BE%D1%85%D0%B0%D0%BD%D1%81%D0%BE%D0%BD-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80-news765729.html", "text": "Скарлет Йохансон отказа да изпълни роля на трансджендър ъв филма \"Ruband Tug\", след като решението да й бъде поверена въпросната роля предизвика полемика, съобщиха световните информационни агенции. Тридесет и три годишната актриса бе избрана да се снима в главната роля във филм, който ще проследи живота на Данте \"Текс\" Гил, собственик на салон за масажи и сводник, станал една от големите фигури на престъпния свят в САЩ през 70-те и 80-те години на миналия век. Роден като Лоис Джийн Гил, той се идентифицира като мъж. \"Като се имат предвид неотдавнашните въпроси от етично естество, които бяха повдигнати, след като бях избрана да изпълня ролята на Данте \"Текс\" Гил, реших да се оттегля от проекта - заяви Йохансон пред сп. \"Аут\". - Разбирането ни на трансджендърите продължава да се увеличава. Научих много за общността им и си дадох сметка, че да се снимам в този образ е неделикатно.\" Изборът Скарлет да изпълни ролята предизвика полемика в социалните мрежи. Транссексуалните актриси Трейс Лизет и Джейми Клейтън разкритикуваха продуцентите, че не са поверили ролята на представители на общността на трансджендърите. От обкръжението на Йохансон все пак отбелязаха, че Джефри Тамбор, Джаред Лето и Фелисити Хъфман успешно изпълниха роли на транссексуални. Сподели:", "date": "2018.07.15", "title": "Скарлет Йохансон отказа да изпълни ролята на трансджендър"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%87%D0%B8%D0%BA%D0%B0%D0%B3%D0%BE-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD-%D0%BC%D1%8A%D0%B6-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B9-news765731.html", "text": "Гневни хора се събраха снощи на протест в Чикаго и някои от тях влязоха в сблъсък с полицията, след като полицай простреля мъж в квартала „Саут сайд“, предаде „Асошиейтед Прес“. Четирима протестиращи са арестувани и няколко полицаи са леко ранени при сблъсъци, избухнали след инцидента, съобщи началникът на патрулите в Чикаго Фред Уолър на пресконференция. Той добави, че събралите се след инцидента са станали агресивни, хвърляйки бутилки и скачайки по полицейски автомобил. Няколко патрулни автомобила са повредени,. Говорителят на чикагската полиция Антъни Гулиелми съобщи в „Туитър“, че мястото на инцидента е било разчистено. По-рано той заяви, че инцидентът се е случил, когато патрулиращи в квартала полицаи са опитали да разпитат мъж, който е изглеждал въоръжен. При инцидента не са пострадали полицаи. На мястото на стрелбата е открито оръжие, добави говорителят, но не уточни, дали мъжът го е държал в ръка, когато е бил застрелян. Простреляният е бил отведен в болница, където са го обявили за мъртъв, добави Лари Мерит, говорител на пожарната. По-късно на мястото на стрелбата се стигна до сблъсък между скандиращи лозунги протестиращи и полицаи с палки. Видеозаписи показаха как двете страни се блъскват и повален мъж, заобиколен от полицаите. След падането на мрака протестиращи продължиха да обикалят квартала, крещейки обиди по полицаите и замервайки ги с бутилки. Сподели:", "date": "2018.07.15", "title": "Протести в Чикаго заради застрелян мъж от полицай"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B3%D0%BD%D0%B5%D0%B2%D0%B5%D0%BD-%D1%81%D0%BB%D0%B5%D0%B4-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-%D0%B2%D1%8A%D0%B2--news765782.html", "text": "За пореден път се видя една характерна особеност, че всеки чака вълкът да влезе в кошарата и тогава взима мерки. Така вицепремиерът Валери Симеонов коментира ексклузивно пред ПИК последните проверки за нивото на шума в заведенията във Варна и региона, които бяха направени в петък вечер и в ранните часове на вчерашния ден. Както е известно,бяха проверени заведенията от Алея Първа / Морска градина, където е съсредоточен нощният живот на Варна, както и комплекса \"Златни пясъци\". „Бяха съставени констативни протоколи и предписания на заведенията, които хванахме в нарушение – разясни Валери Симеонов. – Когато ги питаме защо не спазват закона, само вдигат рамене. Имаше и рецидивисти. Имам предвид заведението „Макалали“, което бе в нарушение и при повторната ни проверка няколо часа по-късно. Там ще има по-тежки санкции. Искам да видя сега всички тези плювачи, които говореха в социалните мрежи, че обикаляме само заведения, които не са свързани с ТИМ, какво ще кажат“. Вицепремиерът добави, че е останал впечатлен от добрата ситуация в курорта „Златни пясъци“. „Там проверявахме между 02:00 и 02:30 часа. Всичко бе тихо. Настина прилича на европейски курорт. Имат нов имидж и това си личи веднага. Няма как да си кривя душата. Няма шум. Озвучаването е в рамките на нормалното. За Варна обаче нещата стоят по различен начин. Там, въпреки проверките,  ефектът е по-слаб“. Вицепремиерът изрично уточни, че проверките се правят само там, където има най-много сигнали за нередности. „Трябва да отбележа и доброто съдействие от екипите на Министерството на вътрешните работи, на РЗИ Варна. Шефката на РЗИ Варна госпожа Михайлова бе плътно с нас въпреки тежките порверки, знаете има разправии и напрежение, като остана до самия край – в 05:30 часа сутринта. Икномическа полиция също се включи“, добави Валери Симеонов. Той коментира, че след последната среща при него всички РЗИ-та са изготвили графици за регулярни проверки. „В цял свят се следи много стриктно за шум от заведенията. В Испания, например, полицията обикаля през половин час и следи за това. На всички хотелиери и ресторантьори трябва да е ясно, че си има ред и той трябва да се спазва“, категоричен бе Валери Симеонов. Сподели:", "date": "2018.07.15", "title": "ЕКСКЛУЗИВНО В ПИК! Вицепремиерът Валери Симеонов гневен след проверките на заведенията във Варна: Всеки чака вълкът да влезе в кошарата и тогава взима мерки"}
{"url": "http://pik.bg/%D1%83%D0%B6%D0%B0%D1%81-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D1%8A%D1%82-%D0%B7%D0%B0%D0%B1%D0%B8%D0%BB-%D1%81%D0%B5-%D0%B2-%D1%86%D0%B8%D1%81%D1%82%D0%B5%D1%80%D0%BD%D0%B0-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D1%81%D0%BC%D0%B0%D1%87%D0%BA%D0%B0%D0%BD-%D0%B4%D0%BE-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%BE%D1%81%D1%82-%D1%81%D0%BD%D0%B8%D0%BC%D0%BA%D0%B0-news765796.html", "text": "Катастрофа в Кресненското дефиле е много тежка, съобщава Струма.бг. Според информация на изданието, автомобилът с благоевградска регистрация, който се е ударил в цистерната,е смазан до неузнаваемост. На място има пожарникари и полиция, режат ламарини. Задръстването е огромно. Откъм Сандански колоната стига чак до Градешница. По първоначална информация загиналият шофьор е 50-годишен мъж. Както стана ясно по-рано, малко след 11:00 часа лек автомобил “Фолксваген Пасат” се заби челно в цистерна, шофьорът загина на място. Снимка: Струма.бг Сподели:", "date": "2018.07.15", "title": "Ужас! Автомобилът, забил се в цистерна в Кресненското дефиле, смачкан до неузнаваемост (СНИМКА)"}
{"url": "http://pik.bg/%D1%87%D1%83%D0%B4%D0%BE-7-%D0%B8%D0%B7%D0%B2%D0%BE%D1%80%D0%B0-%D1%87%D0%B8%D1%81%D1%82%D1%8F%D1%82-%D0%B3%D1%80%D0%B5%D1%85%D0%BE%D0%B2%D0%B5-%D0%B8-%D0%BB%D0%B5%D0%BA%D1%83%D0%B2%D0%B0%D1%82-news765791.html", "text": "Слепи проглеждат в манастира „Св. Живоприемний източник”, желания се сбъдват край аязмото в село Зидарово Общо 7 са чудотворните извори около Бургас, които носят спасение и лекуват от страшни болести. Най-известният е аязмото в манастира „Св. Георги Победоносец” в Поморие. Монасите там разказват, че водата му лекува кожни болести и дори слепота. „Водата е с по-наситен цвят, високоминерализирана - всичко лекува”, казва монах Сергий от манастира. Той разкрива и легендата за Селим бей - местен турски велможа от ХVІІ в., който приел християнството, след като изворът излекувал дъщеря му от тежка болест. Дълго време не можели да намерят лек за момичето, когато насън на бея се явил свети Георги и му посочил мястото, където трябва да се копае за лековитата вода. След като я открили, от нея пили самият Селим бей и дъщеря му, която веднага оздравяла. При разкопки близо до аязмото бил намерен и барелеф на свети Георги, който е поставен над извора. В манастира има още два олтара - на света София и дъщерите й – Вяра, Надежда и Любов, както и на свети Николай Чудотворец. Монасите от манастира твърдят, че ако застанете пред неговата икона и се помолите с вяра, Бог ще чуе молитвите ви и ще ви прати благословия. В близост до Бургас, в село Сливово, се намира и аязмото в пещерата на света Марина. Светилището е около 12 км на изток от селото. Аязмото там е уникално – водата тече по стените на пещерата и се събира в съдове на пода, оставени от болните хора. Наоколо дърветата са отрупани с конци, дрехи или парцалчета, за които се вярва, че приемат болестта на човека и тя остава там, а болният си отива здрав вкъщи. Дълбоко в сърцето на магичната Странджа се намира и едно от най-тайнствените и мистични места – Индипасха, с бликащ в основата му извор. Тракийските жреци си проправяли път сред непроходимата гора, за да извършват жертвоприношения и да гадаят бъдещето. Слизайки до свещената Индипасха, те славели бог Слънце и Земята майка. Името се свързва с поклонения и вричане на курбани на самото място пет дена след Великден – Пасха. Местността се посещава целогодишно от стотици поклонници, търсещи изцеление чрез практикуване на древни обреди, в които основна роля има пречистващата и лековита сила на водата. Манастирът „Св. Живоприемний източник” е единственият манастир в Странджа планина. Манастирската църква е построена през 1876 г., а в олтарната ѝ част се намира аязмото „Живоприемний източник”. Мнозина търсят силата на манастирския извор за заболяванията си. Водата лекува и очите. През 1992 г. в манастира пристигнал известният руски учен от московския център по народна медицина Михаил Гейлер. Според него след Хималаите именно манастирът край Голямо Буково е втори по така нареченото космическо засичане. Манастирът „Св. Богородица”, или Горноезеровският манастир, се намира само на няколко километра от Бургас. Легендите разказват, че на това място още от тракийско време е имало езическо светилище. А след покръстването българите построили православен храм. Смята се, че манастирът е основан през XII век. В Зидарово се намира аязмото – параклис с лековит извор. Носят се легенди, че слепите, които си измият очите, проглеждат. Говори се също, че желание, изречено там, се сбъдва. Аязмото е открито от баба Злата от село Зидарово. Тя имала трима синове и една дъщеря. Най-малкият се казвал Велико и бил сляп. Срещу Велики четвъртък баба Злата сънува сън, в който ѝ се явява света Богородица и ѝ посочва точно мястото на аязмото. Единственото условие, което имала, било да отиде там със съпруга си Стоян, който не е зачитал християнската религия. Заради сина си дядо Стоян склонил да отиде. С клечка боднали и вода потекла, изчакали да се избистри и измили очите на Велико. Той прогледнал, а родителите му направили малък параклис. Параклис „Св. Троица“ е един от най-интересните в Странджа. Строен е през 1870 г. върху входа на естествена пещера. От стените на пещерата капе вода, за която се вярва, че има лечебни свойства. Поверието гласи, че всяко влизане в пещерата води до изчистване на греховете. Сподели:", "date": "2018.07.15", "title": "Чудо! 7 извора чистят грехове и лекуват"}
{"url": "http://pik.bg/%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D0%BE%D0%BF%D0%B0%D1%81%D0%B5%D0%BD-%D0%BF%D0%B5%D1%80%D0%B8%D0%BE%D0%B4-%D0%BD%D0%B5-%D1%81%D0%B5-%D0%BF%D1%80%D0%B5%D1%83%D0%BC%D0%BE%D1%80%D1%8F%D0%B2%D0%B0%D0%B9%D1%82%D0%B5-news765722.html", "text": "Луната в Лъв кара да \"пее\" цялата кръвоносна система. Сега тя е много по-активна, отколкото в други дни. Понякога гърбът боли повече и сърцето може да \"се размърда\" малко. Уязвими са зрението, сърдечно-съдовата система, диафрагмата и гърба. Може да се обади радикулита. Избягвайте всичко, което напряга сърцето и не се преуморявайте. Да не се използват солариум и сауна през днешния ден. Не трябва да се прахосват физическите сили напразно, тъй като това ще изисква много по-голям разход на енергия от обикновено. След такава загуба на енергия, когато Луната влезе в знак Дева, може да настъпи болезнено състояние. Следователно, физическите сили по време на престоя на Луната в Лъв трябва да се използват по-пестеливо. Неблагоприятно за започване на нови и важни дела. Занимавайте се с обичайните неща или наблегнете повече на почивката. . Символ на деня е дървото на познанието - денят на грехопадението на човека вкусил от забранения плод. Това е първият от неблагоприятните дни - двойствен ден. Счита се, че този лунен ден е свързан с небето. Днес Висшите сили говорят чрез знаците на небесата и по тях ще можете да определите дали държите правилен курс или не. В този ден следва да бъдете пасивни и да се оставите по течението. Ден за съзерцание и молитва. В него е нужно да се четат мантри, молитви. Особено е важна молитвата – призив към Бога Отец. Носете го в сърцето си и денем и нощем. Молете се и вашата молба ще бъде чута. Количеството контакти следва да се ограничат днес. Желателно е да останете пасивни и повече време да прекарате в уединение. Ако не можете да останете сами или не ви допада, тогава прекарайте в семеен кръг, но по-добре не излизайте, ако е възможно. Бъдете внимателни, тъй като денят е пълен с изкушения и предизвикателства. Забранено е да се произнасят лоши думи даже мислено, защото сега притежават голяма сила. Не бива да се вземат прибързани решения. Всичко, което се предприема, трябва щателно да се обмисли. Избягвайте двойствените ситуации. Не трябва: да се тръгва на пътешествие, да се късат цветя, да се режат дървета. Често в 4-тото лунно денонощие човек сънува своите родители. Това означава, че от тях са унаследени някои проблеми, които се нуждаят от срочно разрешение. Препоръчва се физическо натоварване, да се прекара повече време на чист въздух и в разходки пеша. Всяка болест, която възникне сега е указание за кармични проблеми на човека. Днес уязвими са адамовата ябълка, гръкляна и шийните прешлени. Подстрижката не е най-доброто решение в този ден. Необходимо е да бъдете внимателни в интимните взаимоотношения и да се използват по-леки форми на секс. Ако жената е девствена, то се препоръчва да не го прави за първи път точно сега. Луната се движи на празен ход от 02:13ч до 20:32ч. 4 лунен ден (започва в 08:38ч на 15 юли до 09:53ч на 16 юли) Сподели:", "date": "2018.07.15", "title": "Влизаме в опасен период, не се преуморявайте"}
{"url": "http://pik.bg/%D0%B3%D1%80%D0%B5%D0%B4%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B5-%D0%B8%D0%B7%D0%BB%D0%BE%D0%B6%D0%B8%D1%85%D0%B0-%D0%BF%D1%80%D0%B5%D0%B4-%D1%86%D1%8F%D0%BB-%D1%81%D0%B2%D1%8F%D1%82-%D0%BD%D0%B0-%D0%BF%D0%B0%D1%80%D0%B0%D0%B4%D0%B0-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%B1%D0%B0%D1%81%D1%82%D0%B8%D0%BB%D0%B8%D1%8F%D1%82%D0%B0-%D0%B2%D0%B8%D0%B4%D0%B5%D0%BE-news765689.html", "text": "Двама полицейски с мотоциклети се сблъскаха по време на майсторско изпълнение за Деня на Бастилията в Париж. Под окуражителните аплодисментите на събралите се граждани двамата се изправят и продължават с програмата. Сподели:", "date": "2018.07.15", "title": "ГРЕДА! Полицаи се изложиха пред цял свят на парада за Деня на Бастилията (ВИДЕО)"}
{"url": "http://pik.bg/%D0%BA%D1%80%D0%B8%D0%B7%D0%B0-%D0%B8%D1%80%D0%B0%D0%BD-%D1%81%D0%BF%D0%B8%D1%80%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D0%BE%D0%BA-%D0%B8-%D0%B2%D0%BE%D0%B4%D0%B0-%D0%B7%D0%B0-%D0%B8%D1%80%D0%B0%D0%BA-news765693.html", "text": "Властите в Иран решиха временно да спрат доставките на електроенергия за съседните страни, включително за Ирак. Това заяви енергийният министър на Ислямската република Реза Ардаканиян, съобщи днес новинарският сайт \"Шафак нюз\", цитиран от ТАСС. \"Ще сведем до нула доставките на вода и електричество за Ирак, Пакистан и Афганистан\", каза той. Тази стъпка се дължи на енергийната и водна криза, връхлетяла Иран, обясни министърът. Според експерти от региона решението на Техеран може да изостри положението в южните провинции на Ирак. Преди около седмица там започнаха протести по-специално заради прекъсвания в токоподаването на фона на сегашните горещини в региона. Започнали в Басра, мирните демонстрации обхванаха днес на практика цял Южен Ирак, посочва ТАСС. Властите на Ирак поставиха силовите структури в повишена бойна готовност и заявиха, че ще вземат мерки срещу подстрекателите, използващи мирните акции за собствени цели. Решението на кризата в южните провинции е поверено на специална междуведомствена комисия, отбелязва агенцията. Сподели:", "date": "2018.07.15", "title": "КРИЗА! Иран спира доставките на ток и вода за Ирак"}
{"url": "http://pik.bg/%D1%81%D1%83%D0%BF%D0%B5%D1%80-%D0%BD%D0%B5%D0%B4%D0%B5%D0%BB%D1%8F-%D0%B2%D1%80%D0%B5%D0%BC%D0%B5%D1%82%D0%BE-%D0%BF%D1%80%D0%B5%D0%B4%D0%B8-%D0%BE%D0%B1%D1%8F%D0%B4-%D1%89%D0%B5-%D0%B5-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B7%D0%B0-%D0%BF%D0%BB%D0%B0%D0%B6-%D0%B8-%D1%80%D0%B0%D0%B7%D1%85%D0%BE%D0%B4%D0%BA%D0%B8-%D0%BD%D0%BE-%D1%81%D0%BB%D0%B5%D0%B4%D0%BE%D0%B1%D0%B5%D0%B4-%D0%BA%D0%B0%D1%80%D1%82%D0%B0-news765679.html", "text": "Днес ще е предимно слънчево. След обяд ще се развива купеста облачност, но само на отделни места в планинските и североизточните райони краткотрайно ще превали. Ще продължи да духа слаб до умерен северозападен вятър. Максималните температури ще са между 28° и 33°. Атмосферното налягане е и ще се задържи близко до средното за месеца. В планините ще е предимно слънчево, след обяд с временни увеличения на облачността. Само на отделни места, главно в Западна Стара планина, краткотрайно ще превали. Ще духа умерен северозападен вятър. Максималната температура на височина 1200 метра ще е около 23°, на 2000 метра – около 15°. Над Черноморието ще е предимно слънчево. След обяд ще има временни увеличения на облачността, по-съществени в северните райони, където на отделни места краткотрайно ще превали и прегърми. Ще духа слаб северозападен вятър. Максимална температура на въздуха 27-30°. Вълнението на морето ще е 1-2 бала. Температурата на морската вода е 25-26°. На 15.07.2018 слънцето ще изгрее в 06:02 часа и ще залезе в 21:03 часа. Продължителност на деня 15:01 часа. На 15.07.2018 луната ще изгрее в 08:39 часа и ще залезе в 22:58 часа. Осветеност на диска в 0h UT 5 %. Фаза на луната: след новолуние преди първа четвърт. Сподели:", "date": "2018.07.15", "title": "СУПЕР НЕДЕЛЯ! Времето преди обяд ще е уникално за плаж и разходки, но следобед... (КАРТА)"}
{"url": "http://pik.bg/%D0%B0%D0%BD%D0%BE%D0%BC%D0%B0%D0%BB%D0%B8%D0%B8-%D1%81%D0%B8%D0%BB%D0%BD%D0%B0-%D0%B6%D0%B5%D0%B3%D0%B0-%D1%81%D0%BC%D0%B5%D0%BD%D0%B8-%D0%BF%D0%BE%D1%80%D0%BE%D0%B8%D1%82%D0%B5-%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-news765692.html", "text": "Най-малко 6 души са починали и над 1500 са били хоспитализирани в Япония днес заради силните горещини, обхванали почти цялата територия на страната след невижданите проливни дъждове и наводнения преди няколко дни, предаде агенция Киодо, цитирана от ТАСС. Уточнява се, че заради топлинен удар в болници са постъпили 1536 души. Температурите през деня повсеместно са над 30 градуса, като същевременно се задържа и високата влажност. В някои райони термометрите отчетоха 39 градуса. Заради подобни жеги миналата година в страната загинаха 44 души, а десетки хиляди се оказаха в болници. Сподели:", "date": "2018.07.15", "title": "АНОМАЛИИ! Силна жега смени пороите и наводненията в Япония"}
{"url": "http://pik.bg/%D0%B8%D0%B7%D0%BF%D0%B8%D1%81%D0%B2%D0%B0%D1%82-%D0%BC%D0%BE%D0%BC%D1%87%D0%B5%D1%82%D0%B0%D1%82%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BE%D1%82-%D1%82%D0%B0%D0%B9%D0%BB%D0%B0%D0%BD%D0%B4%D1%81%D0%BA%D0%B0%D1%82%D0%B0-%D0%BF%D0%B5%D1%89%D0%B5%D1%80%D0%B0-news765619.html", "text": "\"Ще ни е необходимо сътрудничеството на медиите, докато момчетата и техните семейства се адаптират към обичайното си всекидневие\", каза министър Пиясакол Саколсатаядорн пред репортери в столицата Банкок. \"Ние им помагаме да се подготвят за вниманието, което ще получат от медиите\", добави той. Министерството публикува видеорепортаж от болницата в северната провинция Чианг Раи, близо до границата с Мианма, където спасените са настанени след 3-седмичната си подземна одисея. Вижда се, че всички те са в добро състояние и благодарят на своите спасители и на всички в страната и по света, стискали палци за благополучния изход от сагата. Всяко от момчетата на възраст между 11 и 16 г. посочва предпочитанията си какво му се яде. В момента те са на строго контролирана диета по медицински причини, след като някои от тях са загубили до 5 кг от теглото си при принудителния подземен престой и захранването им трябва да става внимателно и по точно определен начин в съответствие с хода на възстановяването и конкретното им състояние. Малките футболисти все още носят предпазни маски срещу инфекции. Според министъра те ще бъдат изписани най-вероятно в четвъртък. Лекарите посочват, че децата ще бъдат внимателно наблюдавани и след това за евентуални физически и психологически последици в резултат на преживяното. Дванадесетте тайландски момчета и техният футболен треньор, които бяха извадени от наводнена пещера със сложна и рискована спесителна операция, ще бъдат изписани от болницата идната седмица, съобщи днес здравният министър на Тайланд, цитиран от ДПА. Сподели:", "date": "2018.07.15", "title": "Изписват момчетата, спасени от тайландската пещера"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8-%D0%BA%D1%80%D0%B8%D0%B5-%D0%B4%D0%B8%D0%B5%D1%82%D0%B0%D1%82%D0%B0-%D1%81%D0%B0%D0%BC%D0%BE-%D1%81-%D0%B4%D0%B8%D0%BD%D1%8F-news765695.html", "text": "Монодиета с диня. Що е то? Монодиетите представляват режим на хранене, при който за даден период от време приемаме само един-единствен вид храна. Но удачно ли е да ядем само „царицата на лятото“, а именно динята? „Монодиетите са ефективни, тъй като водят до бързо отслабване. Често тези диети са с плодове. Макар и да са ефективни, те крият доста сериозни рискове. Такива режими не трябва да продължават дълго време. Един-два дни е достатъчно“, отбеляза нутриционистът Яна Данаилова пред България он еър. Тя обясни, че един от рисковете на монодиетите е, че след това се получава йо-йо ефект, сиреч килограмите се възстановяват. „Една-единствена храна не може да ни даде всичко, от което имаме нужда. Тялото често има дефицит на витамини, минерали и други ценни вещества. Здравето е разнообразие. Монодиетите са популярни, тъй като са много лесни“, поясни експертът по хранене. Сподели:", "date": "2018.07.15", "title": "Ето какви опасности крие диетата само с диня"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BB%D0%B5%D0%B4-25-%D0%BC%D0%B8%D0%BD%D1%83%D1%82%D0%BD%D0%B0-%D0%BA%D1%8A%D1%80%D0%B2%D0%B0%D0%B2%D0%B0-%D0%B1%D0%B8%D1%82%D0%BA%D0%B0---%D0%B1%D0%B0%D0%B3%D0%B0%D1%82%D0%B0-%D1%81-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0-%D0%B7%D0%B0%D0%B3%D1%83%D0%B1%D0%B0-%D0%B8%D0%B2%D0%B0%D0%BD%D0%BE%D0%B2-%D1%81%D0%B5-%D0%B1%D0%B8-%D0%BA%D0%B0%D1%82%D0%BE-%D0%BB%D1%8A-news765710.html", "text": "Благой Иванов-Багата участва във феноменален сблъсък, при дебюта си в UFC, но след 25-минути тежка битка, не съумя да се поздрави с победа. Багата спори с бившия световен шампион на престижната организация Жуниор дос Сантос. Двамата се биха в основния мач на галавечерта в Бойзи, Айдахо. Победа след единодушно съдийско решение за бразилеца. 34-годишният Дос Сантос има успехи над 4 световни първенци в свърхтежката категория на UFC. Общо в ММА е вече с 19 победи и едва 5 загуби. Бразилецът е сред топ асовете в категорията. Изключително сложен дебютен двубой за 31-годишния Иванов в толкова престижната верига. В ММА Благой е с 16 успеха и само 2 поражение. На кантара Багата беше с 4,6 кг по-тежък от своя опонент. Иванов закова 116,8 кг на традиционното претегляне. Бразилецът е с тегло 112,2 кг. 5 рунда от по 5 минути - това бе регламентът на срещата. Равностоен първи рунд, по-агресивно начало на боя за Дос Сантос, Иванов обаче съумя да отвори аркада на лицето на бразилеца. Във втория рунд Жуниор натисна още по-силно, появи се сериозна аркада и на лицето на Багата. Дос Сантос успя да осъществи повече удари в лицето през началните 2 рунда. Брутална размяна на удари в третия рунд, Благой Иванов съумя да вкара мощни крошета в главата на Жуниор дос Сантос. Създаде се впечатление, че Дос Сантос на няколко пъти в мача бърка в окото на Благой. Бразилецът продължи да нанася силни удари. Равностоен четвърти рунд, кръв се стича и от двамата. Колосална битка. \"Нуждаем се от нокаут, ще ни дадеш ли нокаут\", заяви треньорът на Багата, обръщайки се към българскип исполин, преди старта на петата част. В завършващия рунд, отново бъркане в окото на Иванов, неприятна ситуация. Зададе се много тежка размяна на удари. Най-силната част за Багата. И двамата ММА бойци са обляни в кръв, жестока битка. Победа след съдийско решение за Жуниор дос Сантос. Бразилецът доказа, че е един от най-солидните бойци в свръхтежка категория. Благой Иванов обаче се би 25 минути на много високо ниво срещу топ съперник, не позволи да бъде нокаутиран, и също бе аплодиран бурно от публиката, за дебюта си в престижната бойна верига. \"Благой е голям боец, той заслужава да се бие в UFC\", заяви Дос Сантос след мача. Следните кадри показват колко здрава битка направиха Жуниор дос Сантос и Благой Иванов-Багата. Огромни аркади и при двамата в края на двубоя. Сподели:", "date": "2018.07.15", "title": "ИЗВЪНРЕДНО! След 25-минутна кървава битка - Багата с драматична загуба! Иванов се би като лъв, но... (ВИДЕО)"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%82%D0%B5-%D1%88%D0%BE%D0%BA%D0%B8%D1%80%D0%B0-%D1%81-%D0%BE%D0%B1%D0%B5%D1%89%D0%B0%D0%BD%D0%B8%D0%B5-%D0%BF%D1%80%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B8%D1%82%D0%BB%D0%B0-news765669.html", "text": "Националът на Хърватия Иван Ракитич призна шеговито, че ако в неделя тимът му спечели световната титла, ще си направи татуировка на челото. Шахматистите се изправят срещу Франция утре от 18.00 часа на стадион \"Лужники\" в Москва в опит да покорят световния връх. „Дали ще си направя татуировка след финала? Имам малко свободно място на челото. Ако Господ прецени и ние спечелим, тогава ще си направя татуировка. Но първо ще попитам жена ми“, пошегува се халфът на Барселона. Ракитич се превърна в един от героите на страната, след като с достигането си до финала селекцията на Златко Далич постигна най-големия успех във футболната история на Хърватия. Ако погледнете кадрите от случващото се в Хърватия през последния месец, ще видите емоциите, които изпитват хората – Радост, сплотеност, гордост. Това постижение не засяга само 23-ма играчи, треньори и останалите хора в щаба, това засяга 4.5 милиона души у дома. Ако имаше стадион, който да побере 4.5 милиона хървати, то той щеше да е пълен в неделя“, допълни още техничният полузащитник. Сподели:", "date": "2018.07.15", "title": "Звезда на хърватите шокира с обещание при световна титла"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%8F%D0%BF%D0%BE%D0%BD%D1%81%D0%BA%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B5%D0%BA%D0%BE%D0%BC%D0%BE%D1%82%D0%BE%D1%80%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-news765611.html", "text": "Лекомоторен самолет, управляван от 73-годишен мъж, е паднал в района на японския град Мито, съобщава агенция „Киодо“, цитирана от РИА Новости. Мъжът, който е упрявлявал самолета, е бил открит в безсъзнание, като е откаран в болница. Според информацията,  машината е паднала в пустоща край града. Посочва се, че по витлото и крилата на самолета е имало видни следи от повреди. От полицията изясняват маршрута на самолета и обстоятелствата около инцидента. Сподели:", "date": "2018.07.15", "title": "Инцидент! Японски пенсионер пострада при падането на лекомоторен самолет"}
{"url": "http://pik.bg/%D0%B4%D0%B5%D1%82%D0%B5-%D0%B8-%D0%BC%D1%8A%D0%B6-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-news765789.html", "text": "Мъж и 11-годишно дете са пострадали при тежка катастрофа, станала на автомагистрала „Хемус“. Според информацията, пътният инцидент е възникнал след тунела \"Витиня\" в посока София минути след 09.00 часа, съобщиха от МВР, цитирани от Нова телевизия. По първоначални данни автомобил с румънска регистрация се е блъснал в мантинелата. Екипи на Пътна полиция извършват оглед на място. Причините за катастрофата се изясняват. Заради инцидента движението временно се осъществява в активна и аварийна лента по АМ \"Хемус\" в посока София. Затворена е изпреварващата лента. Сподели:", "date": "2018.07.15", "title": "Дете и мъж са пострадали при катастрофа на  автомагистрала \"Хемус\""}
{"url": "http://pik.bg/%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%B8%D0%B2%D0%B8%D0%BA%D0%B0-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-news765676.html", "text": "Южна Корея привика руски дипломати за нарушаване на въздушното пространство. Страната протестира срещу навлизането на два руски бомбардировача в зоната на противозъдушната отбрана на страната и поиска обяснения от военния аташе Андрей Фалилеев. По данни на руското министерство на отбраната в петък стратегически бомбардировачи Ту-95МС са изпълнявали планови полети над неутрални води в Японско и Жълто море, като на отделни участъци са били съпроводени от изтребители на Южна Корея и Япония. По данни на корейските медии руските самолети четири пъти са навлизали в опознавателната зона на противозъдушната отбрана на страната. Сподели:", "date": "2018.07.15", "title": "Южна Корея привика руски дипломати заради нарушаване на въздушното пространство"}
{"url": "http://pik.bg/%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D0%BC%D0%B0%D1%80%D1%81---%D1%81%D0%BB%D1%83%D1%87%D0%B0%D0%B9%D0%BD%D0%BE-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8-%D0%BF%D1%80%D0%B5%D0%B4%D0%B8-40-%D0%B3%D0%BE%D0%B4%D0%B8%D0%BD%D0%B8-news765675.html", "text": "Космическите апарати „Викинг 1\" и „Викинг 2\", които стигнали до марсианската повърхност още през 1976 г., „изгорили\" образци от почвата в химичния анализатор. Това съобщиха от НАСА, цитирани от списание „Ню сайънтист\" и БТА. Именно поради тази причина събирането на проби от почвата в района на кацането не дало никакви резултати и двата космически апарата „напразно\" кацнали на Червената планета. В образците от грунда не било открито нищо. Изследователи от центъра за космически полети „Годард\" смятат, че всички проби от почвата са били прегрети в рентгенофлуоресцентния спектрометър и затова молекулярният състав на почвата преди 40 години се сторил „абсолютно мъртъв\" на учените. Повторният анализ на данните за наличие на органични съединения показал, че марсианската почва съдържа химични елементи, които е възможно да се формират единствено при определени условия. Това теоретично доказва съществуването на прости форми на живот на повърхността на Червената планета. Сподели:", "date": "2018.07.15", "title": "Доказателства за живот на Марс - случайно унищожени преди 40 години"}
{"url": "http://pik.bg/%D1%80%D1%83%D1%81%D0%B8%D1%8F-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%B0%D0%B5%D1%86-%D0%B2-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88-news765614.html", "text": "В Русия не изключват възможността за руско участие в строителството на нова атомна електроцентрала в Южен Бангладеш. Това обяви пред РИА Новости вицепремиерът по въпросите на отбранително-промишления комплекс на Русия Юрий Борисов. Той уточни, че премиерът на Бангладеш Шейх Хасин „е намекнал, че правителството му има планове за строеж на два нови блока в Южен Бангладеш“. „Заради това смятам, че имаме реални шансове да развием това сътрудничество“,  коментира Борисов. По-рано днес в окръг Пабна в Банлладеш се проведе церемония по изливането на първия бетон на основите на енергоблок №2 на АЕЦ „Руппур“. В церемонията Русия бе представена от Юрий Борисов и първият заместник-генерален директор по  операционното управление на „Росатом“ Александър Локшин. Сподели:", "date": "2018.07.15", "title": "Русия ще участва в строежа на АЕЦ в Бангладеш"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%81%D1%83%D0%BF%D0%B5%D1%80%D0%B2%D1%83%D0%BB%D0%BA%D0%B0%D0%BD-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B5%D0%B2%D1%80%D0%BE%D0%BF%D0%B0-news765603.html", "text": "Зачестилите земетресения в Бавария, Саксония и съседните чешки земи са повод геофизиците да излязат публично с въпроса дали вулканът под германската провинция Бавария се пробужда, съобщава БГНЕС, цитирани от Нова телевизия. „Регистрираме засилена активност“, потвърди Торстен Дам от германския Център за геофизични изследвания в Потсдам. Той посочи, че земетресенията стават все по-силни и че цикличността намалява. Само през пролетта има регистрирани повече от 1 000 земетресения. Повечето от тях са били прекалено малки, за да бъдат усетени, но около дузина са изплашили хората наоколо. \"Смятаме, че наблюдаваме пробуждането на вулкан\", каза Дам, добавяйки, че много неща сочат за това, като например фактът, че във водния басейн Егерер се оформя резервоар с магма. \"В продължение на три десетилетия измерванията в този регион показват нарастващ интензитет. Тъй като става въпрос за бавен процес, това е относително кратко време\", каза Дам. Неговата теза се подкрепя от факта, че подземната активност от 1997 г. насам все повече се увеличава. Със сензори на дълбочина 400 метра Дам и международният му екип ще проучват подземните събития. \"С това ще имаме възможност да регистрираме още по-слаби трусове и да слушаме по-добре и по-надълбоко земята\", обясни Дам, добавяйки, че се надява сондирането да започне тази година. Сподели:", "date": "2018.07.15", "title": "СТРАШНА ПРОГНОЗА! Супервулкан заплашва Европа"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BD%D0%B0-%D0%B7%D0%BE%D0%B4%D0%B8%D0%B8%D1%82%D0%B5-news765704.html", "text": "Поставете началото на нови занимания следобед. Денят ви носи промени в личния ви живот. Длъжни сте да се съобразите с настроението на партньорите си. Справяте се отлично с всичко, с което се захванете. Бъдете внимателни и не се разсейвате със странични занимания на вашето работно място. Денят е добър и за поставяне на ново начало. Предстоят ви промени в професионалния живот. Предприемайте ги след като сте преценили всички възможни трудности. Ако препятствията се стоварят върху главите ви като лавина, не се притеснявайте, а приемете предизвикателството. Вслушайте се в съветите на приятелите и колегите си. Не се сърдете заради полезната критика, защото на работното място късметът днес не е на ваша страна. Не бъдете крайни в изказванията си. Внимавайте със запознанствата - за ваша неприятна изненада не са успешни и може да ви обвържат с хора, които да се окажат като котва и да блокират пътя ви. Срещите ви на работното място са много. Решили сте бързо и без много труд да спечелите пари. Внимавайте, защото инвестициите които ви предлагат не са печеливши. Рискувате да изгубите собствените си спестявания. От вас зависи да избегнете бъдещите финансови проблеми. Вашите разговори с деловите ви партньори няма да бъдат успешни. Внимавайте и избегнете несполуките в работата, породени от вашата прекалена доверчивост. Може да се окажете жертва на недоброжелатели или интриганти. Внезапни разходи са причината за намаляване на спестяванията ви. Следобед сте податливи на депресивни състояния. Пазете се да не станете жертва на неприятели и да не попаднете в нечия негативна зависимост. На работното място се сблъсквате с трудности заради ваши грешки и несвършена работа. Интриги от страна на ваши конкуренти могат да навредят на отношенията с колегите ви. Въпреки това успехът ще бъде с вас, ако не се ядосвате. Заемете се сериозно с творчество. Ще успеете да стабилизирате финансовото си състояние. Не харчете с лека ръка спечелените пари. Надеждите, които възлагате на бъдещи сделки не са достатъчна гаранция за приходи. Промените около вас ще ви засегнат. Възползвайте се от полезните и доходните предложения. За пореден път ще ви изненада информация за промени на вашето работно място. Зависими сте от партньорите си и ще се наложи да се примирите и да се подчините на изискванията за съвместна работа. Само така ще успеете да стабилизирате постигнатото до този момент и да го съхраните и умножите. Опитайте се да подложите на анализ собствената си личност и то още сутринта, въпреки че със сигурност имате други планове. Допуснахте много грешки през изминалите дни. Време е да ги коригирате. Следобед сте в стихията си. Проведете важните разговори за бъдещи проекти. Опишете подробно информацията за договореното, за да я предадете на ръководството през следващата седмица. Възможни са сериозни промени в личния ви живот. Неочаквани разходи се отразяват зле на семейния бюджет и са причина за разправии у дома. Бъдете предпазливи и не харчете спечеленото. Бъдете търпеливи и разсъждавайте философски. Успокойте се и проумейте, че сте в състояние да излезете бързо и с лекота от финансовите затруднения. Днес сте заредени с емоция и сте тъжни, но ще усетите прилив на сили. Плановете, личните срещи и разговорите ще ви донесат успех в начинанията през следващите дни. Всичко започнато ви се отдава с лекота. Общуването с хората от обкръжението ви доставя удоволствие, ако не прекалите с опитите да извлечете лична полза от запознанствата. Приемете опитите да ви ядосат като изпитание на вашата издръжливост. Подвластни сте на желанието на околните да се убедят, че сте приели предложението им за компромис и нормални отношения. На работното място не влизайте в конфликт с ръководството, дори и ако сте в правото си, защото няма да наложите мнението си. По-добре си дайте почивка следобед. Сподели:", "date": "2018.07.15", "title": "САМО В ПИК! Алена с топ хороскоп за неделя - ето какво предстои на зодиите"}
{"url": "http://pik.bg/%D1%81%D0%B0%D1%89-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B8-%D0%B2%D0%BE%D0%B5%D0%BD%D0%BD%D0%B8-%D0%B1%D0%B0%D0%B7%D0%B8-%D0%B2-%D0%B8%D1%80%D0%B0%D0%BA-%D0%B8-%D0%BA%D1%83%D0%B2%D0%B5%D0%B9%D1%82-news765618.html", "text": "Въоръжените сили на САЩ планират създаването на нови военни бази на територията на Ирак и на Кувейт, предава ТАСС, цитирана от „Фокус“. Агенцията ксе позовава на иракски медии. Според иракския телевизионен канал „ПресТВ“, американците имат намерение да създадат летище в иракската провинция Анбар за контрол на пътя, който съединяват Багдад и Дамаск, а също на западната част на страната. Отбелязва се, че военната база ще стане третата в провинцията редом с летища „Айн ал Асад“ и „Хабания“. Американските военни също ще открият военна база в Кувейт, която ще стане основна точка за логистичното осигуряване и най-голям пункт за разполагане на сили в Близкия изток. Сподели:", "date": "2018.07.15", "title": "САЩ подготвят създаването на нови военни бази в Ирак и Кувейт"}
{"url": "http://pik.bg/%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%BC%D0%B0%D0%BA%D1%80%D0%BE%D0%BD-%D0%B8-%D0%BF%D1%83%D1%82%D0%B8%D0%BD-%D0%B4%D0%BD%D0%B5%D1%81-news765684.html", "text": "Френският президент Еманюел Макрон ще разговаря с руския си колега Владимир Путин за Сирия, Иран и Украйна на срещата им в Москва днес, когато се играе финалният мач от Световното първенство по футбол - между Франция и Хърватия, предаде Франс прес, като се позова на източник от френското президентство. Очаква се Путин и Макрон да се срещнат в Кремъл преди мача. Източникът от Елисейския дворец посочи, че положението в Украйна не е еволюирало толкова, че френският президент да покани Путин на срещата на върха на Г-7 в Биариц (Южна Франция) през лятото на следващата година. На срещата на високо равнище на Групата в Канада Макрон каза, че би искал да покани Путин в Биариц, но това ще зависи от изпълнението от руска страна на Минския процес, договорен с Франция, Германия и Украйна за решаване на конфликта в Източна Украйна. Представител на Кремъл вчера каза, че се очаква на утрешната им среща Макрон да информира Путин за състоялата се тази седмица среща на върха на НАТО. Двамата вероятно ще обсъдят и предстоящата среща на русия президент с американския му колега Доналд Тръмп в понеделник. Сподели:", "date": "2018.07.15", "title": "Ето за какво ще си говорят Макрон и Путин днес"}
{"url": "http://pik.bg/%D1%80%D0%B5%D1%82%D1%80%D0%BE-%D0%BF%D0%B0%D1%80%D0%B0%D0%B4-%D0%B7%D0%B0%D1%80%D0%B0%D0%B4%D0%B2%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%B8-%D0%B3%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B4%D1%83%D0%BF%D0%BD%D0%B8%D1%86%D0%B0-news765697.html", "text": "Западни модели автомобили и соцвозила от миналия век можеха да се видят вчера по улиците на Дупница.  За пореден път градът беше домакин на ретро парад. Общината е съорганизатор на инициаторите на изложението - авторетроклуб  \"Авангард\". Коли от ерата на социализма се самоналожиха като акцент тази година на ретро парада на дупнишкия площад \"Свобода\". Особено внимание предизвика прочутата преди половин век марка \"Запорожец\". Неговият собственик, който идва с колата си от София, сподели: \"Това е \"Запорожец\" с въздушно охлаждане, четиритактов V-образен двигател. Бил е масов за по-скромния пазар откъм пари на хората, но не е бил много надежден откъм части и двигател\". Прокурорът от Дупница Ивайло Василев е горд с кола \"Булгар Рено\" - българо-фреско производство пред 60-те години на миналия век. Почти на всяко изложение той взима купи и награди с него: \"Произведена е 1969-та година. Винаги е била в движение, и в момента е\". Общо над  60 коли видяха ценителите от целия Югозапад на площад \"Свобода\". За цени не се говори: \"Тези автомобили са безценни\", казва комендантът на парада Владимир Димитров. Сподели:", "date": "2018.07.15", "title": "Ретро парад зарадва жителите и гостите на Дупница"}
{"url": "http://pik.bg/%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D0%B2-%D0%B9%D0%BE%D1%85%D0%B0%D0%BD%D0%B5%D1%81%D0%B1%D1%83%D1%80%D0%B3-%D0%B2-%D0%BA%D1%80%D0%B0%D1%8F-%D0%BD%D0%B0-%D1%8E%D0%BB%D0%B8-news765700.html", "text": "Президентите на Турция и Русия Реджеп Тайип Ердоган и Владимир Путин проведоха първия си телефонен разговор след победата на турския лидер на предсрочните парламентарни и президент избори, които се състояха на 24 юни. Това съобщи източник от канцеларията на турския държавен глава, цитиран от БГНЕС. „Лидерите се договориха за среща в края на месеца в Йоханесбург в рамките на срещата на върха на държавите от БРИКС“, каза източникът. Ердоган и Путин са „изразили удовлетворение от реализацията на различните двустранни проекти, включително „Турски поток“ и АЕЦ „Аккую“. По време на разговора страните са обсъдили и последните събития в Сирия. Според източника от канцеларията „президентът Ердоган е подчертал, че гибелта на гражданското население в провинция Дераа е тревожно събитие“. Турският лидер също така заявил, че „ако режимът в Дамаск извърши нещо подобно в Идлиб, то постигнатото в Астана споразумение може напълно да изчезне“. Ердоган положи клетва в понеделник и обяви състава на новото турско правителство, което вече ще му бъде подчинено пряко, след като страната премина към президентска форма на управление. Сподели:", "date": "2018.07.15", "title": "Путин и Ердоган се договориха за среща в Йоханесбург в края на юли"}
{"url": "http://pik.bg/%D0%BA%D1%80%D0%B0%D0%B4%D0%B5%D1%86-%D0%BF%D0%B0%D0%B7%D0%B0%D1%80%D1%83%D0%B2%D0%B0-%D1%81-%D0%BA%D1%80%D0%B5%D0%B4%D0%B8%D1%82%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D0%B4%D0%B5%D0%BC%D0%B8-%D0%BC%D1%83%D1%80-%D0%B7%D0%B0%D0%B4%D0%B8%D0%B3%D0%BD%D0%B0-%D0%B1%D0%BB%D0%B8%D0%B7%D0%BE-170-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B0-news765632.html", "text": "Мъж източи $169 000 от кредитна карта на холивудската звезда Деми Мур, предаде „Фокс нюз“, позовавайки се на информация на американската полиция. Измамникът в крайна сметка е бил арестуван, а полицаите са използвали записи от охранителни камери, за да го заловят и да внесат доказателства в съда. Арестуваният е на 35 години и се казва Дейвид Матю Рийд. Ще му бъдат повдигнати обвинения за финансови измами. Когато е бил заловен на място, задържаният е признал пред полицаите, че е ползват кредитната карта на звездата без нейното разрешение. В продължение на седмици измамникът е пазарувал с кредитната карта от различни магазини. В крайна сметка е арестуван в Лос Анджелис. Холивудската актриса все още не е дала коментар за случая. Сподели:", "date": "2018.07.15", "title": "Крадец пазарува с кредитната карта на Деми Мур, задигна близо 170 хиляди долара"}
{"url": "http://pik.bg/%D0%B2-%D0%B3%D0%BE%D0%BB%D1%8F%D0%BC%D0%BE-%D1%88%D0%B0%D1%80%D0%BA%D0%BE%D0%B2%D0%BE-%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D1%85%D0%BE%D1%80%D0%B0%D1%82%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%BA%D0%BE%D1%88%D0%B0%D1%80%D0%B8%D1%82%D0%B5-%D0%BA%D0%B0%D1%82%D0%BE-%D0%B5%D0%BD%D0%B8%D1%87%D0%B0%D1%80%D0%B8-%D0%B8-%D0%B8%D0%B7%D0%B1%D0%B8%D1%85%D0%B0-2-news765732.html", "text": "Блокадата в Голямо Шарково заради избиването на животни заради опасност от заболяване от чума продължава и днес, съобщава сутрешния блок на Нова телевизия. „Над 1 900 животни са избити само за последните два дни – не скри гнева си една от протестиращите. - Без официално представени документи. Само с телефонно обаждане. Установили, че имало зараза преди седмици. Животните сега са си здрави и нищо им няма. А продължават да ги избиват. Няма да позволим днес това да продължи“. „Влязоха вчера като еничари и започнаха да убиват животни наред – изригна мъж, участващ в блокадата в Голямо Шарково. - Нито едно болно животно обаче няма. Искат да обезлюдят района“. „Не ги е страх от смъртта. Трудно се създава, а лесно се убива“, не скри сълзите си възрастна жена.. „Никакви мерки не са взети – добави мъж от Болярово, което е едно от огнищата на чумната зараза.. – Обявяват, че са взели проби и два дни по-късно започват да умъртвяват. животните. Няма резултати, няма нищо. Това е продиктувано от горе. Хората се съмняват, че най-високо ниво България и Турция са си направили далаверата“. Сподели:", "date": "2018.07.15", "title": "В ГОЛЯМО ШАРКОВО СТАВА СТРАШНО! Хората обвиняват: Влязоха в кошарите като еничари и избиха 2000 животни за два дни!"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B8-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%B2-%D1%82%D1%80%D0%B5%D0%BF%D0%B5%D1%82%D0%BD%D0%BE-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D1%84%D0%B8%D0%BD%D0%B0%D0%BB-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-news765701.html", "text": "Франция и Хърватия се готвят да изживеят своята еуфория на финала на най-гледаното първенство на планетата – Мондиала в Русия. В родния град на звездата на хърватския национален отбор – Марио Манджукич, цари огромно вълнение. Местни жители разказаха пред Нова тв, че бащата на футболиста черпил целия град след историческия двубой срещу Англия, който изпрати „шахматистите” на големия финал в Москва. Стотици французи пък се събраха в парка край Айфеловата кула за генерална репетиция за тържествата, които се надяват, че ги очакват в неделя вечер. Мерките за сигурност в Париж са особено засилени. Властите предупреждават, че ако „петлите” спечелят купата, по улиците на града може да излязат повече от 1 милион души. Сподели:", "date": "2018.07.15", "title": "Франция и Хърватия в трепетно очакване на големия финал на Световното"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B2%D0%B8%D0%B6%D1%82%D0%B5-%D0%BA%D0%B0%D0%B4%D1%80%D0%B8-%D1%81-5-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%BE%D0%B4%D1%80%D0%B8%D1%87-%D0%BA%D0%B0%D1%82%D0%BE-%D0%BF%D0%B0%D1%81%D1%82%D0%B8%D1%80-%D0%BD%D0%B0-%D0%BA%D0%BE%D0%B7%D0%B8-%D0%B2%D0%B8%D0%B4%D0%B5%D0%BE-news765683.html", "text": "Документални кадри с 5-годишния тогава Лука Модрич станаха популярни в мрежата, след като бяха разпространени там от автора на лентата Павле Баленович. Навремето авторът е снимал документален филм за вълци, като в кадрите му е попаднал и малкият тогава пастир Лука, пасящ кози в планината Велебит в Хърватия, предаде Гонг.бг. Баленович уверява, че момченцето на кадрите е именно знаменитият сега хърватски национал Лука Модрич, който в неделя ще се опита да изведе своята Хърватия до световния връх във финала срещу Франция. Сподели:", "date": "2018.07.15", "title": "УНИКАЛНО! Вижте кадри с 5-годишния Модрич като пастир на кози (ВИДЕО)"}
{"url": "http://pik.bg/%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%E2%80%93-%D1%81%D1%82%D0%B8%D0%BB%D0%BD%D0%B0-%D0%BD%D0%B0-%D1%87%D0%B0%D0%B9-%D1%81-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B8-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D1%81%D0%BA%D0%B0-%D0%B7%D0%B5%D0%BC%D1%8F-%D1%81%D0%BD%D0%B8%D0%BC%D0%BA%D0%B8-news765643.html", "text": "Първата дама на САЩ Мелания Тръмп продължава да очарова с блестящата си визия на срещите по време на европейското турне на съпруга си. В петък Доналд Тръмп и половинката му се срещнаха с британската кралица Елизабет Втора в замъка „Уиндзор”. Държавният глава на САЩ беше приветстван от военен оркестър, след което той и съпругата му пиха чай с Нейно величество. Мелания Тръмп за пореден път прикова погледите с избора си на тоалет. Този път тя бе заложила на кремав костюм на „Диор”, допълнене от аксесоар - черен колан. Прическата й пък предизвика аналогии със стила на съпругата на британския принц Хари - херцогинята на Съсекс Меган. След срещата си с кралицата, семейство Тръмп се отправи на двудневно посещение в Шотландия. Първата дама демонстрира стил и при пътуването до там. Тя слезе от самолета, облечена в бежов панталон, обувки на висок ток в същия цвят и спортно-елегантно яке, съчетано с бял шал. В първите два дни от визитата на Тръмп на Острова Мелания също предизвика истинско възхищение с роклите си. В петък сутрин тя се появи с цветна рокля на британската дизайнерка Виктория Бекъм, а за вечерята с британския премиер Тереза Мей и съпруга ѝ в четвъртък заложи на дълга, жълта вечерна рокля. Медиите по цял свят я сравниха с главната героиня от „Красавицата и Звяра”. Сподели:", "date": "2018.07.15", "title": "Мелания Тръмп – стилна на чай с кралицата и на шотландска земя (СНИМКИ)"}
{"url": "http://pik.bg/%D0%B5%D1%82%D0%BE-%D0%B7%D0%B0%D1%89%D0%BE-%D1%81%D1%82%D1%80%D0%B0%D0%B4%D0%B0%D0%BC%D0%B5-%D0%BE%D1%82-%D0%BA%D0%B8%D1%81%D0%B5%D0%BB%D0%B8%D0%BD%D0%B8-%D0%B2-%D1%81%D1%82%D0%BE%D0%BC%D0%B0%D1%85%D0%B0-news765530.html", "text": "Според статистиките един на всеки пет души в света страда от киселини в стомаха веднъж седмично, а всеки втори – веднъж месечно. Какво е положението у нас? От киселини в стомаха се оплакват 1/3 от българите. Ето и повече за това често срещано неразположение. Стомахът ни е изключително важен орган: той позволява да се смилат храните, като се елиминират микробите, които ги съпътстват. За да смели храната, стомахът я подлага на мощна киселинност. Той произвежда голямо количество хидрохлорна киселина. Противно на схващанията, То се появява, когато киселината се разпростре към горната част на стомаха, тоест в долната част на хранопровода, която е особено чувствителна към киселини. Иначе самият стомах е чудесно адаптиран към присъствието на киселини. Ето защо според специалистите По-правилно е да се говори за киселини в долната част на хранопровода. Тази област, разположена зад стернума (гръдната кост), която е много близко до стомаха, всички я бъркаме със стомаха. Факторите, които обясняват усещането за парене в т.нар. стомах са много. Покачването на киселини към хранопровода, проява на гастроезофагинален рефлукс, са основната причина. Храната, която поемаме, преминава по хранопровода. В долната му част се намира сфинктера (мускул), който се отваря (отпуска), за да пропусне храната към стомаха. След това сфинктера трябва да се затвори. Но при някои хора той не функционира добре и се отваря извън процеса на пропускане на храна за около двайсетина секунди средно и така пропуска киселина към хранопровода. Покачването на киселини към хранопровода се благоприятства от силното подуване на стомаха след приемане на обилно количество храна, от голям стрес или от прекаляване с алкохола. При някои хора мускулът, който свързва долната част на хранопровода със стомаха е постоянно разстроен. Не е известна причината за тази „повреда”. За беда такива хора страдат от постоянни киселини, които трябва да лекуват ежедневно. Обикновено възрастните над 40 години се оплакват от киселини в стомаха. Но лекарите отбелязват, че тези симптоми могат да се появят след 20-годишна възраст и дори в пубертета. Хигиената на живот и средата играят важна роля за предпазването от този проблем. За да си спестите неприятните усещания, избягвайте да консумирате храни, които благоприятстват появата на киселини (мазнини, силни подправки, газирани напитки, шоколад…) Ограничете също алкохола и цигарите. След хранене е желателно да се движите или да извършвате физически усилия, а не да бързате за полегнете. Не носете тесни дрехи и твърде стегнати колани. Не са препоръчителни и някои пози като например навеждането и притискането на гърдите към стомаха. Колкото до стреса, борете го със спорт или с релакс. Киселините в стомаха най-често са доброкачествено заболяване и се повлияват при подходящо лечение. В аптеките се предлагат медикаменти, както и продукти изцяло на билкова основа, които помагат да се овладеят неприятните симптоми. Преди появата на тези средства усложненията не са били рядкост: дългосрочно киселините могат да провокират трайно свиване и стеснение в долната част на хранопровода. В резултат болните не успяват вече да поглъщат големи парчета храна, например хляб, месо… Но ефикасните днес лечебни продукти не допускат да се получат този род усложнения. В аптеките се предлагат добри лечебни средства не само по лекарско предписание, но и такива без рецепта. За целта обаче трябва добре да познавате симптомите и да се консултирате с фармацевта. Правилните начин на живот и хранене Ефикасното лечение Сподели:", "date": "2018.07.15", "title": "Ето защо страдаме от киселини в стомаха"}
{"url": "http://pik.bg/%D0%B8%D1%82%D0%B0%D0%BB%D0%B8%D1%8F-%D1%81%D0%BF%D0%B0%D1%81%D0%B8-450-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-%D0%B8-%D1%81%D0%B5%D0%B3%D0%B0-%D1%82%D1%8A%D1%80%D1%81%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%BA%D1%8A%D0%B4%D0%B5%D1%82%D0%BE-%D0%B4%D0%B0-%D0%B3%D0%B8-%D0%BD%D0%B0%D1%81%D1%82%D0%B0%D0%BD%D0%B8-news765644.html", "text": "Министър-председателят на Италия Джузепе Конте търси държави, които да приемат около 450 мигранти, спасени от пренатоварен кораб в Средиземно море в събота, заяви източник от офиса на премиера, цитиран от Ройтерс. Кораб управляван от граничната агенция „ФРОНТЕКС“ и плавателен съд на италианската данъчна полиция са качили мигрантите близо до остро Линоса и на повече от 100 морски мили от Малта, която отхвърли натиск от Рим в петък да спаси въпросните мигранти. Осем от мигрантите, които са имали нужна медицинска помощ, са били заведени до италианския остров Лампедуса за лечение, допълни източникът. Според него, вътрешният министър Матео Салвини е провел телефонен разговор с Джузепе Конте за това как да бъде решена ситуацията. „Мигрантите могат да бъдат разпределени незабавно сред европейските държави, или Италия ще се свърже с Либия, за да ги изпрати там, откъдето са дошли“, поясни източникът, пожелал анонимност. Трета опция е мигрантите да бъдат оставени на корабите временно, докато техните искове за убежище бъдат обработени. Сподели:", "date": "2018.07.15", "title": "Италия спаси 450 мигранти в Средиземно море и сега търси държави, където да ги настани"}
{"url": "http://pik.bg/%D1%85%D0%B8%D1%82%D0%BE%D0%B2%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%BE%D1%82-%E2%80%9E%D1%81%D0%B5%D0%BA%D1%81%D1%8A%D1%82-%D0%B8-%D0%B3%D1%80%D0%B0%D0%B4%D1%8A%D1%82%E2%80%9C-%D1%81%D0%B8-%D0%BE%D1%81%D0%B8%D0%B3%D1%83%D1%80%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%B3%D1%83-news765583.html", "text": "Американската актриса Синтия Никсън, известна с ролята на амбициозната адвокатка Миранда в телевизионния сериал \"Сексът и градът\" събра необходимия брой подписи, за да се кандидатира за губернатор на щата Ню Йорк, съобщава световните агенции, цитирани от Нова телевизия. Достатъчни са й били 15 000, но тя обяви, че е събрала 65 000 подписа. Първичните избори в Демократическата партия, за която Никсън ще се състезава с кандидатурата си, ще се състоят на 13 септември, два месеца преди основните избори. Партийният съперник на актрисата ще бъде настоящия губернатор Андрю Куомо, водеща фигура на демократите, който е начело на щата вече осем години. Според проучвания на общественото мнение, Куомо води с 35 процентни пункта пред Никсън. Сподели:", "date": "2018.07.15", "title": "Хитова актриса от „Сексът и градът“ си осигури гражданска подкрепа да се кандидатира за губернатор на Ню Йорк"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D1%81%D0%B0-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D1%83%D0%B4%D0%B0%D1%80-news765688.html", "text": "Двама палестинци, на 15 и 16 години, бяха убити при израелски въздушен удар срещу сграда в западната част на град Газа, съобщи здравното министерство в палестинския анклав, цитирано от Франс прес. Тийнейджърите се намирали на улицата до сградата, която била празна. Израел реши да предприеме мощна акция срещу агресията от Газа, заяви пожелал анонимност израелски правителствен представител, цитиран от Ройтерс. Израелските военни поразиха десетки обекти на палестинската групировка Хамас в Газа, а палестински екстремисти изстреляха десетки ракети през границата в течение на деня. Най-малко трима израелци са били ранени от палестинските ракети. Израелските ВВС предприеха днес най-голямата си кампания от въздушни удари в Газа от 2014 г. насам, посочва Асошиейтед прес. Сподели:", "date": "2018.07.15", "title": "Двама палестински тийнейджъри са убити при израелски въздушен удар"}
{"url": "http://pik.bg/%D1%81%D0%B5%D0%B4%D0%B5%D0%BC-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%B3%D0%BE%D0%BD%D0%B8%D1%82%D0%B1%D0%B0-%D1%81-%D0%B1%D0%B8%D0%BA%D0%BE%D0%B2%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news765592.html", "text": "Седем участници в надбягване с бикове са получили леки и средни наранявания в последния ден от фестивала Сан Фермин, който се провежда в испанската автономна област Навара, съобщава Europa Press, цитирани от RT. Според информацията, седемте пострадали са били приети в болници с различни травми. Състоянието на двама от тях, които са с черепно-мозъчни травми, лекарите са оценили като средно тежко. Уточнява се, че нито един от пострадалите не е получил нараняванията си непосредствено от рогата на биковете. Последното за 2018 година надбягване с бикове по централните улици на Памплона продължи 2.12 минути. През първия ден на фестивала тази година пострадаха петима души. Сподели:", "date": "2018.07.15", "title": "Седем пострадали в гонитба с бикове в Северна Испания"}
{"url": "http://pik.bg/%D0%BF%D0%BE%D1%85%D0%B8%D1%89%D0%B5%D0%BD%D0%B8%D0%B5-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B0-%D0%BE%D1%82%D0%B2%D0%BB%D0%B5%D1%87%D0%B5-%D0%B8%D0%BD%D0%B6%D0%B5%D0%BD%D0%B5%D1%80%D0%B8-%D0%B2-%D0%BB%D0%B8%D0%B1%D0%B8%D1%8F-news765647.html", "text": "Най-малко четирима инженери, сред които гражданин на Румъния, са отвлечени в Либия, след като неизвестна групировка е атакувала най-голямото в страната петролно находище Шарара, съобщи ТАСС. Според данни на агенцията неизвестни лица са нападнали контролна станция, намираща се на 40 км от основната част на находището. Вчера неизвестни отвлякоха, но след това върнаха двама инженери от тази станция. Нито една групировка не пое отговорност за нападенията. Сподели:", "date": "2018.07.15", "title": "ПОХИЩЕНИЕ! Неизвестна групировка отвлече инженери в Либия"}
{"url": "http://pik.bg/%D0%B2%D0%B5%D1%87%D0%B5-%D1%81%D0%BB%D0%BE%D0%B6%D0%B8%D1%85%D0%B0-%D0%B2%D1%82%D0%BE%D1%80%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%84%D0%BB%D0%B0%D0%BD%D0%B5%D0%BB%D0%BA%D0%B8-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-news765600.html", "text": "Във Франция явно са убедени, че избраниците на селекционера Дидие Дешан ще спечелят световната титла  по футбол и вече сложиха втора звезда на фланелки на нацоналния тим, съобщава Footy Headlines. Според информацията, въпросните фланелки трябва да се появят на пазара още на 16 юли, ако французите триумфират на турнира в Москва. В мача за титлата, на 15 юли (неделя) в Москва Франция ще играе срещу тима на Хърватия. Първата звезда върху екипите на националния отбор по футбол на Франция се появи след като тимът спечели световната титла през 1998 година. Превод и редакция: ПИК Снимка: Footy Headlines.com Сподели:", "date": "2018.07.15", "title": "Вече сложиха втора звезда на фланелки на националния отбор на Франция"}
{"url": "http://pik.bg/%D0%BC%D0%B5%D1%80%D0%BA%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D0%B0%D0%B7%D0%B0-%D0%B7%D0%B0-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5-%D0%B1%D0%B0%D0%BD%D0%BA%D1%80%D1%83%D1%82-news765654.html", "text": "Украйна смята да води предговори с Международния валутен фонд за повишение на цените на газа за вътрешния пазар. Мярката се предприема с цел страната да избегне икономическа катастрофа, коментира пред журналисти премиерът Владимир Гройсман, предаде ТАСС. Министър-председателят цитира данни, според които синьото гориво за промишлеността е на стройност 385 долара за 1000 кубически метра, а за бита – близо 267 долара. “Смятам с МВФ да обсъдим някои предложения, с които да защитим интересите на украинските граждани“, заяви днес Гройсман пред депутатите във Върховната Рада. Според него поскъпването на газа може да се окаже важна и нужна стъпка „за да не допусне икономическа катастрофа и обедняване на населението в случай на банкрут“. „Ще настоявам за срещи с лидерите на отделните фракции в Радата по този въпрос. Ще им покажа различни сценарии, за да избегнем този неблагоприятен развой за страната“, каза още премиерът. Според проекта за социално и икономическо развитие на Украйна до 2021 година, цитиран от Гройсман, още през тази година е заложено поскъпване на природния газ за населението с 18%, за догодина с още 5 на сто, а през 2020 – 14%. Според различни експерти, обаче, скокът може да е много по-голям от заложеното. Споменават се дори шокови прогнози – до 60%. Според правителството обаче такова рязко повишение е неоправдано. Киев в момента е в сложен преговорен процес с МВФ по газовия въпрос, заради който фондът не планира да отпуска допълнителен спасителен транш. Договорката е за 4 години страната да получи 17,5 млрд. долара. В рамките на тази програма от 2015 година досега са изплатени 4 транша в размер на 8,7млрд. долара. Последният е от 5 април 2017 г. Надеждите са, че спорните моменти ще бъдат изчистени и новият транш за 2 млрд. долара ще бъде отпуснат през есента. Сподели:", "date": "2018.07.15", "title": "МЕРКИ! Украйна увеличава цената на газа, за да избегне банкрут"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%B8%D0%B7%D0%BA%D0%B0%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%BD%D0%B1%D0%BB%D0%B0%D0%BD-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-8-%D0%B4%D0%BD%D0%B8-news765655.html", "text": "Франция е издала указ за ограничаване изкачването в най-високия си връх Монблан, съобщава Би Би Си. Това е в резултат на високата пренаселеност, която поставя на риск безопасността в района и за това няма да е позволено в следващите 8 дни да се катери по популярния маршрут „Кралски път”, заявяват местните власти. Но планинарите, които вече са резервирали нощувки по маршрута, няма да бъдат спирани. Това означава, че само алпинистите, които могат да докажат, че имат резервация в заслона, известен като Гуте, ще могат да се отправят към върха на Монблан по най-лесния и посещаван маршрут. Монблан е с 11 възвишения, достигащи височина 4 000 м надморска височина, и е най-високият планински връх в Западна Европа. Това го прави предизвикателство за алпинистите. Но напоследък се заговори за броя на хората, които го посещават, както и за рисковете, които се предприемат особено от хората без опит, както и замърсяването, което туристите оставят след себе си. Миналата година 15 човека загинаха при походи към върха, а за тази година планината вече е взела 2 жертви. Макар и да е много популярен сред туристите Монблан е един от най-смъртоносните върхове в Европа, като всяка година там губят живота си около 50 човека. Сподели:", "date": "2018.07.15", "title": "Франция забрани изкачването на Монблан през следващите 8 дни"}
{"url": "http://pik.bg/%D0%BF%D0%BE%D0%B5%D1%82%D0%B8-%D1%81-%D0%BA%D0%B8%D1%82%D0%B0%D1%80%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B8-%D0%B4%D0%B0%D0%B2%D0%B0%D1%82-%D1%81%D1%80%D0%B5%D1%89%D0%B0-%D0%BD%D0%B0-%D1%88%D1%83%D0%BC%D0%B5%D0%BD-%D0%B1%D0%B0%D1%80%D0%B4-2018-news765698.html", "text": "\"Шумен бард 2018\" събра за девети път на национална среща поети с китари от България. Фестивалът се провежда тази събота и неделя и в него участват близо 20 музиканти. Любителите на авторската музика се наслаждават на техните изпълнение в Градската градина. Концертът е до паметника на Тодор Колев и е под надслов \"Свободата, без която не можем\". Програмата в неделния ден включва творческа среща на участниците в Двора на кирилицата в Плиска. Организатор на традиционното събитие е НЧ \"Напредък 1869\", с финансовата помощ на община Шумен. Сподели:", "date": "2018.07.15", "title": "Поети с китара от България си дават среща на \"Шумен бард 2018\""}
{"url": "http://pik.bg/%D1%87%D0%B5%D1%81%D1%82%D0%B8%D1%82%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%BE%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D0%BF%D0%B5%D0%B2%D0%B5%D1%86-%D1%82%D0%B0%D1%80%D0%BA%D0%B0%D0%BD-%D1%81%D1%82%D0%B0%D0%BD%D0%B0-%D1%82%D0%B0%D1%82%D0%BA%D0%BE-%D1%81%D0%BD%D0%B8%D0%BC%D0%BA%D0%B0-news765666.html", "text": "Турската поп звезда Таркан обяви днес, че е станал баща, съобщи \"Хюриет дейли нюз\". Дъщеричката на Таркан, която е била наречена Лия, се е родила в Германия. \"Нашата дъщеря Лия се появи на бял свят. Моят живот изгря заедно със слънцето тази сутрин. Тоооолкова сме щастливи, че не можем да го опишем с думи\", написа звездата в Инстаграм. Изпълнителят се ожени през 2016 г. за своя фенка - Пънар Дилек, цитираха от БТА. Сподели:", "date": "2018.07.15", "title": "ЧЕСТИТО! Световноизвестният певец Таркан стана татко (СНИМКА)"}
{"url": "http://pik.bg/%D0%BF%D1%80%D0%B8%D0%B5%D0%BC%D0%B0%D0%B9%D1%82%D0%B5-%D1%82%D0%B5%D0%B7%D0%B8-5-%D0%B2%D0%B8%D1%82%D0%B0%D0%BC%D0%B8%D0%BD%D0%B0-%D0%B7%D0%B0-%D0%BF%D0%BE-%D0%B7%D0%B4%D1%80%D0%B0%D0%B2%D0%B0-%D0%BA%D0%BE%D1%81%D0%B0-news765657.html", "text": "Козметиката може да направи косата ви по-мека и блестяща, но трудно ще я подхрани както го правят микроелементите, намиращи се в храните. За да бъде тя здрава, вие се нуждаете от витамини като А, С, D, E и тези, влизащи във В комплекс, пише тялото.бг. Когато косата изсъхне, тя загубва блясък, лесно се чупи и пада. Освен заради метеорологичните условия през този сезон, растежът на косата може да се забави и заради неправилно хранене. Ето пет витамина, които имат важна роля в грижата за косата: Витамин А – за по-добър баланс на мазнините. Той отговаря за продукцията на себума в кожните клетки – натуралните масла, които овлажняват кожата на главата. Когато тяхното количество намалее, скалпът и космите стават по-сухи. Ако искате косата ви да бъде мека и бляскава, както и да расте по-бързо, хапвайте лимони, портокали, жълти плодове и зеленчуци, броколи, яйца, мляко и други. Витамин В – за по-добър растеж. Когато в организма има дефицит на витамините от В комплекс, пада по-голям обем от коса. Много важно е да проверявате нивата на витамин В12 в организма, защото недостигът му е основният виновник за побеляването и засилването на косопада. Риба, яйца, месо, мляко, са нещата, от които може да си набавите витамини от групата В. Витамин С – предотвратява посивяването на косата. Има го във всички цитрусови плодове, в зеленчуци с оранжев цвят, в спанака, доматите, картофите, слънчогледовите семки, броколи и други. Той спомага за производството на колаген, чийто дефицит предизвиква забавяне на растежа на косата. От друга страна витамин С действа като антиоксидант, който предпазва космените фоликули от оксидативния стрес като неутрализира свободните радикали. Витамин D – предотвратява косопада. Той трябва да се приема като хранителна добавка от хора с автоимунни заболявания и генетични аномалии, защото те по-трудно си го набавят. Когато в тялото няма достатъчно витамин D, косата започва да пада повече. Най-добрият начин да си набавите полезното вещество е като излагате тялото си на слънце всеки ден. Освен това може да ядете храни като мазни риби, яйца, сирене, телешко месо. Витамин Е – предпазва косата от увредата, причинена от слънчевите лъчи. Той е популярна съставка в козметиката. През лятото косата е изложена на силните ултравиолетови лъчи и здравината ѝ е подложена на изпитание. Ако приемате достатъчно витамин Е, той ще предпази до някаква степен космените фоликули и ще намали действието на свободните радикали върху тях. Семена, зеленолистни зеленчуци, броколи, ядки, са нещата, които трябва да влязат в менюто ви, за да приемате достатъчно витамин Е. Сподели:", "date": "2018.07.15", "title": "Приемайте тези 5 витамина за по-здрава коса"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D0%BD%D0%B0%D1%82%D0%BE-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D0%B5%D0%B7%D0%B8%D0%BA-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-news765597.html", "text": "A1ON, цитиран от \"Фокус\". Управляващата партия в Македония СДСМ заяви, че с постигнатото окончателно споразумение за дългогодишния спор с Гърция, македонският език и македонската идентичност са предпазени веднъж и завинаги. Партията смята, че македонският език става един от езиците на НАТО и след присъединяването на Македония към ЕС той ще бъде част от езиците на Европейския съюз, предава скопският телевизионен канал „Влизаме в НАТО с македонски език и македонска идентичност. Това потвърждава, че Договорът за името е патриотичен акт, който укрепва и гарантира македонската идентичност и осигурява македонското бъдеще. След години на изолация и несигурност Македония най-накрая се движи напред, ще стане член на 30-членния член на НАТО и започва преговори за членство в ЕС през юни 2019 г. Македония става част от евроатлантическото семейство“, пише в официално заявление на СДСМ. Сподели:", "date": "2018.07.15", "title": "Македония: Влизаме в НАТО с македонски език и македонска идентичност"}
{"url": "http://pik.bg/%D0%BD%D0%B0%D0%B4-60-%D1%84%D0%B8%D1%80%D0%BC%D0%B8-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%BF%D0%B0%D0%B7%D0%B0%D1%80-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news765664.html", "text": "Над 60 фирми от цялата страна участваха в Националния фермерски пазар, който се проведе във Варна. Сред участниците беше и производител на японските гъби шийтаке, информира БНР. 12 ферми в цялата страна за гъби шийтаке имат Стоян Асенов и семейството му. Той смята, че съвсем скоро ще излязат и на Европейския пазар „България произвежда от най-качествените и гъби шийтаке. Много са полезни. Много са вкусни, много по-месести. При готвене не се стопяват като другите гъби, защото са израстнали на дърво. Поемате толкова много витамини и минерали от гъбата, че тя заздравява имунната система и прави така, че тялото само да се лекува Борислав Иванов и семейството му живеят в с. Златия, Добричко. Имат градина, където по екологичен начин отглеждат всякакви зеленчуци. Двамата са били в Германия, но са се отказали от гурбета. Казват че оцеляват, но не печелят от това. Сподели:", "date": "2018.07.15", "title": "Над 60 фирми се представиха на Националния фермерски пазар във Варна"}
{"url": "http://pik.bg/%D0%BF%D0%B5%D1%82%D1%80%D0%BE-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81-%D0%BC%D0%BE%D0%BB%D0%B1%D0%B0-%D0%B7%D0%B0-%D0%BF%D0%BE%D0%BC%D0%BE%D1%89-%D0%BA%D1%8A%D0%BC-%D1%84%D1%80%D0%B0%D0%BD%D1%86%D0%B8%D1%8F-news765639.html", "text": "Президентът на Украйна Петро Порошенко поиска от Франция да разгледа възможността за преоборудване на някои от хеликоптерите на френската корпорация „Еърбъс“, които да бъдат предоставени на Украйна за нуждите на Въоръжените сили на страната, съобщиха в събота от пресслужбата на украинския държавен глава, предава агенция ТАСС, цитирана от \"Фокус\". „Сумата, която към момента е определена за този договор, се явява много значителна. Бихме помолили част от хеликоптерите по този договор да преминат към Въоръжените сили на Украйна“, е заявил Порошенко на среща с представители на френската корпорация, след това и на среща с френския посланик в Украйна Изабел Дюмон. По думите на държавния глава, част от хеликоптерите могат да бъдат прехвърлени и към нуждите на селската медицина в страната. По-рано в събота министър-председателят на Украйна Владимир Гройсман съобщи, че между украинското министерство на вътрешните работи и корпорацията „Еърбъс“ е подписано споразумение за доставка на 55 хеликоптера в Украйна на стойност 555 милиона евро. Сподели:", "date": "2018.07.15", "title": "Петро Порошенко с молба за помощ към Франция"}
{"url": "http://pik.bg/%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D0%BA%D0%BE%D1%8F%D1%82%D0%BE-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%B4%D1%8A%D0%BB%D0%B3%D0%B8%D1%82%D0%B5-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F-%D0%B2-%D0%BA%D0%BE%D1%81%D0%BC%D0%BE%D1%81%D0%B0-news765668.html", "text": "Учени разложиха вода на кислород и водород в условия на микрогравитация, използвайки само полупроводник и слънчева светлина. Тази технология може да направи възможно пътуването на далечни разстояния, съобщи ЮПИ. Един от най-простите методи за разлагане на водата е фотокатализата - при него се използват фотони, полупроводников материал и вода, за да се създадат двойки от електрон и дупка. Когато материалът абсорбира фотоните, се освобождава свободен електрон. Реакцията изтегля протон от водата, който може да се съедини със свободния електрон от водорода. Дупката, създадена от освободения електрон, се запълва с електрон от водата, който може да се съедини с протоните и да образува кислород. Тази система може да осигури водородно гориво или кислород за космонавтите, смятат учените. Те обаче признават, че методът им за създаване на кислород от вода не е съвършен. Той се нуждае и от големи количества вода. Макар че тя е по-безопасна от традиционното гориво, водата е по-тежка. Дългото пътуване в космоса ще изисква тя да бъде набавяна от външни източници. Учените се надяват водата да може да бъде извлечена чрез операциите по космическо сондиране на астероидите. Сподели:", "date": "2018.07.15", "title": "Учени създадоха технология, която ще направи възможни дългите пътувания в Космоса"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%BF%D0%BE%D0%BF%D0%B8%D0%BB%D1%8F-%D0%BD%D0%B8%D0%BD%D0%BE%D0%B2%D0%B0-%D1%82%D1%8F-%D0%BE%D0%B1%D1%8F%D0%B2%D0%B8-%D1%87%D0%B5-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%B7%D0%B0%D0%B2%D1%8A%D1%80%D1%88%D0%B8-%D0%B7%D0%BB%D0%B5-%D0%BF%D1%80%D0%B5%D0%B4%D0%B8-%D0%BE%D1%89%D0%B5-news765738.html", "text": "\"За съжаление на лидерско ниво Корнеия Нинова избра друга стратегия, да заявява, че европредседателството ще завърши зле, още преди да е започнало\", каза още той. \"Администрацията ни беше добре организирана, а приоритетът ни за Западните Балкани ще се продължи и от австрийското председателство\", коментира Биков. \"Президентът имаше възможност да се включи в председателството, дали той е искал е друг въпрос\", разкри Тома Биков. \"България не е отишла към авторитарен режим. Не мисля, че броят на протести е оценка за европредседателството. Един от протестиращите пред парламента се тръшка като Неймар по жълтите плочки\", заяви депутатът от ГЕРБ. \"По големите теми нямаме различия с малката коалиция. Слънчев бряг е курортът, който е най-известен в България сред чужденците. Съгласен съм, че трябва да има тихи места за отдих, но Слънчев бряг е едно малко място с много хора, а промените там може да не се ахресат на някои хора\", завърши Тома Биков. Мнението, че европредседателството не е успешно, е изразено само от Нинова, не съм сигурен, че всички в БСП са на същото мнение. Това заяви депутатът от ГЕРБ Тома Биков в ефира на Канал 3. Сподели:", "date": "2018.07.15", "title": "ГОРЕЩО! Тома Биков попиля Нинова: Тя обяви, че европредседателството ще завърши зле преди още да е започнало, не всички в БСП я подкрепят"}
{"url": "http://pik.bg/%D1%82%D0%B0%D0%BB%D0%B0%D0%BD%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B3%D0%BE%D1%82%D0%B2%D0%B0%D1%87-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%BE%D1%82-%D1%82%D0%B8%D0%BA%D0%B2%D0%B0-news765699.html", "text": "Готвач от Шанхай изработи Световната купа по футбол от тиква. Репликата на трофея била направена чрез метода \"карвинг\", съобщава Нова ТВ. Идеята се родила, благодарение на формата на тиквата, която китаецът веднага асоциирал с купата. Преди същият шеф е правил портрети на Роналдо и Неймар от пъпеши. Сподели:", "date": "2018.07.15", "title": "ТАЛАНТ! Китайски готвач направи Световната купа от тиква"}
{"url": "http://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-22-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8-%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0-%D1%82%D1%8E%D1%82%D1%8E%D0%BD%D0%BE%D0%BF%D1%83%D1%88%D0%B5%D0%BD%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news765667.html", "text": "През периода 6-12 юли периода здравните инспектори са издали 22 предписания за нарушения на забраната за тютюнопушенето в Пловдив и областта. Това е станало след извършените от тях 141 проверки, информираха от Регионалната здравна инспекция, съобщава Марица. Инспектирани са 45 заведения за обществено хранене, 87 закрити и 2 открити обществени места, 2 детски и учебни заведения, както и 5 обекта за продажба на оптика. По текущ контрол за извършени 231 проверки. От граждани и институции са постъпили три сигнала за нередности. Сподели:", "date": "2018.07.15", "title": "Заловиха 22 нарушители на забраната за тютюнопушене в Пловдив"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%80%D1%83%D0%BC%D0%B5%D0%BD-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D0%B4%D0%BE%D0%BC%D0%B0%D1%88%D0%BD%D0%B8%D1%82%D0%B5-%D0%B6%D0%B8%D0%B2%D0%BE%D1%82%D0%BD%D0%B8-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%BE%D0%BF%D0%B0%D1%81%D0%BD%D0%B0-%D0%BF%D0%BE%D1%8F%D0%B2%D1%8F%D0%B2%D0%B0-%D1%81%D0%B5-%D0%B7-news765744.html", "text": "\"Чумата по домашните животни  изклчително опасна. Тя за първи път се появява в ЕС.  Ние сме запознали Брюксел с болестта\", каза в ефира на Би Ти Ви министърът на земеделието Румен Порожанов. След вчерашното си носещение в ямболското село Голямо Шарково той е категоричен, че стопаните успели да разберат опасността на ситуацията. Досега били умъртвени около 4000 животни. Предвижданите субсидии са около 150 лв. на животно. \"Ще предложа едно увеличение и се надявам то да бъде одобрено. Така, че обезщетенията да стигнат до 190 лв.\", каза министъът. Той призна, че е притеснен. Сподели:", "date": "2018.07.15", "title": "ГОРЕЩА ТЕМА! Румен Порожанов: Чумата по домашните животни е изключително опасна, появява се за първи път в ЕС"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%87%D0%B5-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%BC%D0%B0%D0%BD%D0%B4%D0%B0%D1%82-news765716.html", "text": "Президентът на САЩ Доналд Тръмп заяви в интервю за британския „Мейл он сънди”, че планира да се кандидатира за втори президентски мандат на изборите през 2020 г., предаде „Ройтерс“, цитирана от БТВ „Изглежда, всички искат да го направя”, добави президентът на САЩ. Той не смята, че има представител на Демократическата партия, който може да го победи на изборите. Нарушавайки британския протокол, Тръмп разкри също, че е обсъдил Брекзит с британската кралица Елизабет II. „Тя заяви, че това е много – и е права – много сложен проблем. Мисля, че никой не знаеше колко точно сложен ще се окаже - обясни президентът на САЩ. - Всички мислеха, че ще е „О, това е просто, присъединяваме се или не се, или нека да видим какво ще се случи”. „Тя е невероятна жена, толкова е умна, толкова прекрасна, като казвам прекрасна – имам предвид вътрешно и външно. Това е прекрасна жена”, добави Тръмп, описвайки кралицата. В отговор на въпрос дали тя го е харесала, той заяви, че не би искал да говори от нейно име, но може да каже, че той е харесал нея. „Разбирам се прекрасно с Ким Чен Ун - потвърди още президентът на САЩ. - Той е много силен, има страхотен характер, забавен и твърд е, добър в преговорите”. В отговор на уточняващ въпрос дали Ким е безжалостен диктатор, Тръмп заяви: „Разбира се, че е безжалостен, но има и други като него”. Президентът на САЩ беше по-сдържан по отношение на предстоящата си среща с руския си колега Владимир Путин. „Мисля, че вероятно можем да се разберем много добре -  подчерта той. - Някой ме попита дали сме врагове или приятели? Аз казах, че е прекалено рано да се каже. Точно в момента бих казал, че сме съперници, но за САЩ, а честно казано и за Великобритания и други места, да се разбираме добре с Русия, Китай и всички тези други места... Това е нещо добро, а не лошо. Това е нещо наистина хубаво”. Сподели:", "date": "2018.07.15", "title": "Доналд Тръмп потвърди, че планира да се кандидатира за втори президентски мандат"}
{"url": "http://pik.bg/%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B5-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8%D0%BB%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news765715.html", "text": "Тереза Мей е благодарила на Доналд Тръмп, че е изгонил руските шпиони след инцидента в Солсбъри, съобщава телевизионния канал Russia Today, цитиран от „Фокус“. „Благодарих на президента Тръмп за подкрепата му в отговор на ужасното използване на нервно-паралитичен агент в Салсбъри, след което изгони 60 руски дипломати със съмнение за връзка с разузнавателните служби \", каза Май след разговорите с американския лидер в извънградската си резиденция. Вашингтон изгони десетки руски дипломати в солидарност с Великобритания, след като Лондон заяви, че е \"много вероятно\" Русия да е отговорна за химическа атака срещу бившия двоен агент Сергей Скрипал и дъщеря му Юлия в Солсбъри на 4 март. Премиерът заяви, че \"приветства\" срещата на Тръмп с руския президент Владимир Путин, която ще се състои утре в Хелзинки, Финландия. \"Ние се съгласихме, че е важно да общуваме с Русия от позицията на силата и единството и да продължим да възпираме и да се противопоставяме на всички усилия да подкопае нашите демокрации\", каза тя. Сподели:", "date": "2018.07.15", "title": "Ето за какво Тереза Мей е благодарила на Доналд Тръмп"}
{"url": "http://pik.bg/%D0%BC%D1%8A%D0%B6-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B6%D0%B8%D0%BB%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news765767.html", "text": "Мъж е загинал при пожар в жилищна сграда в ж. к. „Виница” във Варна, съобщиха от ОДМВР – Варна, цитирани от „Фокус“. Според информацията, около 01:10 часа, тази нощ, на телефон 112, е постъпил сигнал за пожар, възникнал в приземния етаж на кооперация в квартала. На място незабавно са изпратени екипи на РДПБЗН – Варна. Установено е, че в сградата е имало мъж, който е загинал. Изясняват се причините и обстоятелствата за възникването на инцидента, както и за смъртта на мъжа. По случая е образувано досъдебно производство. Сподели:", "date": "2018.07.15", "title": "Мъж е загинал при пожар в жилищна сграда във Варна"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BC%D0%BE%D0%BB%D0%B4%D0%BE%D0%B2%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%BE%D0%BE%D0%BD-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BE%D1%82-%D0%BF%D1%80%D0%B8%D0%B4%D0%BD%D0%B5%D1%81%D1%82%D1%80%D0%BE%D0%B2-news765714.html", "text": "TACC, цитиранаот \"Фокус\". Президентът на Молдова Игор Додон критикува ООН заради резолюцията за изтегляне на руските войски от Приднестровието, предава Резолюцията за оттеглянето на руската военна мисия от Приднестровието, изготвена от проевропейското правителство на Молдова и по-късно приета от Общото събрание на ООН, е контрапродуктивна, заяви президентът на Молдова Игор Додон на своята страница във социалната мрежа „Фейсбук“ след разговорите с руския президент Владимир Путин в Кремъл в събота. \"Разгледах антируските декларации, които през последните седмици бяха приети на различни международни нива и са свързани с ролята на мироопазващия процес в Република Молдова\", пише Додон. \"Като държавен глава забелязах абсолютно политизираната им природа, която противоречи на реалната ситуация в Република Молдова\". Според президента \"едностранните изявления, изказани от политическите върхове, нямат нищо общо със състоянието на мироопазващите операции в Молдова и не са нищо друго освен вътрешнополитическа борба и позициониране в контекста на предстоящите парламентарни избори в Молдова.\" Додон похвали мироопазващата мисия и нейната ефективност в продължение на много години. Сподели:", "date": "2018.07.15", "title": "Президентът на Молдова скочи срещу ООН заради изтеглянето на руските войски от Приднестровието"}
{"url": "http://pik.bg/%D0%BC%D0%BE%D1%82%D0%BE%D1%80%D0%B8%D1%81%D1%82%D0%B8-%D0%BD%D0%B0-%D0%BF%D1%8A%D1%82%D1%8F-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D0%B8-%D1%81%D1%8A%D0%B2%D0%B5%D1%82%D0%B8%D1%82%D0%B5-%D0%B7%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%B1%D0%B5%D0%B7%D0%BE%D0%BF%D0%B0-news765754.html", "text": "Статистиката на полицията сочи за 123 инциденти с мотористи в страната ни от края на март до началото на юли. Като основни грешки, довели до тези инциденти се посочват  несъобразена скорост и грешни маневри. „Напоследък зачестяват случаите с инциденти с мотористи – коментира пред сутрешния блок на Нова телевизия директорът на „Пирогов“ проф. Асен Балтов. – Става дума за инциденти с млади хора. Няма как тази епидемия по пътищата да бъде спряна“. „При мотоциклетите несъобразена скорост е много различно понятие – категоричен е шампионът по Супермото Ангел Караньотов. -  По пътищата се движат  различни мотоциклети. При всеки възможностите са различни. Лесно е да си купиш мотоциклет, който е много бърз, но трудно – да стоиш добре на пътя с него. Трябва да се познават машините. Не трябва и да се гледа на шофьорите на автомобили като мотоциклетисти. Аз поне разчитам на това, докато се придвижвам по улиците със скутера си. Не карам с бърз мотоциклет и това е един от начините ми да се предпазвам на пътя в ежедневието. Трябва и да е ясно, че автомобилите не са длъжни да пазят мотоциклетистите. А това много често се забравя от мотоциклетистите. Мотоциклетът е създаден да вози душата. Съобразената скорост не винаги е мярка да се предотвратят инциденти. Съветът ми  към мотоциклетистите е: „Знайте какви машини карате“. Това е важно. Какво означава сигурна машина всеки специалист може да ви отговори. И мен могат да ме потърсят за това. Насреща съм. Това е изключително важно“. Ангел Караньотов признава, че самият той забелязва лека агресия при шофьорите на автомобилите към мотоциклетистите. „Все по-често ставаме свидетели на автомобилисти, които се разправят с мотоциклетисти, дори ръкопашно – коментира той. - Това не е начина. Нужни са толерантност и взаимно уважение“. Сподели:", "date": "2018.07.15", "title": "Мотористи на пътя! Какви са причините за инцидентите на пътя и съветите за по-голяма безопасност на един шампион"}
{"url": "http://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%B1%D1%80%D0%B5%D0%B3%D0%BE%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D1%81%D0%BF%D0%B0%D1%81%D0%B8-340-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D1%80%D0%B5%D0%B4-%D0%BA%D0%BE%D0%B8%D1%82%D0%BE-100-%D0%B4%D0%B5%D1%86%D0%B0-news765719.html", "text": "Испанската брегова охрана е спасила 340 имигранти в открито море, сред които 100 деца, съобщи „Ройтерс“, цитирана от БНР. Според информацията, са спасени хора от поне 12 лодки в Гибралтарския проток, като по-късно са откарани в Тарифа, Барбате, Алхесирас и Алмерия. Грижа за децата са поели активисти от Червения кръст. През последните месеци Испания стана предпочитана дестинация за африканските имигранти, след като Италия отказва да приеме спасени от бедстващи плавателни съдове в Средиземно море. Над 19 000 души са пристигнали в Испания само през последните 5 месеца. Сподели:", "date": "2018.07.15", "title": "Испанската брегова охрана спаси 340 имигранти, сред които 100 деца"}
{"url": "http://pik.bg/%D0%B0%D0%BA%D1%86%D0%B8%D1%8F-%D1%87%D0%B8%D1%81%D1%82%D0%B0-%D1%81%D1%82%D1%80%D1%83%D0%BC%D0%B0-%D1%80%D0%B0%D1%84%D1%82%D1%8A%D1%80%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D1%80%D0%B5%D0%BA%D0%B0%D1%82%D0%B0-%D0%BE%D1%82-%D0%B1%D0%BE%D0%BA%D0%BB%D1%83%D1%86%D0%B8-news765656.html", "text": "За девета поредна година ентусиасти чистиха бреговете на реката Струма от боклуци в традиционната екорегата по инициатива на рафтинг клуб Адвенчър нет. Акцията се проведе вчера в Кресненското дефиле, съобщава БГНЕС. Своеобразната доброволческа акция под мотото: „Чиста Струма” има за цел да обърне внимание върху опазването на околната среда по поречието на реката в Кресненското дефиле. Рафтърите от всички клубове, доброволци и децата от летния лагер на „адвенчърите” днес започнаха да събират откъм брега отпадъците край реката. След обяд почистването на бреговете на реката ще се извършва и с лодки. „Почистват се бреговете на реката там, където влизаме и излизаме с лодките от нея, както и на други места. Въпреки акциите, всяка година заварваме реката пак мръсна”, каза Емилия Бегунова от „Приключенска мрежа”. Ежедневно бидони, чашки, пластмасови торбички, автомобилни гуми и какво ли още не замърсяват реката и застрашават богатото й биоразнообразие. Сподели:", "date": "2018.07.15", "title": "Акция \"Чиста Струма\", рафтъри почистват реката от боклуци"}
{"url": "http://pik.bg/%D1%81%D1%8F%D0%BD%D0%BA%D0%B0%D1%82%D0%B0-%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-%E2%80%93-%D1%81%D0%B0%D0%BC%D0%BE-%D0%BB%D0%B5%D0%B2%D1%87%D0%B5-news765755.html", "text": "Правителството определи концесионерите на морските плажове „Приморско-централен\", община Приморско и „Св. св. Константин и Елена - голям плаж“, община Варна, съобщи пресцентърът на кабинета. Концесионерите са определени след проведени конкурси и ще стопанисват плажовете за срок от 15 години. За концесионер на плаж \"Приморско-централен\" е определен „СОФ ПРОЕКТ ИНЖЕНЕРИН“ ЕООД. Той ще предлага цена на чадър и на шезлонг от по 1 лв. в платената зоната на плажа. За сянка на „Св. св. Константин и Елена - голям плаж“ пък ще даваме по 10 лева и още толкова, ако искаме да лежим на шезлонг. Сподели:", "date": "2018.07.15", "title": "Сянката в Приморско – само левче"}
{"url": "http://pik.bg/%D1%81%D0%B8%D1%84%D0%B8%D0%BB%D0%B8%D1%81-%D0%B2%D1%8A%D1%80%D0%BB%D1%83%D0%B2%D0%B0-%D0%BF%D0%BE-%D0%BC%D0%BE%D1%80%D0%B5%D1%82%D0%BE-news765757.html", "text": "За тревожна тенденция предупреждават лекари от Варна и Пловдив - увеличават се болните от сифилис. Само за последните три месеца в кожните диспансери официално са регистрирани над 30 нови случая. Според лекарите реално заболеваемостта е много по-голяма, особено по морето. „Ако не се лекува навреме, сифилисът уврежда сърцето и нервна система. Бременните пък го предават на плода”, коментират венеролози. Те предупреждават и за завишаване на случаите на хламидии. Сподели:", "date": "2018.07.15", "title": "Сифилис върлува по морето"}
{"url": "http://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%B4%D0%B8-%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B2-%D0%B1%D0%B5%D0%B6%D0%B0%D0%BD%D1%81%D0%BA%D0%B8%D1%8F-%D0%BB%D0%B0%D0%B3%D0%B5%D1%80-%D0%B2-%D1%85%D0%B0%D1%80%D0%BC%D0%B0%D0%BD%D0%BB%D0%B8-news765803.html", "text": "Има ли наплив на мигранти към бежанския център в Харманли? Това провериха на място евродепутатът Ангел Джамбазки и народният представител Александър Сиди, съобщава Нова телевизия. „Лагерът е празен. Но процесът с мигрантите далеч не е приключил. Голямата опасност идва от Африка, а не от Сирия”, коментира Джамбазки. Той увери, че няма риск, нито причина България да приема обратно нелегални мигранти. След проверката, която извършиха в центъра за настаняване на бежанци в Харманли заради възникналата заплаха Европа да връща мигранти към страните, в които те първо са преминали границите на ЕС, евродепутатът и зам.-председател на ВМРО – Българско национално движение Ангел Джамбазки и депутатът от ПГ „Обединени патриоти“ от квотата на ВМРО Александър Сиди заминаха спешно за Ямбол. Те ще посетят Болярово и с. Шарково. Решението им бе продиктувано от напрежението, което ескалира в региона след открити гнезда на африканска чума по дребния преживен добитък. По правилата на Общността единственото решение в такива ситуации е хуманно умъртвяване на животните с цел превенция от разпространение на епидемията. Това извади животновъдите на улицата и създаде сериозно напрежение, което ескалира с всеки ден. Ето защо Джамбазки и Сиди решиха да ги посетят, за да видят на място с какво може да се помогне на пострадалите хора. Сподели:", "date": "2018.07.15", "title": "Ангел Джамбазки и Александър Сиди на проверка в бежанския лагер в Харманли"}
{"url": "http://pik.bg/%D0%BF%D0%B8%D1%8F%D0%BD-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BE%D1%82%D0%BD%D0%B5%D1%81%D0%B5-%D1%87%D0%B5%D1%82%D0%B8%D1%80%D0%B8-%D0%B0%D0%BA%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news765770.html", "text": "Тийнейджър от монтанското село Септемврийци отнесе четири  акта след рутинна проверка във Врачанско, съобщават от ОД на МВР, цитирани от „Конкурент“. Проверката била извършена от патрул на управлението в Козлодуй и управлението на жандармерията в Плевен. 19-годишният Д.А.Б. бил спрян край врачанското село Михайлово, докато въртял волана на „Форд Фиеста“ без преден номер. Проверката установила, че и задната табела на колата не е редовна, тъй като с нея било регистрирано друго возило - „Рено 19“. В масивите на МВР лъснало още едно нарушение - „Форд“-ът изобщо не е регистриран по надлежния ред. Когато тествали за алкохол шофьора, ченгетата окончателно били слисани, тъй като техническото средство показало 1.9 промила. Тийнейджърът получил талон за кръвна проба. В полицейското управление на Козлодуй е образувано бързо производство срещу „закичения“ с 4 акта Д.А.Б. Сподели:", "date": "2018.07.15", "title": "Пиян тийнейджър отнесе четири акта във Врачанско"}
{"url": "http://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B4%D0%BE%D0%B2%D0%BE%D0%BB%D0%B5%D0%BD-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%80%D0%B0%D0%B7%D0%B1%D0%B8-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%BE%D0%B2%D0%B5-%D0%B8-%D0%BF%D1%80%D0%B5%D0%B4%D1%83%D0%B1%D0%B5%D0%B6%D0%B4%D0%B5%D0%BD%D0%B8%D1%8F-news765772.html", "text": "По време на гала концерт в Болшой театър руският президент Владимир Путин заяви, че домакинството на Световното първенство по футбол не само е било успешно, но и е разбило антируските митове и предубеждения, съобщава БНР. \"С нетърпение чакаме мача, който ще определи лидера на световния футбол – каза още Путин. - Но същевременно сме и тъжни, че грандиозният спортен празник, който ни подари толкова много позитивни емоции, ярки впечатления и нови приятели, е към своя край. Русия отговорно се подготвяше за шампионата и ние искрено се радваме, че той беше успешен и обедини милиони хора около футбола\". Путин каза още, че всички любители на футбола, които биха искали да останат в Русия по-дълго време, за да опознаят страната по-добре, ще получат на място удължаване на визите. От своя страна президентът на ФИФА Джани Инфантино благодари на руския президент за организацията. \"Това е лицето на Русия и това е лицето на Русия, което обичаме – каза Инфантино. - На първо място - благодаря, на президента Путин, благодаря ви за вашата отдаденост, за вашата страст. Без вас всичко това нямаше да бъде възможно, сигурен съм. Ето защо - благодаря - поздравления, свършихме страхотна работа заедно\". Сподели:", "date": "2018.07.15", "title": "Владимир Путин доволен: Световното разби антируските митове и предубеждения"}
{"url": "http://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B0%D0%BA%D0%BE-%D1%81%D0%B5-%D0%B7%D0%B0%D0%B1%D0%B0%D0%B2%D0%B8%D0%BC-%D1%81-%D0%BF%D1%80%D0%BE%D0%B5%D0%BA%D1%82%D0%B8%D1%82%D0%B5-%D0%B7%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D1%89%D0%B5-%D0%BD%D0%B8-%D1%81%D1%82%D1%80%D1%83%D0%B2%D0%B0%D1%82-%D0%BF%D0%BE-%D1%81%D0%BA%D1%8A%D0%BF%D0%BE-news765805.html", "text": "\"Дори вземете тези португалски F-16: преди седем години, когато са ни предлагани за първи път, са били със стойност с 600 млн. лева по-малко. Нещата във времето няма да стават по-евтини. И ако сега ние забавим проектите поради други възникнали приоритети в държавата, поради неразбиране или лобиране, което може да ги стопира (защото лобиране има и няма какво да се лъжем - то е и вътрешнополитическо и външнополитическо), ако поради някоя от тези причини ние не спрем проектите, те ще ни излязат на цените, които сме гласували като суми - за самолети, за бронирани машини и за кораби\", посочи Каракачанов. Големите икономики като Испания, Италия и Германия отделят около 1% от БВП за отбрана, даде пример военният министър в анализа си на постигнатото на срещата на НАТО в Брюксел и решението разходите за отбрана да нарастват и да достигнат между 2 и 4%. \"Всъщност критиката не беше насочена към много страни като България или пък Румъния, която е изпълнила своя план \"предсрочно\", или Гърция, която също харчи повече от 2 процента от своя брутен вътрешен продукт за отбрана. Беше един дебат предимно между големите европейски икономики - и това беше аргументът на Тръмп и на Съединените щати - визията за това кога трябва да се достигне този процент\", каза Каракачанов. Не отделяме двата процента с усилие. При разсрочените плащания, които се предвиждат и в трите проекта за модернизация това няма да са непосилни разходи за българския бюджет, увери още министър Каракачанов: „Няколкостотин милиона лева на година не са непосилни. Те са възможни и реални. Смятам, че двата процента, които България е заделила, на този етап са достатъчни. Ако самите проекти за модернизация на армията вървят с нормалния си ход, ако свършим и другата работа по поддръжка на част от техниката, която имаме, може би ще ги достигнем и преди 2024 година.“ Ако не реализираме проектите за модернизация на въоръжените ни сили сега и се забавим още година-две, тези проекти ще ни струват по-скъпо. Това заяви в ефиран на БНР  вицепремиерът и министър на отбраната Красимир Каракачанов. Сподели:", "date": "2018.07.15", "title": "Каракачанов: Ако се забавим с проектите за въоръжените сили, ще ни струват по-скъпо"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%BF%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B5%D0%BD%D0%B3%D1%83%D1%80%D0%B0%D1%82%D0%B0-%D0%B2%D0%B8%D0%B4%D0%B5%D0%BE-news765702.html", "text": "Учените разкриха причината за странното поведение на кенгуру в Югоизточна Австралия, което беше заснето на видео. Торбестото се е отровило с тревата фаларис, която е много токсична за този вид животни. Под действието на токсините на фалариса кенгуруто губи способността си да скача и ориентацията си в пространството. Този вид трева може да причини трудности с равновесието не само при кенгурата, но и при овцете и едрия рогат добитък. През тази година си регистрирани повече случаи на отравяния на кенгура с фаларис, отколкото е обикновено. Причината не е ясна. Сподели:", "date": "2018.07.15", "title": "Разкриха причината за \"пиянството\" на кенгурата (ВИДЕО)"}
{"url": "http://pik.bg/%D1%83%D1%81%D0%BF%D0%B5%D1%85-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D0%BD%D0%B0%D1%87%D0%B5%D0%B2%D0%B0-%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0-%D0%BD%D0%B0-%D1%82%D1%80%D0%BE%D0%B5%D0%BD-%D1%81%D0%BA%D0%BE%D0%BA-news765844.html", "text": "Само седмица след като стана втора в Европа за девойки под 18 г., пловдивчанката Александра Начева надскочи по-големите си съпернички с нов рекорд на страната ни за тази възрастова група – 14.18 м (+1.6 м/сек). Начева започна състезанието с фаул, но във втория си опит избухна с рекордните 14.18 м. Последва скок на 13.62 м., като тя пропусна четвърти и пети опит. След като стана ясно, че няма кой да победи българката, тя пропусна и последния си опит и развя българския флаг на стадиона в Тампере. Ненавършилата още 17 г. Алекс стана втората състезателка на Стойко Цонов, която стига до световна титла за девойки под 20 г. През 2006 г. Тезджан Наимова под ръководството на Цонов триумфира на 100 м и 200 м. Наимова беше и последната ни медалистка от такъв форум до днес. България има общо 12 златни, 5 сребърни и 7 бронзови медала в 32-годишната история на световните първенства за старша възраст. Първото издание е през 1986 г. в Атина. Дисциплината троен скок пък е най-успешната за страната ни на форума, след като имаме общо шест отличия от сектора. Преди Начева шампионка беше Тереза Маринова, която през 1996 г. в Сидни се наложи със световен рекорд за девойки, актуален и до днес – 14.62 м. Освен шампионските позиции на Начева и Маринова медалите ни в тройния скок са на Здравко Димитров (сребро, 1986 г.), Галин Георгиев (втори, 1988 г.), Николай Раев (трети, 1990 г.) и Ивайло Русенов (втори, 1998 г.). Подгласнички на Начева в Тампере станаха Мириели Сантош (Бразилия) с личен рекорд от 13.81 м и Давислейди Веласко (Куба) – 13.78 м. Представителката на Куба беше и единствената освен Алекс, която пристигна с опити на 14 м във Финландия. Тя има 14.08 м, но от 2016 г. Сподели:", "date": "2018.07.15", "title": "УСПЕХ! Александра Начева е световна шампионка на троен скок!"}
{"url": "http://pik.bg/%D0%B2-%D0%BA%D0%B8%D1%82%D0%B0%D0%B9-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D1%82-%D0%B4%D0%B0-%D0%BD%D1%8F%D0%BC%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%83%D1%82%D0%B8%D0%BD---%D1%82%D1%80%D1%8A%D0%BC%D0%BF-news765787.html", "text": "Китайските експерти не са големи оптимисти по отношение на резултатите от предстоящата среща между президентите на Русия и САЩ Владимир Путин и Доналд Тръмп, съобщи Централната телевизия на Китай, циитрана от ТАСС и „Фокус“ В репортажа се казва, че „специалистите изказват съмнения по повод евентуална промяна в отношенията между Русия и САЩ в краткосрочна перспектива“. Както предава телевизията, това е свързано с „вкоренената системна конфронтация между двете страни“. В материала се отбелязва, че „независимо от взаимното уважение между главите на двете страни“ и „мъжката дружба“, те „не могат да са от голяма полза един на друг“. В тази връзка, съгласно репортажа, „в предстоящата среща има значение формата на нейната организация, а не съдържанието й“. Притесненията на Пекин във връзка със срещата на лидерите на двете свръхдържави са лесно обясними. Китай е в състояние на търговска война със САЩ, които, чрез своя могъщ военноморски флот, контролират морските пътища в световните океани. От друга страна, Русия, със своята легендарна сухопътна армия и политическото си влияние в Средна Азия, е в състояние да блокира плановете на китайците за пренасяне на търговските пътища към Европа на материка чрез инициативата на Си Дзинпин „Нов път на коприната“, която, по същество, представлява построяване на високоскоростни железници от Китай до Германия, заобикаляйки опасните и трудноконтролируеми водни пътища. Евентуална договорка между Путин и Тръмп за възстановяване на двуполюсния свят е кошмар за китайското ръководство и истинска заплаха „Поднебесната империя“ да не успее да се превърне в нещо повече от експортно ориентирана регионална сила в Източна Азия, раздирана от сериозни проблеми заради загубата на американския пазар, с всички произтичащи от това последствия за нея. Сподели:", "date": "2018.07.15", "title": "В Китай се надяват да няма сериозни резултати от срещата Путин - Тръмп"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%E2%84%961-%D0%B2-%D1%81%D0%B2%D0%B5%D1%82%D0%B0-%D0%BF%D0%BE-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BB%D0%B0%D0%B2%D0%B0%D0%BD%D0%B4%D1%83%D0%BB%D0%BE%D0%B2%D0%BE-%D0%BC%D0%B0%D1%81%D0%BB%D0%BE-news765773.html", "text": "България държи първо място в света по добив на лавандулово масло, като годишно произвежда близо 200 тона, съобщанва БНР. През последните години насажденията с етерично-маслената култура са достигнали 30 хиляди декара, според данните на производители от чирпанското село Средно градище, където се проведе празника на лавандулата. Наред с маслодайната роза в последните години тази култура придобива все по-голяма популярност сред земеделските производители, но се отглежда предимно в Добруджа и в землищата на средногорските села. Заради добрите си качества родната лавандула е изместила по показатели дори Франция, разказа един от големите производители на лавандулово масло в чирпанското село Средно градище Веселин Димов. \"Между другото, Франция, която е втория по големина производител, произвежда по 40-50 тона, т.е. ние правим 4 до 5 пъти повече лавандулово масло в света. Това е етерично-маслена култура, която се изнася главно за козметичната промишленост, главно за Франция и голям дял за Съединените щати. Може би 99% от лавандулата се изнася като масло\", разяснява Димов. Лавандулата е все по предпочитана за отглеждане в Чирпанския регион, а в село Средно градище се проведе и петото издание на Националния фестивал на лавандулата. Сподели:", "date": "2018.07.15", "title": "България е №1 в света по добив на лавандулово масло"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BD%D0%BE%D0%B2%D0%BE-%D1%80%D0%B0%D0%B7%D0%BF%D0%BE%D1%80%D0%B5%D0%B6%D0%B4%D0%B0%D0%BD%D0%B5-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%87%D1%83%D0%BC%D0%B0%D1%82%D0%B0-news765872.html", "text": "По разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията. В състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“. Сподели:", "date": "2018.07.15", "title": "ПЪРВО В ПИК! Премиерът Борисов с ново разпореждане за борбата с чумата"}
{"url": "http://pik.bg/%D0%BE%D0%BE%D0%BD-%D0%BE%D1%82%D1%87%D0%B5%D1%82%D0%B5-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%BE%D1%82-2009-%D0%BD%D0%B0%D1%81%D0%B0%D0%BC-news765784.html", "text": "AFP, цитирана от \"Фокус\" Броят на загиналите мирни жители на Афганистан е достигнал рекордни нива през първото шестмесечие на 2018 година, показа проучване на ООН, публикувано в неделя, предава . Общо са загинали 1692 души, или с 1% повече от миналата година и това е рекорд, откакто ООН води такива статистически данни от 2009-а година. Още 3430 са ранени, което е с 5% по-малко от същия период на миналата година. Рекордът е поставен въпреки безпрецедентното за 17-годишния военен конфликт примирие между „талибаните“ и силите за сигурност на Афганистан през миналия месец, което, в общи линии, бе спазвано и от двете страни. Сподели:", "date": "2018.07.15", "title": " ООН отчете рекорден брой на загиналите в Афганистан от 2009 насам"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B2-%D0%B3%D0%BE%D0%BB%D0%B5%D0%BC%D0%B8%D1%8F-%D0%B4%D0%B5%D0%BD-%D0%B7%D0%B0-%D1%84%D1%83%D1%82%D0%B1%D0%BE%D0%BB%D0%B0---%D0%B6%D0%B5%D0%BB%D0%B5%D0%B7%D0%B5%D0%BD-%D0%BA%D0%B0%D0%BF%D0%B8%D1%82%D0%B0%D0%BD-%D0%BD%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D1%81-%D0%BF%D0%B0%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-news765558.html", "text": "- Трудно може да се направи прогноза за финален мач. Въпросните специалисти имат много добри познания в играта и щом фаворизират французите това може да е индикатор, но да се дава категорично предвиждане е трудно. - Доста тимове ми направиха добро впечатление. На Световното тази година играха 32 отбора, сериозен брой. Преди години бяха по 16 и след това започнаха да се увеличават. На мен ми направи голямо впечатление състава на Мароко. Те изиграха 3 мача, в които спокойно можеше да победят, но нямаха късмет пред гола. Но наистина се представиха добре. Традиционно силни отбори като Германия и Испания, пък обратното, те разочароваха с ранните си отпадания. Не знам колко хора са очаквали финал Франция - Хърватия, особено класиране на хърватите за финала. Дори и англичаните да се бяха класирали, щеше да е изненадващо за повечето привърженици на играта. Повечето очаквания бяха за успехи на Испания, на Германия. Но виждате, че сега във футболния календар се залага повече на изявите на клубно ниво, а не на тези на национално равнище. Националните отбори нямат толкова много мачове и не ги познаваме чак до такава степен тимовете, както клубните състави. А и повечето най-силни отбори на Мондиала като Франция, Белгия, Англия са с предимно млади играчи. Сменят поколенията, особено при французите - виждате там колко млади футболисти има, които тепърва ще се развиват, а и на колко добро ниво са в момента. - Как да ви кажа, за феновете винаги ще бъде по-интересно. Аз не мога да твърдя, че съм такъв фен, даже си говорихме с едни приятели от Франция, че за нас Световното първенство беше далеч по-интересно преди години, когато сме били по-млади. Много хора си спомнят първите Мондиали, които са гледали. Когато си гледал 4-5 и повече, то ти става безинтересно. При 48 отбора ще бъде много по-трудно да станеш шампион. Тъй като след тези тежки сезони в клубния футбол, след това ще трябва да играеш повече директни елиминации на Световното (за да спечелиш форума). Преди от тази гледна точка беше по-лесно. Макар, че сега програмата е такава, че съставите имат повече време за възстановяване. Преди - играеш полуфинала и след 1 ден финала. А в момента 4 дни имат едните за почивка, другите 5, което е много. Интересен факт е, че много хора очакваха, че хърватите няма да са възстановени за мача с Англия, а Хърватия показа много по-свежа игра през второто полувреме на срещата. Аз също мислех, че няма да са в толкова добра кондиция (предвид тежкия мач на \"шахматистите\" с Русия в 1/4-финалите). В момента обаче почти всичко на комерсиална основа е насочено към клубния футбол, но националното ниво е въпрос на чест. И затова от много време на национално равнище има такива изненади, без да подценявам спортно-техническите качества на хърватите. - Хърватите имат и традиции в други спортове - баскетбол, хандбал, водна топка. И доколкото знам, те не са чак на Балканите. Все пак имат някакъв по-различен манталитет. - Това също е важно, но не чак толкова. Броят на населението не е толкова важен във футбола. Вижте Китай, Индия, огромни държави, с голямо население, а не са на Световното. Ние в България сме свикнали да гледаме на количеството, а не на качеството. Уругвай, също като Хърватия не е с голямо население, но това не е важно във футбола. Ключово е, че хората работят както трябва във футбола, манталитетът им е друг. Въпросните страни нямат някакви супер качествени вътрешни първенства, но имат много класни играчи като единици с години наред. - От много време при нас има толкова много не достатъчно качествени чуждестранни футболисти. Постоянно идват некачествени играчи, ние ги величаем тука в началото, а после в един момент се чудим какво да ги правим. В Хърватия също сигурно имат по няколко чужденци в съставите. Самите легионери не са виновни, че идват в България. Сложен въпрос. Това е политика на клубовете. Не знам дали държавата може да направи нещо. Както нашите искат да излизат навън, така и чужденците идват тук, но по принцип при нас акостират много некачествени футболисти. А нашите момчета, няма какво да ги защитаваме. Защото и те са си виновни, ако са достатъчно качествени, няма кой да тръгне да взема играчи от чужбина. Не знам, на нашите таланти просто не им се работи, професионалният спорт е нещо жестоко и трябва много огромен труд. - Разбира се. Много хора говорят, че ръководителите във ФИФА не правят нищо, но аз не съм съгласен. Ето сега, предстои Мондиал през зимата в Катар, въведе се видео-наблюдението, преди това вкараха пасивната засада. Гледат да правят играта още по-атрактивна. И всичко това го осъществяват в името на футбола. На някой може да му се вижда странно видео-наблюдението, но в много спортове го има това нещо, подобна система. Виждате колко недоволство има от съдиите във футбола, а те го правят това нововъведение с идея напрежението и реферските неточности да спаднат. - Не знам дали имаме толкова средства да въведем ВАР. Виждате, повечето отбори играят с екипи - на не знам колко години. Много са скъпи тези технологии. А много тимове нямат и терени, където да играят. - Не за жалост, просто искат да харчат много пари за футболисти, вместо да си направят стадионите, базите. - Вижте, просто трябва да има някакъв подбор в ДЮШ. Зависи кой ги подбира, по какъв начин. Не може да вземеш някакъв, който няма никакви качества и да го развиваш. Трябва да вземеш таланти. На Запад една група възрастова са около 18-20 човека максимум. А тука в една възраст, във всеки един отбор има по 100 човека или 200, които им взимат някакви такси. И те затова ги ползват, те не ги взимат, за да ги развиват, а е така просто за масов спорт, то даже не е и масов, те са там да пречат на другите. Кой отбор на Запад има хиляда юноши? Имат по 5-6, най-много 7-8 възрастови групи, с най-много по 20 човека в тях. Не може един треньор в дадена възраст да тренира по 30-40 деца. Това е невъзможно. Всичко е направено с някаква цел - някои да вземат по едни 50 лева такси. Подборът е най-важното нещо. И да имаш някакви качества - ако няма кой да те тренира, няма какво да направиш. Хора, които не разбират се занимават с футбол. - Не съм голям фен на прогнозите. Трудно предвиждам резултати, но да кажем 2:1 или 1:0 за Франция. Сподели:", "date": "2018.07.15", "title": "ЕКСКЛУЗИВНО В ПИК! В големия ден за футбола - железен капитан на \"лъвовете\" с парещ коментар"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B0-%D0%B1%D0%BE%D1%81%D0%B8%D1%8F-%D1%86%D1%8A%D1%80%D0%B2%D1%83%D0%BB%D0%B8%D1%82%D0%B5-%D0%B8-%D1%84%D0%B0%D1%80%D1%81%D1%8A%D1%82-%D0%BD%D0%B0-%D0%B3%D0%BB%D0%B0%D0%B4%D1%83%D0%B2%D0%B0%D1%89%D0%B8-news765742.html", "text": "Това с гладните стачки изобщо не е нещо ново в историята – според нея те се провеждат още от древни времена. През миналия век обаче те придобиха ново измерение – кога морално (срещу несправедливости на съдебната система), кога политическо – срещу определени действия на управниците. Общото обаче е, че и в двата случая стачките са от ясни принципни позиции и с ясни крайни цели. Поради което срещат не само вътрешна, но и международна солидарност и нерядко завършват с успешен край. Макар и понякога с цената на човешки животи, както беше например в Ирландия в началото на 80-те години. Уви, у нас далеч не е така. Всъщност в последните 30 години има само една политическа гладна стачка на принципна основа – тази на поета Петър Манолов от лятото – есента на 1989 г. Сиреч преди „да избухне демокрацията“. И неслучайно тя събра съчувствието и подкрепата на почти цялата интелигенция. След 10 ноември обаче всички „гладуващи“ участваха по-скоро във фарсови изпълнения. Спомнете си например „палатковия лагер“ на 39-имата депутати от СДС през лятото на 1991 г. Ами то си беше един наистина многоетажен фарс! Те нямаха логично обяснение защо точно напускат парламента и отиват да гладуват. Не искали „комунистическа конституция“. Ами стойте в комисията по изработването ѝ и в пленарната зала при гласуването ѝ и се борете за „демократична“! Бавно вървяла работата по изработването на новия основен закон. Ами не я саботирайте, а с активното си участие я ускорете! Нали сте станали депутати именно с тази задача! Да се разпусне Великото народно събрание, защото нямаме в него мнозинство. Ами то по дефиниция това е демокрацията – управление на мнозинството над малцинството. Спечелете изборите, направете си мнозинство и управлявайте! А, не, по-лесно ни е да лежим на моравата пред парламента и да събираме „народната любов“. Включително и като лъжем, че гладуваме. Защото те лъжеха, че го правят. И се видя по снимките на баба Елка, дето „отиваше на работа“ в палатковия лагер след обилна закуска в близка баничарница. Или по онзи храбър гладуващ, дето геройски се разхождаше с абокат, през който редовно му вливаха глюкоза. Колкото до „народната любов“, тя се изразяваше предимно в устрема на начинаещи телевизионерки, пърхащи от нетърпение да докажат какви са вече и те „баш демократки“. В резултат ежедневно на обществото се снасяха комюникета за урината на Стоян Ганев, за кръвната картина на Стефан Савов, за количеството вода, изпито от „гладуващите клетници“ и т.н. Последният етаж на фарса обаче е, че именно благодарение на „гладуващите“ 39-има храбреци в последна сметка Конституцията беше приета. Бях участник в този процес и си спомням колко по-лесно се работеше по текстовете на новия основен закон в тяхно отсъствие. И как не само депутатите от БСП, но и колегите им от СДС негодуваха, когато 39-имата се върнаха в залата... Всъщност май именно тогава започнаха фарсовете с гладните стачки при демокрацията. Вероятно читателят ще си рече – ами какъвто фарсовият ни преход, такива и те. А и не само те. Защото преходът ни роди и други фарсови фигури. Спомням си например един отец Гелеменов. Още не мога да вдяна – как хем отец, хем не в расо, а във военна униформа, как не и с кръст в ръката, а със запасан на пояса пищов. Или пък Фори Светулката. Дето хем живееше в бившия Партиен дом, хем оттам бунеше абдалите срещу онези, дето са го построили. И след като „изгради“ със свещите си демокрацията и у нас, отиде да доусъвършенства и тази в САЩ... За Йоло Денев пък направо ми се говори с умиление. Той е в състояние да опропасти и окепази всеки протест, на който се появи. Но ако се върна пак на темата за „политическите“ гладни стачки до тази на „Босия с цървулите“ (пардон, май се оказа без цървули, но с „носят ме, мамо, на работа“ с мерцедеса на някакъв богаташ), върхът на умилението ми несъмнено отива към Сугарев. Е, те на това му се вика „професионален гладуващ“. Хем умира, хем остава жив. Че даже после става и за посланик в две държави и за консул в трета. През 1993 г. и той обяви „политическа“ гладна стачка с искане на оставката на тогавашния президент д-р Желев. Щото „бил се продал на комунистите“. Даже тогавашният му съратник Коруджиев ми се обади да ме пита вярно ли е това, че „иначе Еди ще умре“. Отговорих на Митко с две твърди „нье“. Първо, че съгласявайки се със седемте условия на БСП да го подкрепят за президент, Желю не им се е продал, а просто е приел едно компромисно предложение. И второ, че „Еди няма да умре“, защото е обикновен симулант в сферата на гладните стачки. Вероятно обаче и добър учител, както го показва и сегашният стачкуващ. Той определено си е за клинично лечение, но това е вече медицински, а не политически въпрос. Политическият обаче са реакциите на управляващите, които му обръщат внимание. Защото те оставят впечатлението за някаква тяхна гузност. За какъв дявол например и държавният глава трябваше да се ангажира с един чисто клиничен случай? Толкова ли няма по-важни дела, които да върши, че да пише жални молби до едно самозабравило се и определено страдащо от сериозни психически проблеми лице? Работа ли е на председателя на парламента да кърши пръсти за здравословното състояние на същото това лице? И да реве да не би то да вземе да умре? Между другото, понеже споменах по-горе за най-известните стачкуващи в края на миналия век, те бяха осъдени за терористични действия. Но поискаха статут на политически затворници. Иначе щели били да умрат. Но Желязната лейди Маргарет Тачър, по онова време министър-председател на Великобритания, хладно обяви, че това си е техен избор. И наистина остави да умрат десетима от участниците в гладната стачка. И какво? Ми нито падна английското правителство, нито се разпусна британският парламент. Ами нека и у нас държавните институции уважат правото на избор на едно очевидно психически неуравновесено лице. Иначе рискуваме броят на такива като него непрестанно да расте... Сподели:", "date": "2018.07.15", "title": "САМО В ПИК И \"РЕТРО\"! Проф. Драганов с горещ коментар: На Босия цървулите и фарсът на гладуващите"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%B4%D1%80%D0%B0%D0%BC%D0%B0%D1%82%D0%B0-%D0%B2-%D0%B1%D0%BE%D1%8F%D0%BD%D0%B0-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%B5-%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82-news765871.html", "text": "Първи подробности станаха ясни за самоубийството, разтърсило столичния квартал \"Бояна\". Припомняме, че по-рано днес мъж се самоуби в столичния кв. \"Бояна\". Мъжът е бил болен и се е самоубил, уточниха от пресцентъра на МВР. От там поясниха още, че става дума за самоубийство с огнестрелно оръжие. Според неофициални източници, цитирани от Нова телевизия, става дума за прокурор Васил Тончев, който се е прострелял в главата. Сподели:", "date": "2018.07.15", "title": "ИЗВЪНРЕДНО! Първи подробности за драмата в \"Бояна\"! Самоуби се високопоставен магистрат"}
