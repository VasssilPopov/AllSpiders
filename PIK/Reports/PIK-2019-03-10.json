{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%BE%D1%82%D1%81%D0%BB%D1%83%D0%B6%D0%B8-%D0%B2%D0%B5%D1%87%D0%B5%D1%80%D0%BD%D1%8F-%D0%B7%D0%B0-%D0%B2%D0%B7%D0%B0%D0%B8%D0%BC%D0%BD%D0%BE-%D0%BE%D0%BF%D1%80%D0%BE%D1%89%D0%B5%D0%BD%D0%B8%D0%B5-news825507.html", "text": "Днес е ден за прошка. Българската православна църква отбелязва Сирни Заговезни - неделята, в която по-младите търсят прошка от възрастните за своите волно и неволно допуснати грешки. Стотици хора поискаха и получиха прошка в столичния храм „Света Неделя“. По традиция Негово светейшество българският патриарх Неофит отслужи Вечерня за взаимно опрощение и прикани всеки българин да се включи във Великденските пости, които започват от утре и продължават до Великден. \"Пръв искам прошка от всички вас, както и сърдечно давам моята прошка на всекиго. Заедно да извървим дните на възкресението, което да посрещнем още по-добри и още по-чисти, преобразени от опита на великия пост. Прощавайте и простени ще бъдете\", каза патриарх Неофит. Според православния канон денят се нарича Неделя Сиропустна. Това е последният ден, в който вярващите слагат на трапезата си млечни храни, след което започват Великденските пости. Смисълът на поста е духовното пречистване, затова въздържанието е свързано не само с отказ от определени храни, но и с духовно смирение. Сподели:", "date": "2019.03.10", "title": "Патриарх Неофит отслужи Вечерня за взаимно опрощение"}
{"url": "https://pik.bg/%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D1%81%D0%B0%D0%BC%D0%BE-%D0%BF%D0%BE%D0%BC%D0%B8%D1%80%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-%D1%89%D0%B5-%D0%B4%D0%BE%D0%BD%D0%B5%D1%81%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%B8-%D0%BF%D1%80%D0%BE%D1%81%D0%BF%D0%B5%D1%80%D0%B8%D1%80%D0%B0%D1%89%D0%B0-%D0%B4%D1%8A%D1%80%D0%B6%D0%B0%D0%B2%D0%B0-news825418.html", "text": "”TB 21”у цитиранот \"Фокус\". Само помирено общество ще донесе стабилна и просперираща държава, заяви македонският премиер Зоран Заев по случай Сирни Заговезни-денят за прошка, цитиран от скопския телевизионен канал \"Днешният ден, Прошка, ни учи, че основните изрази на суетата и на зависимостта от нея са разделението и омразата. Днешният празник на прошката и помирението е шанс да се направи стъпка, за да разбие тази крепост пред общото ни бъдеще. Призоваваме се да следваме пътя на единството и взаимното разбирателство в интерес на всички граждани на страната ни. Подадохме ръка за помирение с всички наши съседи. Да подадем ръка и у дома като ценност, която е характерна за големите народи и нации. Нека го направим още един подвиг от всички нас, за всички нас. Нека приключим, нека оставим политиката на разделение и предизвикването на конфликти които разделят хората на \"наши\" и \"ваши“ в миналото . Да се стремим да разговаряме с различните, с другите, да изслушваме събеседниците и се опитваме да разберем техните виждания, дори когато не сме съгласни с тях. Само мирно общество, което обединява разнообразието от различия, ще донесе стабилна и просперираща държава за всички наши граждани. Сподели:", "date": "2019.03.10", "title": "Зоран Заев: Само помирено общество ще донесе стабилна и просперираща държава"}
{"url": "https://pik.bg/%D0%B2-%D0%BC%D0%BE%D1%81%D0%BA%D0%B2%D0%B0-6500-%D0%B4%D1%83%D1%88%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F-%D0%B8%D0%BD%D1%82%D0%B5%D1%80%D0%BD%D0%B5%D1%82-news825448.html", "text": "Около 6500 души се събраха днес в центъра на Москва на митинг за свободата на интернет, предаде ТАСС, позовавайки се на данни на министерството на вътрешните работи. Акцията е била съгласувана с властите. Полицаи и гвардейци следят за реда и сигурността по време на проявата. Кметството на Москва разреши днес да бъде проведен митинг в подкрепа на свободния интернет от 14 ч. местно време с участието на до 10 000 души. Демонстрантите протестират срещу плановете Русия да се сдобие с независим от чуждестранни сървъри интернет. Сподели:", "date": "2019.03.10", "title": "В МОСКВА: 6500 души излязоха да защитават свободния интернет"}
{"url": "https://pik.bg/%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%BE%D1%88%D0%BA%D0%B0-%D0%BE%D1%82-%D1%81%D0%BE%D1%84%D0%B8%D1%8F%D0%BD%D1%86%D0%B8-news825508.html", "text": "Обръщам се с молба за прошка към всички, които неволно съм засегнала с думи или действия. Това е написала в профила си в социалната мрежа Фейсбук кметът на София Йорданка Фандъкова по повод Сирни заговезни (Неделя на прошката). „В забързания ритъм на дните не винаги съм успявала да предвидя всички последици и да видя всяко нещо, което е трябвало да бъде направено. Бог ми е свидетел, че зад всеки проект, който реализираме стоят обичта към града ни и желанието София да се променя и да става все по-добра за живеене“, пише още Йорданка Фандъкова. Сподели:", "date": "2019.03.10", "title": "Йорданка Фандъкова поиска прошка от софиянци"}
{"url": "https://pik.bg/%D1%86%D1%8A%D1%80%D0%BA%D0%B2%D0%B0-%D0%B8-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%81%D1%8A%D1%80%D0%B1%D0%B8%D1%8F-%D1%81-%D0%B5%D0%B4%D0%BD%D0%B0%D0%BA%D0%B2%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%B7%D0%B0-%D0%BA%D0%BE%D1%81%D0%BE%D0%B2%D0%BE-news825408.html", "text": "Сръбският патриарх Ириней заяви след среща днес с президента Александър Вучич, премиера на страната Ана Бърнабич и външният министър Ивица Дачич, че държавата и църквата имат едно и също мнение за проблема с Косово и за начина, по който трябва да се реагира на него, предаде агенция „Танюг”, цитирана от БТА и БНР. Главата на Сръбската православна църква каза пред журналисти, че на срещата са разговаряли за приетата от косовския парламент платформа за преговори със Сърбия и за положението в Косово, което, по неговите думи, става от ден на ден по-тежко. Президентът Вучич каза след срещата, че е запознал църковния глава с текста на платформата и е благодарен на патриарха и членовете на Синода, че са го изслушали. Косовският парламент прие в четвъртък платформа за диалога със Сърбия, предвиждаща взаимно признаване на двете страни. Сърбия обаче отказва да продължи преговорите, след като през ноември Косово въведе 100-процентни мита за сръбски стоки. Косово, от своя страна, не иска да отмени митата, преди Сърбия да признае независимостта му. Сподели:", "date": "2019.03.10", "title": "Църква и държава в Сърбия с еднаква позиция за Косово"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%B8%D1%82%D0%B0%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%82%D1%83%D0%BD%D0%B5%D0%BB-%D0%B4%D0%BE-%D1%84%D1%80%D0%B0%D0%BD%D1%86%D0%B8%D1%8F-news825373.html", "text": "Италианският премиер Джузепе Конте временно спря конкурсите за изграждането на високоскоростната железопътна връзка с Франция, за да бъде дадено време за изглаждане на политическите разногласия по проекта, съобщи „Би Би Си”, циитрани от БНР. Той настоява всеки конкурс да получава изричното одобрение на правителството. Мултимилиардният проект е силно критикуван от движението „Пет звезди“, което издигна Конте и смята, че е по-целесъобразно средствата да бъдат похарчени за подобряване на съществуващите пътища и мостове. Но има подкрепата на коалиционния му партньор „Лигата“. Проблемите около железопътната връзка вътре в италианското правителство идват на фона на дипломатическото напрежение с Франция за имиграцията. Според „Би Би Си”, те могат да доведат и до правителствена криза в Италия. Железопътната връзка е съвместен проект на Рим и Париж, целящ да свърже Торино с Лион посредством 58-километров тунел под Алпите. Стойността на тунела от Торино до Лион се очакваше да бъде около 8,6 милиарда евро, но италианският транспортен министър Данило Тонинели заяви, че сумата е по-вероятно да е около 20 милиарда евро. ЕС първоначално обеща да финансира 40% от проекта, делът на Италия да е 35%, а на Франция - 25%. В петък френската транспортна министърка Елизабет Борн заяви, че Еврокомисията е предложила да увеличи дела си до 50%, като Италия и Франция покрият по 25%. Напрежението ескалира в четвъртък, докато вицепремиерът Матео Салвини и лидер на „Лигата“ заяви, че що продължи да участва в коалицията, докато не се натрупат твърде много „НЕ“ срещу тунела и други инфраструктурни проекти. Лидерът на „5 звезди“ Луиджи ди Майо, който също е вицепремиер, отвърна, като обвини Салвини в безотговорност с настояването си да се продължи тунелът. В събота Ди Майо се опита да успокои тревогите за правителствена криза, като написа във „Фейсбук”, че спорът „е решен положително“. А Салвини заяви, че „няма да има криза“. Понеделник е крайният срок, в който компанията, извършваща надзор на проекта, трябва да обяви конкурси за работа по тунела. Проектът започна преди около 20 години, като част от тунела вече е прокопана. Завършването му е предвидено за 2025 г. Доклад на италианското правителство твърди, че линията няма да е печеливша и прогнозира 7 млрд. евро загуби до 2059 г. Но методологията в документа бе подложена на силни критики. Очаква се след пускането в експлоатация на линията времето за пътуване между двата града да намалее наполовина, а именно до два часа. Тунелът ще съкрати и времето за пътуване между Париж и Милано от сегашните седем на четири часа. Сподели:", "date": "2019.03.10", "title": "Политическо напрежение в Италия заради тунел до Франция"}
{"url": "https://pik.bg/%D0%BE%D0%B1%D0%B5%D0%B7%D0%B2%D1%80%D0%B5%D0%B6%D0%B4%D0%B0%D1%82-4388-%D1%82%D0%BE%D0%BD%D0%B0-%D0%BD%D0%B5%D0%B3%D0%BE%D0%B4%D0%BD%D0%B8-%D0%BF%D0%B5%D1%81%D1%82%D0%B8%D1%86%D0%B8%D0%B4%D0%B8-news825440.html", "text": "Негодни и излезли от употреба пестициди ще бъдат премахнати от склада за съхранение в Долна Оряховица и обезвредени, съобщиха от пресцентъра на Община Горна Оряховица. Дейността се извършва по българо-швейцарския проект „Екологосъобразно обезвреждане на излезли от употреба пестициди и други препарати за растителна защита с изтекъл срок на годност”. Целта е да се осигури екологосъобразното обезвреждане на 4388 тона негодни за употреба пестициди и други препарати за растителна защита в 216 склада за съхранение в над 100 общини на територията на цялата страна. В склада в Долна Оряховица се съхраняват 33 тона прахообразни и 12 000 литра течни пестициди. След изваждането им те ще бъдат транспортирани във Франция. Складът е единственият на територията на община Горна Оряховица, който от преди 2000 г. съхранява негодни и излезли от употреба препарати за растителна защита. Сподели:", "date": "2019.03.10", "title": "Обезвреждат 4388 тона негодни пестициди"}
{"url": "https://pik.bg/%E2%80%9E%D0%BF%D0%B0%D1%80%D1%86%D0%B0%D0%BB%D0%B8%D0%B2%D0%B8%E2%80%9C-%D0%BA%D1%83%D0%BA%D0%B5%D1%80%D0%B8-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D1%81%D0%B5%D0%BB%D0%BE-%D1%81%D0%BD%D0%B8%D0%BC%D0%BA%D0%B0-news825453.html", "text": "Пъстро и шумно шествие от „парцаливи” кукери тръгна по улиците на варненското село Тополи на Сирни заговезни. Традицията е стара и има за цел да прогони злото и старото  и да дойде слънцето и радостта. Хората са маскирани и получават подаръци от своите съселяни. Цветното и шумно шествие беше посрещнато с радост и от възрастни, и от деца. Цветомир Милев и Христо Христов бяха маскирани като пират и свещеник. Те обясниха: „Това е традиционен обичай, който идва от село Аспарухово“. „Малко като пират съм облечен, но съм парцалив кукер. Това са парцаливи кукери. Сутринта събираме дрехи от всички хора, които са за изхвърляне. Това се прави, за да изхвърлят старото и да приемат новото. Идва пролетта, идва доброто. Трябва да се престрашим, да бъдем смели през идната година“. „В ролята на свещеник се чувствам много добре. Трябва да си прощаваме винаги, не само днес. Най-важното е да се забавляваме всеки ден колкото се може повече“. Светлана Иванова черпеше с бонбони, а Росен Русев с вино, тъй като днес има и личен празник. „Днес е ден за прошка, а с кукерите гоним и злите духове“. „Аз имам още един празник. Имам рожден ден днеска. Навършвам 74 години и на всички искам да кажа: Здраве!“ Сподели:", "date": "2019.03.10", "title": "„Парцаливи“ кукери превзеха село (СНИМКА)"}
{"url": "https://pik.bg/%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B7%D0%B0-%D0%B4%D0%B5%D0%BD-%D0%BD%D0%B0-%D1%82%D1%80%D0%B0%D1%83%D1%80-%D0%B2-%D0%B5%D1%82%D0%B8%D0%BE%D0%BF%D0%B8%D1%8F-news825509.html", "text": "Парламентът на Етиопия обяви понеделник за ден на национален траур, след като самолетът на Етиопските авиолинии се разби, убивайки всичките 157 души на борда, съобщава \"Франс прес. „Камарата на народните представители обяви 11 март 2019 г. за ден на национален траур за гражданите на всички страни, които си отидоха в този трагичен инцидент“, заявиха в Twitter от офиса на премиера на Етиопия Аби Ахмед. Сподели:", "date": "2019.03.10", "title": "Обявиха понеделник за ден на траур в Етиопия"}
{"url": "https://pik.bg/%D1%82%D1%80%D0%B8%D0%BC%D0%B0-%D1%81%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news825411.html", "text": "Днес в полунощ изтече срокът за събиране на подписи за кандидатите за президент на Северна Македония, съобщава БТА. Досега необходимите 10 000 подписа са събрали Стево Пендаровски, Гордана Силяновска-Давкова и Блерим Река. Подписи за участие в шестите президентски избори в страната събираха и Филип Петровски, Димче Петровски, Йосив Мирчевски и Господин Попоски, предаде агенция МИА. Очаква се Държавната избирателна комисия да издаде официално съобщение за броя на кандидатите, изпълняващи условието за участие в президентските избори, след като преброи подписите. Общият кандидат на 31 политически партии от коалицията, водена от СДСМ и Демократичния съюз за интеграция, Стево Пендаровски получи подкрепата на над 60 депутати в парламента и събра над 32 хиляди подписа от граждани. Кандидатката на опозиционната ВМРО-ДПМНЕ професор Гордана Силяновска-Давкова събра необходимите подписи само за един ден. Около 16 хиляди граждани се подписаха в подкрепа на нейната кандидатура. Необходимите подписи бяха събрани и от Блерим Река, подкрепен от Алианс за албанците и движение Беса. На пресконференция той обеща по-различна президентска кампания от другите кандидати. \"Аз ще се уча от гражданите, президентът е в служба на гражданите\", каза Река. Кандидатите за президент на Северна Македония трябва да представят кандидатурите си в Държавната избирателна комисия най-късно до 21 март, а предизборната кампания ще започне официално на 1 април. Първият кръг на президентските избори е насрочен на 21 април, а евентуалният втори кръг - на 5 май. Сподели:", "date": "2019.03.10", "title": "Трима са кандидатите за президентските избори в Северна Македония"}
{"url": "https://pik.bg/%E2%80%9E%D0%B6%D1%8A%D0%BB%D1%82%D0%B8-%D0%B6%D0%B8%D0%BB%D0%B5%D1%82%D0%BA%D0%B8%E2%80%9C-%D0%BE%D0%BF%D1%83%D1%81%D1%82%D0%BE%D1%88%D0%B8%D1%85%D0%B0-%D0%BC%D0%B0%D1%81%D0%BE%D0%BD%D1%81%D0%BA%D0%B0-%D0%BB%D0%BE%D0%B6%D0%B0-news825495.html", "text": "Участници в протестното движение \"жълти жилетки\" са извършили погром в седалището на масонскта ложа \"Великият изток на Франция\" във френския град Тарб, съобщи La Depeshe, цитиран от TACC. Според изданието, късно вечерта в събота протестиращите се приближили до сградата на организацията и започнали да хвърлят по фасадата различни предмети. По това време един от протестиращите се е прехвърлил в сградата и е отворил вратата отвътре. Прониквайки в сградата, протестиращите организираха погром в нея, като са изпочупили мебелите и стъклата. Един от протестиращите е изнесъл кутия с четири меча, които е поставил на перваза на прозореца на съседна сграда. Във връзка с инцидента е започнало разследване. Министърът на вътрешните работи на републиката Кристоф Кастанер сравнява инцидента с актове на насилие срещу евреи. \"След евреите, свободните масони\", пише той в социалната мрежа „Туитър“. \"Когато глупостта се конкурира с най-мръсната нетърпимост,\" продължава той. Според Министерството на вътрешните работи в 17-та поредна национална вълна на протест на \"жълтите жилетки\" в страната взели участие 28 хиляди души. Сподели:", "date": "2019.03.10", "title": "„Жълти жилетки“ опустошиха масонска ложа"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BA%D0%BE%D0%B3%D0%B0%D1%82%D0%BE-%D1%81%D0%BF%D1%80%D0%B5%D1%88-%D0%B4%D0%B0-%D0%BF%D1%80%D0%B0%D0%B2%D0%B8%D1%88-%D1%81%D0%B5%D0%BA%D1%81-news825326.html", "text": "Винаги сме знаели, че липсата на секс води до сериозни последствия, само виж какво се случва с колежките! След щателно проучване на учени от БАН в колаборация с още много други, представяме всички негативни елементи на сексуалното въздържание. Категорично препоръчваме да се запознаете с щетите и отново да повдигнете въпроса за петъчния тийм билдинг в Холандия и по-точно на червените фенери. Който не топва чушката, не трябва да яде, както и други работи. Виж защо в следващите редове. Губиш ритъм … касов! Проучване на американските учени показва, че ако решиш да се пазиш за сватбата, следващия път няма да имаш никакъв синхрон – почти като барабаниста и бас китарата. Освен слабо китарно соло, умните глави подозират и началото на края, в лицето на еректилната дисфункция. Кой нормален човек би могъл да си го причини доброволно, особено след като мастурбацията също влиза в графата за сексуални преживявания. Липса на синрон, бързо изпразване на пистолета и жена, мислеща разнообразни форми на кастрация, са само малка част от неприятните предстоящи моменти. Мастурбацията като начин на живот Лекарите препоръчват да скубеш пилето, да полираш шпагата, да търкаш магическата пръчка и да остриш ножката, между 4 и 6 пъти на седмица. Високата честота на освобождаване не води само до червени очи, жените знаят много добре, но и предпазва от рака на простатата. Липсват жени? Запази спокойствие, вземи кърпички и смело напред към PornHub – популярен медицински сайт, който позволява на всеки да бъде лекар и дори спасител, ако качва собствено съдържание. Процедурата все още не се таксува от здравната каса и при наличието на толкова бърза интернет връзка, наистина не разбираме как тази болест не е преборена? Сексът е здраве … освен дразнене на съседите, които не спират да блъскат по стените, защото твоята не спира да вика. Изследване от 2006-а година показва, че можете да регулирате и кръвното налягане. А знаете ли как се вдига? Като не правите секс с жена си, като не правите секс и със съседката. Не правите ли секс, вие сте зли хора, врагове на народа и на мъжкото съсловие, да не казваме и други обидни думи! Стрес Казвали сме го и преди, повтаряме го отново – ако не правите секс с жена си, тя ще вгорчи Вашия, нашия, както и живота на околните. Агресивната жена е такава, когато нейният мъж. Правете секс, спестете нервите на всички останали! Всеки следващ оргазъм освобождава повече ендорфини и оправя настроението моментално. 9 от 10 лекаря препоръчват секса за борбата със стреса, а десетия смята, че е задължителен! Няма депресия, господа, само сексуални ограничения. Имунната система отслабва Казали са учените, който не купува презервативи, купува илачи!  Може да не вярвате на нас, но Карл Чарнетски и Франсис Бренан Дж. са на друго мнение. Те събрали проби от слюнката на двойки, които правели секс по 2 пъти на седмицата. Познайте какво са открили – огромно количество имуноглоболин А. Точно той разкатава вирусите през зимата. Нурофенът може да помага, но сексът е съвсем друга работа, здравната каса няма влияние тук. Губиш работни сили Странно, но факт! Изследване на добрите хора в Орегон смята, че има интимна връзка между качеството на работа и сексуалните занимания. С други думи, ако правите секс, следващото повишение може да не бъде много далече. Причината? Сексът отключва креативната човешка страна, задоволяването е от особено значение и точно това гарантира най-добрите щастливи мигове. Бурните нощи водят до щастливи дни, не го забравяйте! Сподели:", "date": "2019.03.10", "title": "Учени установиха какво се случва, когато спреш да правиш секс"}
{"url": "https://pik.bg/%D1%81%D0%BA%D0%B0%D0%BB%D0%BF%D0%B5%D0%BB-%D0%BC%D0%BE%D0%BB%D1%8F-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BA%D0%BE%D0%BF%D0%B8%D0%B5-%D0%BD%D0%B0-%D1%86%D0%B5%D1%86%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87---%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%85%D0%B0--news825075.html", "text": "След серия пластични операции Дарина Павлова се превърна в копие на сръбската турбо фолк легенда Цеца Величкович. Приликата между двете вдовици милионерки е поразителна, а \"Мадам Мулти\" вече може да се похвали с т.нар. \"каменно лице\", което получи благодарение на играта на скалпела. По лицето на изпълнителката на \"Трепни\" също личат множеството пластични корекции и ботокс. Физиономията на Цеца няма нищо общо с лика на певицата от началото на кариерата ѝ. Феновете дори твърдят, че любимката им разхожда разкривеното от операции лице на италианската дизайнерка Донатела Версаче, която е сред най-тунингованите дами в Европа. Последователите на вдовицата на Илия Павлов забелязаха, че е станала неразличима от балканската легенда на фолка. Двете са смугли, с тъмни очи и коса, правени носове, скули, издути устни и много филъри, с които прикриват бръчките си. За капак и двете са вдовици на меко казано спорни фигури, а мъжете им, забъркани в мафиотски сделки, бяха показно застреляни. Желко Ражнатович-Аркан бе гръмнат на 15 януари 2000 г., а Илия Павлов три години по-късно - на 7 март 2003-а. Ако е норма всяка фолк певица да има поне една пластична корекция по лицето или тялото си, Цеца Величкович е преживяла поне 10. Физиономията на 45-годишната сръбкиня вече е напълно безизразна. Според запознати, навремето Аркан категорично забранявал на Цеца да си прави каквито и да било корекции. След смъртта на легендарния сръбски лидер обаче певачката наваксала със скалпела. Дарина Павлова също се опитва да скрие следите от остаряването, но така само добива все по-плашещ вид. Броят на корекциите ѝ трудно може да бъде пресметнат, защото са доста - нос, устни, скули, чело, брадичка, много ботокс, филъри и хиалурон. Отделно наля кубици в бюста и постави най-скъпи фасети за зъбите, за да добие холивудска усмивка. Дарина почти няма телесна част, която да не е коригирана със скалпела, но дали \"поправките\" са успешни или, не могат да кажат най-близките ѝ, пише седмичник. А сега вижте как изглеждаха двете вдовици на младини, когато разчитаха на натуралната си красота, а не на пластичните си хирурзи: Сподели:", "date": "2019.03.10", "title": "СКАЛПЕЛ, МОЛЯ: Дарина Павлова се превърна в копие на Цеца Величкович - вижте как изглеждаха двете вдовици преди пластичните операции (СНИМКИ)"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%82%D0%B8%D0%B2%D0%B0-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BF%D0%BE-%D0%BA%D0%B8%D0%B1%D0%B5%D1%80%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-news825445.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва утре, 11 март 2019 г. (понеделник) в конференция на тема „Киберсигурността в Европейския съюз: начини да отговорим на все по-нарастващите заплахи“. Форумът ще се проведе в зала „Триадица“ на „Гранд хотел София“, а негови организатори са Центърът за европейски изследвания „Вилфрид Мартенс“, Фондация „Ханс Зайдел“ и Сдружение „Граждани за европейско развитие на България“. Конференцията ще бъде открита в 10,00 часа от председателя на ПГ на ГЕРБ и председател на Комисията по вътрешна сигурност и обществен ред Цветан Цветанов, от кмета на София и председател на Сдружение „Граждани за европейско развитие на България“ Йорданка Фандъкова, от еврокомисаря по цифрова икономика и цифрово общество Мария Габриел, от политическия директор на Центъра за европейски изследвания „Вилфрид Мартенс“ Роланд Фройденщайн и от представителя на Фондация „Ханс Зайдел“ за България Богдан Мирчев. В рамките на форума презентации ще изнесат еврокомисарят Мария Габриел, Явор Колев - началник на отдел “Киберпрестъпност“ в ГДБОП, Красимир Симонски - заместник-председател на Държавна агенция „Електронно управление“, Васил Грънчаров - директор „Мрежова информационна сигурност\", Виолета Дъчева - директор на Специализирана дирекция „Информационна сигурност“ в ДАНС, Георги Шарков - съветник по въпросите за киберотбраната на министъра на отбраната и Албена Спасова - Международна академия за разследване на киберпрестъпления. Сподели:", "date": "2019.03.10", "title": "Цветан Цветанов отива на конференция по киберсигурност"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%85%D0%B5%D0%B9%D1%82-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B7%D0%BB%D0%BE%D0%B1%D0%BD%D0%BE-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0---%D0%BF%D0%BE%D0%B3%D0%B0%D1%87%D0%B0%D1%82%D0%B0-%D0%BD%D0%B0-%D0%B1%D0%B5%D0%B1%D0%B5%D1%82%D0%BE-%D0%B9-%D0%B1%D0%B8%D0%BB%D0%B0-%D0%B3%D0%BE%D0%BB%D1%8F%D0%BC-%D0%BA%D0%B8%D1%87-news824725.html", "text": "„Голям кич“ нарекоха интернет потребители спретнатата от „Мис България 2000“ Антония Петрова- Батинкова погача по повод 40 дни от раждането на сина й Благовест, видя HotArena. Повод за хейтването на моделката от над 200 човека в интернет стана постът й, в който тя с 50 реда обяснява как е изкарала родата й личния празник. „Благодаря на тези 40 жени, които орисаха на 40-ия ден нашия Принц! Темата на празненството ни бе Мартеницата, белият и червеният цвят, олицетворение на сила и чистота, както и символът на Щъркела, който донася най-желаното бебе и с него разцъфва пролетта, символ на чистота и ново начало на един изключителен, нов живот, какъвто ще бъде този на сина ни“, започна Антония, като продължи с благодарности към присъстващи, роднини, ресторант и близките. „Кому е нужен този отчет, Антония“, попита първа актрисата Вили Марковска, която естествено не получи отговор. „Защо на моите партита няма пелена от сух лед, ще се гръмна“, контрира и политическият анализатор Георги Харизанов под поста на снимка на майката, която реже торта и около нея всичко е в червено и бяло. От „Горкото й бебе бест Батинков Принца, гледа сякаш е чело поста й“ до „Споко и ние сме родители, не си родила Младенеца, че чак толкова да се хвалиш“, продължиха цветущите коментари в нета. „Не знам как да коментирам злобата на хората, погачата ми си беше прекрасна. Нито ме вълнува какво ще кажат хората, нито ще ме трогнат“, отвърна от своя страна Антония. Сподели:", "date": "2019.03.10", "title": "СТРАШЕН ХЕЙТ: Нападнаха злобно Антония Петрова - погачата на бебето й била \"голям кич\""}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D0%B0%D1%81%D1%82%D1%80%D0%BE%D0%BA%D0%B0-%D0%BD%D0%B0-%D1%82%D0%B8%D1%82%D0%B0-%D0%B8-%D1%81%D1%8A%D1%80%D0%B0%D1%82%D0%BD%D0%B8%D1%86%D0%B8%D1%82%D0%B5-%D0%BC%D1%83-%D0%B2-%D0%B0%D1%80%D0%B5%D1%81%D1%82%D0%B0-news825500.html", "text": "Специализираният наказателен съд остави в ареста и тримата задържани за отпускане на пенсии чрез фалшиви документи. Те са привлечени към наказателна отговорност след специализирана акция в НОИ – Силистра в петък, предава Би Ти Ви. Сред тях е Милен Пенчев, който е директор на осигурителния институт в Силистра и баща на певицата Тита. Според прокуратурата фалшифицирани пенсионни досиета са били придвижвани в администрацията на осигурителния институт с гриф „Силно мой човек – Пенчев”. Аферата се изразявала в подправяне на досиета, така че хора с минимален трудов стаж да получават много по-високи пенсии, казаха от държавното обвинение. Сподели:", "date": "2019.03.10", "title": "ОТ ПОСЛЕДНИТЕ МИНУТИ: Оставиха пастрока на Тита и съратниците му в ареста"}
{"url": "https://pik.bg/%E2%80%9E%D0%BD%D0%BE%D0%B2%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F%E2%80%9C-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%8A%D1%82-%D0%BD%D0%B0-%D0%B4%D1%80%D0%BE%D0%B3%D0%B0%D1%82%D0%B0-%D1%81%D1%82%D0%B0%D0%B2%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%B5%D0%BD-news825391.html", "text": "Балканският път на дрогата става по-малко привлекателен, пише в обширен материал македонският вестник “Нова Македония“, цитирани от „Фокус”. В световния доклад на Организацията на обединените нации за наркотиците и престъпността (UNODC) през 2018 година се изчислява, че около 450 000 души са починали през 2015 г. в резултат на употребата на наркотици. От тези смъртни случаи 167 750 са пряк резултат от разстройства, причинени от употребата на различни наркотични вещества. Според други проучвания на UNODC световното производство на опиум през 2016 г. се е увеличило с една трета в сравнение с предходната година. Различни проучвания обаче показват, че количеството конфискуван хероин в световен мащаб се е увеличило драстично от 2015 г. насам. В докладите се посочва, че наред с големия брой конфискации, смъртните случаи, свързани с употребата на хероин, също се увеличават. Тези данни показват, че наркотиците представляват голяма заплаха за здравето и благосъстоянието, безопасността, сигурността и устойчивото развитие на обществото. Поради тази причина е необходим незабавен отговор за справяне с пазара на наркотици и неговото намаляване в световен мащаб. От основните маршрути, през които преминават наркотиците, балканският маршрут става по-малко привлекателен. Чрез увеличаване на търсенето на пазара на наркотици се увеличава и количеството, което се транспортира. Макът, който е от ключово значение за производството на хероин, се отглежда незаконно в три от най-големите региони на света - Югозападна Азия, Югоизточна Азия и Латинска Америка. Афганистан и Пакистан снабдяват Югозападна Азия, Близкия изток и Европа. Мианмар и Лаос доставят в Югоизточна Азия и Океания, а Мексико, Колумбия и Гватемала доставят в Америка. След рязкото намаляване на производството в Югоизточна Азия през последните години - около 85%, световното производство на опиум до голяма степен идва от Афганистан, а тези данни се потвърждават от проучване на Европейския център за мониторинг на наркотиците и наркоманиите. Данните от доклада на Европейския център за мониторинг на наркотиците и наркоманиите от 2015 г. показват, че производството на хероин се увеличава. Маршрутът, който свързва Афганистан с Иран, а след това и през Турция, е най-краткото разстояние до европейските пазари на потребителите. По-голямата част от конфискациите по този стар маршрут се извършват в Иран и Турция. Иран е най-големият конфискатор на хероин в света в продължение на няколко години. От Турция трасето минава на юг през Гърция, Македония, Албания, Италия, Сърбия, Черна гора и Босна и Херцеговина и на север през България, Румъния, Унгария, Австрия, Германия и Холандия. Хероинът влиза и преминава през Европа през Балканския, Северния и Южния маршрут. Балканският маршрут губи инерцията си поради актуализирането на южния път и присъединяването на няколко държави към Европейския съюз от Югоизточна Европа, така че престъпните организации полагат усилия за намиране на нови начини за преминаване през северния път. Транспортирането на хероин се осъществява чрез пътнически и товарни превозни средства или редовни автобусни линии, организирани от престъпни групи. По време на транспортирането се използват различни начини за скриване на хероина в превозното средство: скрити между различни стоки или залепени към различни части от превозното средство, според проучвания на Европол. Сподели:", "date": "2019.03.10", "title": "„Нова Македония“: Балканският път на дрогата става по-малко привлекателен"}
{"url": "https://pik.bg/%D0%B5%D1%82%D0%BE-%D1%82%D0%BE%D0%B2%D0%B0-%D1%81%D0%B0-%D1%87%D0%B5%D1%82%D0%B8%D1%80%D0%B8%D1%82%D0%B5-%D0%BD%D0%B0%D0%B9-%D1%80%D0%B5%D0%B2%D0%BD%D0%B8%D0%B2%D0%B8-%D0%B7%D0%BE%D0%B4%D0%B8%D0%B8-news825325.html", "text": "Всеки е изпитвал пориви на ревност поне веднъж в живота си. Това е нормално, когато сте силно влюбени в някого и не искате да го загубите. Умерената ревност дори работи в наша полза - така показвате, че наистина ви е грижа за човека до вас, че много държите на него и партньорът може да се почувства поласкан. Телците искат наистина да притежават партньора. Тези знаци ценят вещите, материалните облаги, искат винаги да имат скъпи и ценни предмети. Затова понякога проявяват тези свои чувства и що се отнася до хора. Искат да си създадат красив и луксозен живот с половинката, да са винаги заедно. Смятат, че партньорът им принадлежи и постоянно трябва да го пазят от другите хора. Очакват непрекъснато внимание, желаят половинката да им отделя цялото си време. Така може да задушат гаджето си. Те са горди и магнетични. Изпитват нужда постоянно да са център на внимание и някой непрекъснато да ги обсипва с внимание, възхищение, любов. Очакват това, трябва да са най-важното нещо в живота на партньора си. Често не всеки може да ги засипе с чак толкова внимание, почит и жестове и затова Лъвовете стават несигурни и нервни. Започват да се чудят защо човекът не е фокусиран изцяло върху тях, защо не им отдава пълно внимание. И си представят най-лошото. Започват да си мислят, че партньорът флиртува, изневерява, сърдят се, защото егото им не позволява да са на второ място след кариера, учене, семейство и т.н. И ревнуват от всичко. Тези знаци виждат злото и опитват да се борят с него. Но често виждат само и единствено лошото. Те са прекалено критични към себе си и другите, изискват невъзможни неща от околните. Когато някои не покрие всичките им критерии и не успее да осъществи всичките им желания и искания, те се чудят как това е възможно, стават песимисти и започват да ревнуват. Смятат, че половинката има нещо по-значимо в живота и започват да се съмняват във всичко. Ако партньорът каже, че е болен или изморен и затова не идва на срещата, те вече са сигурни, че той изневерява. Скорпионите са зодиакалните знаци, които имат най-големи проблеми с доверието. И не само към гаджета, а и към приятели, роднини, колеги и т.н. За тях е невероятно трудно да повярват на някого, да му доверят тайните си, да се размекнат пред любим човек. Преживяват предателствата и разделите много тежко и емоционално, затова са се зарекли, че повече няма да оставят някой да ги прави на глупаци и никога повече няма да се доверяват. Не могат да преглътнат раните от миналото, затова смятат, че всеки нов човек в живота им ще постъпи по подобен начин. Започват да ревнуват, да се съмняват във всичко мило, което им казва половинката. Постоянно мислят, че партньорът изневерява или лъже, защото това им се е случвало преди и са виждали много приятели в подобни ситуации. Ето и кои са най-ревнивите зодиакални знаци. Телец Лъв Дева Скорпион Сподели:", "date": "2019.03.10", "title": "Ето това са четирите най-ревниви зодии"}
{"url": "https://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BD%D0%B0%D0%B4-16-%D0%BA%D0%B8%D0%BB%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B5%D0%BD-%D1%82%D1%8E%D1%82%D1%8E%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news825405.html", "text": "Полицията от Козлодуй е открила и иззела 16.6 кг контрабанден тютюн от тайници край кооперативния пазар в село Бутан, Врачанско. Акцията е проведена на 9 март (събота), съобщават от ОД на МВР във Враца, цитирани от „Конкурент”. Стоката била прибрана в 2 полиетиленови чувала. Въперки опитите на ченгетата да установят собственика й, никой не си признал, че тютюнът е негов. Стоката е прибрана, като е описана надлежно от полицаите. Сподели:", "date": "2019.03.10", "title": "Намериха над 16 кила контрабанден тютюн във Врачанско"}
{"url": "https://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BF%D0%BE%D0%B6%D0%B0%D1%80-%D0%BF%D0%BB%D0%B0%D0%BC%D0%BD%D0%B0-%D0%B2-%D0%BC%D0%B5%D1%81%D1%82%D0%BD%D0%BE%D1%81%D1%82%D1%82%D0%B0-%D0%BA%D0%B0%D0%BC%D0%B1%D0%B0%D0%BD%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-news825513.html", "text": "Сухи треви горят в местността „Камбаните“ в София. Потребители публикуваха кадри от пламъците във Фейсбук. Пожарът вече е локализиран, каза пред „Фокус” началникът „Национален оперативен център“ към ГД „Пожарна безопасност и защита на населението“ комисар Тошко Бързилов. По думите му няма нищо притеснително. Сподели:", "date": "2019.03.10", "title": "ОГНЕН АД: Пожар пламна в местността \"Камбаните\" в София"}
{"url": "https://pik.bg/%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D1%8F%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B8-%D0%B4%D0%B5%D1%81%D0%B8-%D1%86%D0%BE%D0%BD%D0%B5%D0%B2%D0%B0-%D0%BF%D0%BE%D1%87%D0%B8%D0%B2%D0%B0-%D0%BD%D0%B0-%D0%BC%D0%B0%D0%BB%D0%B4%D0%B8%D0%B2%D0%B8%D1%82%D0%B5-%D1%81-55-%D0%B3%D0%BE%D0%B4%D0%B8%D1%88%D0%BD%D0%BE-%D0%B3%D0%B0%D0%B4%D0%B6%D0%B5-news825484.html", "text": "Щерката на покойния журналист Димитър Цонев – Деси, замина за Малдивите със сина си Янчо и с приятеля си Явор Стефанов. Според запознати 55-годишният бизнесмен се разбирал добре с момчето и се стараел да му угажда, за да впечатли половинката си. „Много съм щастлива, че сме тук тримата заедно. Това е една чудесна възможност да се сплотим”, коментира Цонева. Деси и Явор са заедно от 2 години, а миналия октомври се сгодиха. Тя твърди, че Стефанов я извадил от депресията след смъртта на баща й и върнал усмивката на лицето й. Възрастовата им разлика от 19 години хич не я притеснявала, защото вече харесвала само зрели мъже и такива под 45 изобщо не я привличали. Бизнесменът е основния издател на учебници в България – той е едноличен собственик на издателствата „Анубис” и „Булвест 2000”, има и печатница, пише столичен седмичник. Сподели:", "date": "2019.03.10", "title": "ЗА ЛЮБОВТА НЯМА ГРАНИЦИ: Деси Цонева почива на Малдивите с 55-годишно гадже"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D0%B4%D0%B0%D0%BB%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D0%BD%D0%B8-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0-news825328.html", "text": "Не вярваме, че половинката ни е вярна? Срещу 380 лв може да й направим тест на полиграф, който ще докаже има ли \"интимна лоялност\" към партньора си, предаде \"Монитор\". Изследванията се правят от частни фирми, които са купили необходимата техника и могат да проверят истинността на казаното от всеки. От фирмите твърдят, че достоверността на изследването е почти 100 процента. Компаниите предлагат дори и корпоративни изследвания, за да разберат кои служители са лоялни, кои крадат и кои могат да изнесат конфиденциална информация от фирмата, обясниха още пред „Монитор“ от няколко столични компании за изследване с полиграф. Цената на проучването на един служител е 250 лева, но ако дойдат например повече от десет в пакет, то сумата ще е значително по-малка. На изследвания с полиграф се подлагат и роднини, които са заподозрени в кражби или измами с имоти. Така само преди месец през столична фирма за подлагане на детектор на лъжата са минали седем души, които са били от една рода. Те е трябвало да докажат колко пари са взели от продажбата на общ имот. Някои казвали, че са получили по 40 лева на квадрат, а други били категорични, че не са взели повече от 20. След изследването с полиграфа обаче се оказало, че общата цена е била 50 лева. Това се установило, след като на всеки един от наследниците резултатите се оказали неверни или, иначе казано, всеки един от тях е лъгал. Сподели:", "date": "2019.03.10", "title": "Как да разберем дали половинката ни изневерява"}
{"url": "https://pik.bg/%D0%BA%D0%BE%D1%83%D1%82%D0%B8%D0%BD%D1%8C%D0%BE-%D0%BE%D0%B1%D0%BC%D0%B8%D1%81%D0%BB%D1%8F-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news825456.html", "text": "Атакуващият футболист на Барселона Фелипе Коутиньо вече мисли за напускане на \"Ноу Камп\". Според информации на \"Дейли Стар\" той обмисля евентуален трансфер в Манчестър Юнайтед и е споделил пред испанските играчи на \"червените дяволи\", че се надява да бъде привлечен на \"Олд Трафорд\" през лятото. Това ще бъде сензационен ход от негова страна и ако този трансфер стане факт феновете на бившия му отбор Ливърпул едва ли ще са доволно от решението на Коу. Той бе любимец на привържениците на Пуул, а сега може да се озове на \"Олд Трафорд\". На Фелипе не му върви в Барса и продажбата му ще бъде логичен ход, като неговото име се спряга и за преминаване във френския действащ шампион ПСЖ, акцентира \"Гол\". Бразилецът в момента дори не е от най-твърдите титуляри в Барса, а освен това се очаква след пристигането на Френки де Йонг от Аякс през лятото ситуацията му да се утежни сериозно, ако той все пак реши да остане в клуба и да се бори за мястото си. От Юнайтед ще трябва да извадят 86 милиона паунда за привличането на Коутиньо, а интерес от страна на тима към него определено не липсва. Сподели:", "date": "2019.03.10", "title": "Коутиньо обмисля трансфер на \"Олд Трафорд\"?"}
{"url": "https://pik.bg/%D1%81%D1%82%D0%B5%D0%B2%D0%BE-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D1%89%D0%B5-%D1%81%D0%B5-%D1%84%D0%BE%D0%BA%D1%83%D1%81%D0%B8%D1%80%D0%B0%D0%BC-%D0%B2%D1%8A%D1%80%D1%85%D1%83-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%BF%D0%BE%D0%BC%D0%B8%D1%80%D0%B5%D0%BD%D0%B8%D0%B5-news825430.html", "text": "”TB 21”, цитиран от \"Фокус\". Консенсусният кандидат за президент Стево Пендаровски разговаря днес с гражданите на Битоля, въпреки че кампанията все още не е започнала, пише на своята електронна страница скопският телевизионен канал „Мисля, че през следващия период, месец, месец и половина от кампанията си, искам да се съсредоточа специално върху този проблем. Това, което премиерът Заев нарече национално помирение. Нашата задача е да инициираме кой ще дойде до изцелението на тези рани, ”каза днес в Битоля Стево Пендаровски. Въпреки че кампанията все още не е започнала, и Пендаровски, и Силяновска прекарват дните си из градовете в Македония, отбелязва телевизионният канал. Сподели:", "date": "2019.03.10", "title": "Стево Пендаровски: Ще се фокусирам върху националното помирение"}
{"url": "https://pik.bg/%D1%80%D0%B0%D0%B4%D0%B0%D0%BD-%D0%B8%D0%B7%D0%BF%D1%8A%D0%BB%D0%B7%D1%8F-%D0%BE%D1%82-%D0%B4%D1%8A%D0%BB%D0%B1%D0%BE%D0%BA%D0%BE%D1%82%D0%BE-%D0%B1%D0%BB%D0%B0%D1%82%D0%BE-%D1%81%D1%8A%D1%81-%D0%B7%D0%B0%D0%B2%D0%B5%D1%82%D0%B0-%D0%BD%D0%B0-%D1%81%D0%B0%D1%88%D0%BE-%D0%B4%D0%BE%D0%BD%D1%87%D0%B5%D0%B2---%D0%B1%D0%B8%D1%82%D0%BA%D0%B0%D1%82%D0%B0-%D1%81-%D0%B3%D0%B5%D1%80%D0%B1-%D0%BE%D0%B1%D0%B0%D1%87%D0%B5-%D0%BD%D0%B5-%D0%B3%D0%BE-%D1%81%D0%BF-news825505.html", "text": "Радан Кънев изпълзя от дълбоката дупка на политическото си падение днес в последен опит да се върне на обществената сцена, от която изпадна след поредица позорни изборни неудачи. Незнайно по какви причини точно той е решил да зове ЕНП да изключи ГЕРБ от редиците си. Не че напънът му не е разбираем - всяко джудже мечтае да скочи на раменете на исполин, за да се възвиси. А че е джудже в политиката Кънев е вече доказано. С това си „изявление“ той се надява да напомни на петте човека, които някога са гласували за него, за същeствуването си. Но така напомня и на обществото за политическото битие на персонажа Рада Дълбоката, както бе известен той след разкритията на Ицо Петрофф за двойнствените му сексуални щения. Та след днешното му изпълзяване от дълбините също толкова спонтанно изниква въпросът коя е Рада Дълбоката, че да иска изключването на ГЕРБ от ЕНП. За тази партия са гласували над 1,2 милион души само на последните парламентарни избори, тя печели всички партийни избори от самото си създаване. Кънев може да се похвали само с гласовете на роднините си и приятелите им. Така че не е дълбока, а смешна и плитка идеята Рада Дълбоката да се сравнява с ГЕРБ. От опита му лъсва фактът, че спазва завета на един негов близък приятел - газовият олигарх Сашо Дончев: „Трябва да се сбиеш с големите, с Борисов, за да те забележат“. Та Рада Дълбоката е решил да излиза и да се сбива с големите, ама е време да погледне реалността в очите, а тя е такава – никой не го помни освен с воплите му за джендъризъм, Истанбулска конвенция и тоталния му провал като политик. Сподели:", "date": "2019.03.10", "title": "Радан изпълзя от дълбокото блато със завета на Сашо Дончев - битката с ГЕРБ обаче не го спасява от позора на политическо джудже и виден джендър"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%BA%D1%80%D0%B0%D0%B6%D0%B1%D0%B0-%D1%81%D1%80%D0%B5%D1%89%D1%83-%D1%81%D0%B8%D0%BD%D0%B8%D1%82%D0%B5-%D1%82%D0%B5%D0%B6%D1%8A%D0%BA-%D0%B7%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D0%BB%D0%B5%D0%B2%D1%81%D0%BA%D0%B8-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news825443.html", "text": "Лудогорец победи с 2:0 като гост Левски в ключов мач от 25-ия кръг на Първа лига. Голове на Марселиньо и Лукоки. \"Синя лавина\" от привърженици на \"Герена\", пълен стадион и мощна подкрепа от трибуните за домакините. Гостите обаче показаха по-добра игра и стигнаха до трите точки. Главен съдия на сблъсъка бе Драгомир Драганов. \"Орлите\" създадоха много повече положения за попадение в двубоя. Голът на Марселиньо в 21-ата минута обаче падна след дискусионна атака. Останаха съмнения, че бразилецът извършва фаул срещу Райнов малко преди да прати кълбото в мрежата. В самия край на спора Лукоки се разписа за 0:2. Тимът от Разград е лидер във временната таблица на шампионата с 5 точки аванс спрямо втория в класирането отбор - ЦСКА. Левски е на третата позиция с 8 пункта изоставане от \"орлите\". Георги Дерменджиев, който е бивш наставник на Лудогорец, сега води Левски. Стойчо Стоев, който пък в кариерата си бе начело и на \"сините\", се завърна в Разград, за да е треньор на \"зелените\". Серкан Юсеин в 6-ата минута стреля силно от далечна дистанция, а Михайлов парира кълбото. 2 минути по-късно Вандерсон се озова на много добра стрелкова позиция, шутира останал очи в очи с Ники Михайлов, а стражът на домакините се отличи с класно спасяване. В 10-ата минута Кешерю прати, след изстрел с глава, топката в лявата странична греда, кълбото пък не пожела да влети в мрежата, малшанс за \"орлите\" в ситуацията. Костов от домакините навлезе остро в наказателното поле на Лудогорец в 19-ата минута, пробва подаване по земята към Паулиньо, а играч на \"зелените\" се намеси вещо и изби топката преди тя да попадне в бразилеца от състава на Левски. В 21-ата минута Марселиньо пък проби в половината на \"сините\" и реализира - 0:1. При головата атака останаха съмнения за фаул именно на Марселиньо срещу Мартин Райнов, реферът обаче прецени, че нарушение няма. Дискусионна ситуация. Секунди по-късно Станислав Костов пропусна да вкара от близка дистанция. Мариани проби по лявото крило в 35-ата минута и центрира към Паулиньо, бразилецът обаче не съумя да засече топката на метри от вратата. Секунди след това последва силен, но неточен изстрел на Кешерю в отсрещната половина. Така Лудогорец имаше гол преднина до почивката. Вандерсон в 52-ата минута пропусна да реализира от добра позиция. В 71-ата минута Марселиньо шутира остро по земя, а кълбото премина на сантиметри от дясната странична греда на вратата пазена от Михайлов. Живко Миланов се появи в игра за домакините в заключителните минути на двубоя. Влезлият като резерва за гостите Швиерчок нямаше късмет пред гола в 84-ата минута. Лукоки в добавеното време на мача пък се разписа за крайното - 0:2 в полза на действащите шампиони в Първа лига. Н. Михайлов; Цветкович, Яблонски, Н. Рейш, Горанов; Тиам, Райнов; Кабрал, Мариани, Паулиньо; Костов Илиев; Сисиньо, Моци, Григоре, Недялков; Дяков, С. Юсеин; Лукоки, Марселиньо, Вандерсон; Кешерю Сподели:", "date": "2019.03.10", "title": "ДРАМА НА \"ГЕРЕНА\": Кражба срещу \"сините\"? Тежък \"зелен\" удар по Левски... (СНИМКИ/ОБНОВЕНА)"}
{"url": "https://pik.bg/%D0%B2%D1%8F%D1%82%D1%8A%D1%80-%D0%BE%D1%82%D0%BD%D0%B5%D1%81%D0%B5-%D0%BF%D0%BE%D0%BA%D1%80%D0%B8%D0%B2%D0%B8-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news825469.html", "text": "Силен вятър събори множество дървета и части от покриви в централния румънски окръг Брашов днес, а близо 5000 души в източния окръг Вранча останаха без електричество, след като вятърът прекъсна кабели на електроснабдителната мрежа, предаде БТА. Няма данни за пострадали, но Службата за извънредни ситуации препоръча на хората да останат на безопасни места, а ако се намират на улицата, да избягват преминаване покрай дървета, стълбове, рекламни билбордове или сгради в процес на строеж. Националната служба по метеорология обяви предупреждение жълт код за силен вятър в общо 21 окръга в североизточната, централната и югоизточната част на страната, а оранжев код е обявен в окръзите Бистрица-Нъсъуд, Марамуреш и Бузъу. Скоростта на вятъра на места достига 120 километра в час. Сподели:", "date": "2019.03.10", "title": "Вятър отнесе покриви в Румъния"}
{"url": "https://pik.bg/%D0%BC%D0%B8%D0%BD%D0%B5%D0%BD-%D0%BB%D0%BE%D0%B2%D0%B5%D1%86-%D1%86%D0%B8%D0%B1%D1%8A%D1%80-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%BE%D1%82-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%BE-%D1%80%D1%83%D0%BC%D1%8A%D0%BD%D1%81%D0%BA%D0%BE-%D1%83%D1%87%D0%B5%D0%BD%D0%B8%D0%B5-news825431.html", "text": "Корабът беше в състав на Втората постоянна противоминна група кораби на НАТО от 18 февруари до 9 март т.г., се уточнява в текста. Групата е посетила Варна и Констанца, а от 1 до 8 март е участвала в българо-румънското противоминно учение \"Посейдон 2019\" в пристанище Констанца и морските пространства на Република Румъния. Целта на учението бе да се повиши нивото на оперативна съвместимост и подготовката на личния състав при прилагане на процедурите и стандартите на НАТО по време на плаване в състава на многонационални съединения. Корабът и екипажът бяха посрещнати от командира на ВМС контраадмирал Митко Петев. Той е поздравил екипажа за отлично изпълнените задачи и с успешното завършване на плаването. Минен ловец \"Цибър\" от състава на българските Военноморски сили с командир капитан III ранг Лъчезар Иванов се завърна в Пункт за базиране Варна вчера, 9 март, съобщиха от пресцентъра на Министерството на отбраната. Сподели:", "date": "2019.03.10", "title": "Минен ловец \"Цибър\" се завърна от участие в българо-румънско учение"}
{"url": "https://pik.bg/%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%BF%D0%BE-%D0%BD%D0%B5%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D0%B8%D1%80%D0%B0%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8-%D0%B2-%D1%80%D0%B8%D0%BB%D0%B0-news825404.html", "text": "Национален парк \"Рила\" ще възстанови увредени местообитания с финансиране от Оперативна програма \"Околна среда 2014 - 2020\", съобщава „Булнюз” . Започва втората фаза на проекта за устойчиво управление.Една от мерките предвижда да бъде ограничено преминаването на посетители по нерегламентирани пътеки. Проектът е на стойност близо 12 млн. лева, от които 10,2 млн. лева е еврофинансирането. Общата цел е през следващите четири години да се подобри състоянието на животински видове и природни местообитания в защитените зони от мрежата \"Натура 2000\". Ще бъдат надградени дейности, изпълнени през периода 2007-2013 г., когато се изпълняваше първата фаза на проекта. За бърза реакция при горски пожари ще се достави оборудване, подходящо за територии над 1 700 метра и силно пресечени терени. Ще заработи и система за регистриране на изстрели. Предвиждат се мерки за опазване и възстановяване на гори от бяла и черна мура в участъка от туристическа пътека хижа \"Скакавица\" - хижа \"Ловна\", която минава през резерват \"Скакавица\". Ще бъде ограничено преминаването на посетители по нерегламентирани пътеки, като се поставят временни инфраструктурни елементи. Ще се почисти основната туристическа пътека. Целта е да се подобри влошеното в момента състояние в района, поради интензивния туристически поток. Ще бъде проследено движението на дивите кози в парка. Предпочитаните от тях места за паша ще бъдат ограничени за домашни животни. За целта ще бъдат поставени нашийници за многократна употреба на отделни екземпляри, ще се инсталират и фотокапани. Предвидени са мерки за възстановяване на ерозирали или увредени местообитания. Целта е да се създадат благоприятни условия за видове като Балканска дива коза, Голям нощник, Широкоух прилеп, Алпийска розалия, Голям буков сечко, Поточен рак в района на парковите участъци Белица и Якоруда. Проектът предвижда също дейности за преодоляване на различни негативни въздействия, застрашаващи състоянието на сладководните екосистеми в езерата в района. Ще бъде подобрено природозащитното състояние и в някои от Седемте рилски езера и Мусаленските езера. Сподели:", "date": "2019.03.10", "title": "Ограничават туристите по нерегламентираните пътеки в Рила"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D0%BF%D0%B0%D0%BD%D0%B8%D0%BA%D0%B0-%D0%BE%D0%B1%D0%B7%D0%B5-%D0%BF%D0%BE%D0%BB%D0%B8-%D0%B3%D0%B5%D0%BD%D0%BE%D0%B2%D0%B0-%D0%B5%D1%82%D0%BE-%D0%BE%D1%82-%D0%BA%D0%B0%D0%BA%D0%B2%D0%BE-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0-%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B1-news825488.html", "text": "Бременната Поли Генова трепери от ужас при мисълта, че след раждането по тялото ѝ ще се появят стрии и гърдите ѝ ще увиснат. Певицата, която отдавна не може да мине за слаба и стройна, била развила истинска фобия към излишните килограми, откакто започнала да пълнее заради бебето. На много хора прави впечатление, че като бременна тя изглежда по-добре отколкото преди бременността. Според запознати, това се дължи на изострено внимание към здравословния начин на живот, което се появило едва след като разбрала, че ще става майка. В момента Поли се хранела с много по-качествена храна в сравнение с преди. Тя обаче не била убедена, че това е достатъчно, тъй като се притеснявала, че стриите и развалянето на бюста ѝ са неизбежни. Понеже не искала дори да си помисля за пластични операции, тя от сега била започнала да се маже със специални кремове с надежда да спре неприятните процеси в тялото си, пише столичен седмичник. Сподели:", "date": "2019.03.10", "title": "ГОЛЯМА ПАНИКА ОБЗЕ ПОЛИ ГЕНОВА! Ето от какво най-много се притеснява певицата по време на бременността"}
{"url": "https://pik.bg/%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D1%80%D0%B5%D0%BC-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D0%B2%D0%B8%D0%B6%D1%82%D0%B5-news825323.html", "text": "Все си мисля, че от време на време трябва да гледаме на секса като на Ленински съботник. Да го почистваме, да му мием прозорците, та да му светне пред очите. Да чистим от главата му всичките изнурени мисли, трупани хилядолетия наред. Да го освобождаваме от робията на ненужностите. 69 Като изкласила тийнейджърка харесвах тая поза, щото я намирах за дръзка, твърде интимна и някак „по-така“. Сега ми се струва една от най-големите недоразумения в сексуалната ми биография. Честно, кой от двамата получава пълно и тотално удоволствие, докато се опитва да жонглира с език, докато другият свещенодейства върху гениталии ви. На кого му е притрябвало да прекарва хикс време, заврян в задника на партньора, и с вагина, пльосната върху лицето му. 69-та е тотално разсейваща. Очаквам следващия път да забравя изобщо, че съм хукнала да си диря оргазма, пише Bulnews.bg. Коледни топки Саманта от „Сексът и градът“ така беше повредила съзнанието ми, че по онова време си мислех, че ако тестисите на любовника ми не ми излизат от устната кухина, той повече няма да ми прави яйца на очи. В крайна сметка се оказа, че той самият не е особен любител на мерака ми да се правя на коледна елха, украсена с неговите овални чарколяци. Това беше първият ми урок по комуникация в секса. Това, че ти смяташ, че на другия му харесва тоя или оня интимен мурафет, може да се окаже най-голямата ти заблуда. Питай бе, момиче, питай! Чекия Не обичам тази дума, но задоволяване с ръка, което е насочено към мъжа, ми идва твърде дълго. Ако някой сам може да си достави удоволствие по този начин, защо трябва да отстъпва тоя прерогатив. Разбира се, друг е въпросът, ако искате да се сдобиете с навехната китка. Аз лично предпочитам тая работа да си я върша сама. Прекалено ми е интимно това занимание, че да искам да го споделям дори с пръстите на мъжа до мен. Мръснишкото говорене Това е привилегия, а не даденост. Имала съм чудни моменти на мръснишко говорене, но съм имала и такива мигове на фиаско, че по-добре в тия секунди да бях оглушала. Наслушала съм се на всякакви небивалици и да ви кажа, не доведоха нито до по-голяма възбуда, нито до по-чутовен оргазъм. Не е лошо да има школи по мръсно говорене. Да раздават дипломи, да ни кичат с грамоти. Иначе на кого му е притрябвала тирада на тема колко са съблазнителни мишници, които миришат на печени кестени. Притискането на главата ни към мъжките гениталии Това е ултимативното нещо, което може да ме отврати от секса изобщо. Намирам го за просташка заемка от най-долнопробните немски порнофилми от 80-те. Все едно съм някаква секс робиня, която се е родила без врат и с толкова гъвкаво гърло, че може да поеме не само члена на партньора ми, но и левия му крак. Най-много да получи едно доволно количество остатъци от снощната вечеря. Сподели:", "date": "2019.03.10", "title": "Какво трябва да спрем да правим в леглото? Вижте!"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%BE%D0%B9%D0%BA%D0%BE-%D0%B2%D0%B0%D1%81%D0%B8%D0%BB%D0%B5%D0%B2-%D0%B4%D0%B0%D0%B2%D0%B0-5-%D0%B1%D0%BE%D0%BD%D0%B0-%D0%B7%D0%B0-%D0%B8%D0%BD%D0%B2%D0%B8%D1%82%D1%80%D0%BE---%D0%BC%D0%B8%D1%81%D1%82%D1%8A%D1%80-%E2%80%9E%D0%BF%D0%B0%D0%BD%D0%BE%D1%80%D0%B0%D0%BC%D0%B0%E2%80%9C-%D0%B8%D1%81%D0%BA%D0%B0-%D0%B1%D0%B5%D0%B1%D0%B5-%D0%BE%D1%82-1-news825147.html", "text": "Бойко Василев се подготвял да влезе в редиците на зрелите татковци. Водещият на „Панорама“, който в началото на януари навърши 49 години, бил готов да има второ дете от настоящата си любовница Албена Колчакова. Бойко и 12 години по-младата от него брюнетка били засечени да си правят хормонални изследвания в известна столична лаборатория, разположена на пъпа на града. Двамата се появили там в ранни зори, още с отварянето, за да избегнат тълпите от пациенти и да не рискуват Василев да бъде разпознат. Посещението в медицинския център било първата стъпка, с която двойката трябвало да тръгне по дългия път на инвитро процедурите. Тъй като от известно време насам журналистът и половинката му опитвали тя да  зачене по естествен път, но добрата вест така и не ги сполитала, след сериозен разговор мистър „Панорама“ и любимата му взели решението да опитат и чрез изкуствено оплождане. Процедурата щяла да бъде финансирана изцяло от джоба на Бойко, който бил готов да даде всичко само за да стане татко за втори път. Справка с ценоразписа на реномирана инвитро клиника показва, че един опит възлиза на около 5000 хиляди лева. По толкова са необходими и за всеки следващ, ако първият се окаже неуспешен. Водещият и новата му изгора Албена Колчакова, редакторка в БНТ, се залюбили още през 2016 г., а малко след това заживели и под един покрив. Мисълта за сватба също никак не им била чужда, но сега наблягали на работата за общ наследник. На работното място обаче мистър „Панорама“ и хубавата Албена избягвали да интимничат, защото колегите им само това чакали. Бойко веднъж преживял дъжд от клюки, който се изсипал върху него покрай развода с първата му жена и повече не искал да го дъвчат. Василев и бившата му съпруга Адриана Петрова се разделиха с гръм и трясък преди 2 години, като тогава се заговори, че изневяра от нейна страна е довела до фиаското помежду им. В момента в кулоарите на БНТ се тиражирала друга версия, провокирана от намеренията на Бойко и новата му половинка да имат деца. Говори се, че водещият на обзорно-политическото предаване „Панорама“ напуснал законната си жена заради 37-годишната Албена. Независимо у кого е била причината, разводът им се нарежда сред най-скандалните звездни разлъки у нас. Сподели:", "date": "2019.03.10", "title": "САМО В ПИК И \"РЕТРО\": Бойко Василев дава 5 бона за инвитро - мистър „Панорама“ иска бебе от 12 години по-млада от него журналистка"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D1%82-%D0%B4%D1%8A%D0%BB%D0%B3%D0%BE-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-news825382.html", "text": "Дълго отлагане на Брекзит ще бъде неприемливо за мнозинството британци. Това става ясно от ново проучване на BMG Research, дни преди ключовото гласуване по сделката на Тереза Мей в Камарата на общините, съобщават световните агенции, цитирани от БНР. 52 процента от британците не искат евентуално отлагане на Брекзит да бъде по-дълго от 6 месеца. Проучването показва още, че само 17 процента биха желали отлагане на Брекзит, ако сделката на Тереза Мей бъде отхвърлена при гласуването в парламента следващата седмица. Ако се стигне до отлагане, премиерът предпочита кратък период, така че да не се налага Великобритания да участва в европейските избори, но междупартийна група от бунтари в Камарата на общините предлага отлагане от 9 до 12 месеца. Двама от водещите „брекзитиъри“ обаче заявиха тази сутрин, че отлагането на Брекзит ще нанесе големи щети на общественото доверие в политиците. В писмо до „Сънди телеграф“ консерваторът Стив Бейкър и северноирландският юнионист Найджъл Додс посочват, че „удължената несигурност ще бъде политическо бедствие“. И двамата смятат, че ако Тереза Мей не предложи променена сделка, тя отново ще претърпи поражение при гласуването. Има обаче „брекзитиъри“, които смятат, че ако се стигне до отлагане е необходим по-дълъг период, за да може страната да се подготви по-добре за излизане без сделка. Сподели:", "date": "2019.03.10", "title": "Проучване: Британците не приемат дълго отлагане на Брекзит"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D1%80%D0%B0%D1%82%D0%B8-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D1%82%D0%B5%D0%BB%D0%B5%D0%B3%D1%80%D0%B0%D0%BC%D0%B0-%D0%B4%D0%BE-%D0%B5%D1%82%D0%B8%D0%BE%D0%BF%D1%81%D0%BA%D0%B8%D1%8F-%D1%81%D0%B8-%D0%BA%D0%BE%D0%BB%D0%B5%D0%B3%D0%B0-news825433.html", "text": "Министър-председателят Бойко Борисов изпрати съболезнователна телеграма до премиер-министъра на Федерална демократична република Етиопия Абий Ахмед по повод трагедията със самолета на Етиопската авиокомпания. „С огромна покруса узнах за трагичния инцидент със самолета на Етиопската авиокомпания, отнел 157 невинни живота. Тази ужасна новина дълбоко ни разтърси“, пише българският министър-председател на етиопския си колега. „Моля приемете моето най-искрено съчувствие във връзка с този нелеп инцидент и безвъзвратната загуба на толкова много невинни човешки жертви“, посочва още премиерът Борисов. „Изразявам своите най-дълбоки съболезнования на семействата на загиналите, във връзка с тяхната непоправима загуба, както и на правителството на ФДР Етиопия в този тежък момент - искрена съпричастност и пълна солидарност“, пише още министър-председателят Борисов. Сподели:", "date": "2019.03.10", "title": "Премиерът Борисов изпрати съболезнователна телеграма до етиопския си колега"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D1%81%D0%B8-%D1%81%D0%BF%D0%BE%D0%BC%D0%BD%D0%B8%D0%BC-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%BD%D0%B8%D1%8F-%D0%B0%D0%BA%D1%82-%D0%BD%D0%B0-%D0%B3%D0%B5%D1%80%D0%BE%D0%B8%D0%B7%D1%8A%D0%BC-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D1%8F%D0%B2%D0%B8%D0%BB%D0%B8-%D1%81-news825425.html", "text": "\"Нека на този ден си спомним забележителния акт на героизъм\", написа на поста си във \"Фейсук\" премиерът Бойко Борисов. Думите му са по повод 76-годишината от спасяването на българските евреи. Отбелязваме 76 години от спасяването на българските евреи и почитаме Деня на жертвите на Холокоста. Нека на този ден си спомним забележителния акт на героизъм на Димитър Пешев, Екзарх Стефан, пловдивския митрополит Кирил и всички български интелектуалци, политици и общественици, обявили се против отнемането на граждански права на еврейското население на България. Сподели:", "date": "2019.03.10", "title": "ПЪРВО В ПИК! Бойко Борисов: Да си спомним забележителния акт на героизъм на всички, обявили се против отнемането на правата на евреите"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%B2%D0%B5%D1%80%D1%81%D0%B8%D1%8F-%D0%BF%D0%BE%D1%82%D1%8A%D0%BD%D0%B0%D0%BB%D0%B8%D1%8F%D1%82-%D0%B2%D0%B4%D1%8A%D0%BD-%D0%B7%D0%B5%D0%BC%D1%8F-%D0%B3%D1%8A%D0%BB%D1%8A%D0%B1%D0%B8%D0%BD-%D0%B1%D0%BE%D0%B5%D0%B2%D1%81%D0%BA%D0%B8-%D1%80%D0%B0%D0%B1%D0%BE%D1%82%D0%B8%D0%BB-%D0%B7%D0%B0-%D0%BD%D0%B0%D1%80%D0%BA%D0%BE%D0%B1%D0%BE%D1%81%D0%B0-%D1%85%D0%BE%D1%80%D1%85%D0%B5-%D0%BC%D0%B0%D0%B7%D0%BD%D0%B8%D1%8F-news824937.html", "text": "Прекият шеф на бившия шампион по щанги Гълъбин Боевски в наркотрафика, е бил арестуваният на 17 февруари във Варна испанец Хорхе Арбиса, по прякор Мазния. Именно той бил човекът, който финансирал злополучното пътуване на Боевски през 2011 г. до Бразилия, за да прекар 9 кила кокаин. За услугата Мазния броил на щангиста 20 000 долара. Целта била кокаинът да стигне до Мадрид. Наркотикът е трябвало да остане на испанска територия, а не да достигне България, пише столичен ежеседмичник. Само два дни след ареста му, в килията на Хорхе дошъл човек от отдел \"Борба с наркотрафика\" към ГДБОП, за да го разпита  за контактите му с Боевски. Арбиса обаче не издал човека си, доверяват на ухо свидетели на разпита. Хорхе е едра и сериозна риба в наркотрафика в Испания и Европа. Той е издирван в родината си от 2013 година. Арбиса е бил лидер на престъпна група за трафик на кокаин от Южна Америка към Европа. В групата се участвали 125 души, сред които еквадорци, колубмийци, бразилски, румънски, руски, боливийски, венецуелски и холандски граждани. Естествено, там имало е българи, един от които е именно Боевски. Интересното е, че до момента никой от нашенците не е задържан. Като част от структурата били и четирима подкупни служители на летището в Мадрид \"Барахос\", които осигурявали канала. Сподели:", "date": "2019.03.10", "title": "СЕНЗАЦИОННА ВЕРСИЯ: Потъналият вдън земя Гълъбин Боевски работил за наркобоса Хорхе Мазния"}
{"url": "https://pik.bg/%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D1%8A%D1%82-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%B4%D0%B0%D1%87%D0%B5%D0%B2-%D0%BB%D0%B5%D1%81%D0%BD%D0%B8%D1%82%D0%B5-%D0%BF%D0%B0%D1%80%D0%B8-%D1%81%D0%B8-%D0%BE%D1%82%D0%B8%D0%B2%D0%B0%D1%82-%D0%B1%D1%8A%D1%80%D0%B7%D0%BE-news825377.html", "text": "Красимир Дачев е предприемач. Пред Мариян Станков-Мон Дьо и сутрешният блок на Нова телевизия той говори за това как се става милионер, за парите, които никога не спяг, за това върви ли напред България. „Милионер се става с работа – категоричен е Красимир Дачев. - За всеки бизнес трябват пари. Имаше период, през който можеше да внесеш нещо незаконно и да вземеш един милион. И вече си Господ. Когато спечелиш пари по такъв нечестен начин, започваш да плащаш на адвокати, охрана. Истината е, че парите, които са дошли лесно, бързо си отиват. Иначе средствата са хубав инструмент, ако ги използваш за нещо дългосрочно, което ще остане във времето. Да направя първия си милион беше едно от най-лесните неща. Казвах си, че направя ли тези пари, ще се пенсионирам. Никога не съм очаквал да имам такива суми. Не осъзнаваме, че България всъщност върви напред и забогатява”. Сподели:", "date": "2019.03.10", "title": "Предприемачът Красимир Дачев: Лесните пари си отиват бързо"}
{"url": "https://pik.bg/%D1%83%D1%87%D0%B5%D0%BD%D0%B8%D1%82%D0%B5-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8-%D0%B7%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%87%D0%BD%D0%B8%D1%82%D0%B5-%D1%81%D0%B2%D0%BE%D0%B1%D0%BE%D0%B4%D0%B8-news825351.html", "text": "Сътрудници на Унгарската академия на науките (УАН) заявиха, че тяхната академична свобода е застрашена от ново споразумение, което дава възможност на националистическо правителство да влияе върху научноизследователските му институции, предаде „Ройтерс”, цитирана от БТА и БНР. УАН  - най-старата и голяма академична институция в Унгария  - се финансира единствено от правителството, но се самоуправлява, като ръководи мрежа от научноизследователски звена, в които работят около 5 000 души. Председателят на академията Ласло Ловас и министърът на иновациите и технологиите Ласло Палкович обявиха, че са се споразумели за разделяне на научноизследователската мрежа от образователните институции на академията. Сделката слага край на продължилата няколко месеца несигурност как ще бъде реорганизирана УАН. Научноизследователското подразделение ще се ръководи от ново управленско тяло, членовете на което ще се избират от правителството и УАН, се казва в подписано от Ловас и министър Палкович писмо за намерение. Споразумението не гарантира независимостта на научноизследователската работа, отбелязва в страницата си във „Фейсбук” движението „Форум на работещите в Академията”, създадено през януари от сътрудници в научните институти на УАН. Писмото за намерение не съдържа никакви сериозни гаранции за запазването на научната и организационната цялост и професионалната независимост на научната мрежа, отбелязва Форумът. Унгарският премиер консерватор Виктор Орбан, дошъл на власт през 2010 г., затегна контрола над унгарския обществен живот, в това число върху съдилищата, медиите, икономиката и образованието, а сега и върху научноизследователските институции. Безпокойството от ерозиране на академичната свобода и други демократични права в Унгария бе в основата на множество антиправителствени демонстрации в последните месеци. През декември миналата година Централноевропейският университет, учреден от милиардера Джордж Сорос, заяви че е бил принуден да напусне Унгария по начин, нарушаващ академичната свобода и потвърди плановете си да открие нов кампус в Австрия. Сподели:", "date": "2019.03.10", "title": "Учените в Унгария притеснени за академичните свободи"}
{"url": "https://pik.bg/%D0%B0%D0%B2%D0%B0%D1%80%D0%B8%D1%80%D0%B0%D0%BB-%D1%82%D0%B8%D1%80-%D0%B7%D0%B0%D0%BF%D1%80%D0%B8%D1%89%D0%B8-%D0%BF%D1%8A%D1%82%D1%8F-%D0%BC%D0%BE%D0%BD%D1%82%D0%B0%D0%BD%D0%B0---%D0%B2%D0%B8%D0%B4%D0%B8%D0%BD-news825451.html", "text": "Временно е ограничено движението в двете посоки по път I-1 Монтана - Видин за всички МПС поради на пътнотранспортно произшествие при км 57 и изтегляне на аварирал ТИР при км 52. Това съобщиха от пресцентъра на Агенция \"Пътна инфраструктура\". Обходният маршрут е по път път II-11 п.к. Дунавци - с. Добри дол, път III-112 с. Добри дол - с. Дреновец, път III-114 с. Дреновец - с. Ружинци. Трафикът се регулира от служители на \"Пътна полиция\" и сигналисти. Сподели:", "date": "2019.03.10", "title": "Аварирал тир заприщи пътя Монтана - Видин"}
{"url": "https://pik.bg/%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%B5%D1%80-%D1%84%D1%80%D0%B0%D0%BD%D1%81-%D1%81-501-%D0%B4%D1%83%D1%88%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D0%B0%D0%B2%D0%B0%D1%80%D0%B8%D1%80%D0%B0-%D0%B2%D0%B8%D0%B4%D0%B5%D0%BE-news825455.html", "text": "Един от четирите двигателя на самолет Еърбъс А380 на Ер Франс, който е изпълнявал полет от Абиджан в Кот д'Ивоар за Париж тази нощ с 501 пасажери на борда, е аварирал над Нигер. Това е принудило самолета да се върне обратно на летището в Абиджан, се казва в изявление на авиокомпанията, предаде Франс прес. Говорител на Ер Франс – Ка Ел Ем каза, че става дума за авария, която се случва от време на време и че екипажите са напълно подготвени в симулатори за реакция, ако такава авария се случи по време на полет. До подобна авария може да се стигне, ако птица е била всмукана в двигателя при излитане, допълни говорителят. Авариралият самолет е бил на между 8-10 години, добави той. Според журналиста от агенция Блумбърг Бодлер Мийо, който е бил в самолета, той е започнал да се тресе, да се люшка, хората се паникьосали, а пилотът е съобщил, че машината е аварирала, казал каква е аварията и че самолетът се връща в Абиджан. Самолетът се е тресял през целия път обратно и хората са се молели. Когато машината най-после кацнала на летището в Абиджан, пътниците започнали да аплодират, разказва журналистът. Той споделя, че е изпитал най-големия страх в живота си. Ер Франс ще осигури полет с Боинг 777-200 утре сутринта в допълнение с полетите си от тази вечер и утре вечер от Абиджан, за да извози пътниците от авариралата машина. Това е поредният инцидентът във въздуха за последните 24 часа. Припомняме, че близо 170 души загинаха, а десетки са ранени след 3 инцидента в небето само за денонощие. Сподели:", "date": "2019.03.10", "title": "КАКВО СЕ СЛУЧВА? Самолет на Ер Франс с 501 души на борда аварира (ВИДЕО)"}
{"url": "https://pik.bg/%D0%B1%D0%B8%D0%B0%D0%BD%D0%BA%D0%BE%D0%BD%D0%B5%D1%80%D0%B8%D1%82%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-news825459.html", "text": "Зинедин Зидан е бил наскоро в Торино и е провел среща с ръководството на Ювентус, пише \"Гол\", позовавайки се на информация на \"Ла Стампа\". 46-годишният французин не е разговарял лично с президента на клуба Андреа Аниели, а с двама представители на клуба. Зидан е фаворит за треньорския пост на Ювентус от лятото. Очаква се настоящият наставник на Юве Масимилиано Алегри да се оттегли след края на сезона. Сподели:", "date": "2019.03.10", "title": "\"Бианконерите\" подготвят взривяващ трансфер?"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-news825397.html", "text": "Турският президент Реджеп Ердоган отхвърли ултиматума на Пентагона за закупуването на руски ракетен комплекс С-400, съобщава турският телевизионен канал TRT, цитиран от „Булнюз”. \"Покупката на С-400 не е свързана със сигурността на НАТО, САЩ или F-35 по никакъв начин“,  каза Ердоган на митинг в Диарбекир. \"Причините за покупката на тези системи са очевидни“, допълни президентът и подчерта, че Анкара няма какво да крие около употребата на руския ракетен комплекс. Реджеп Ердоган изрази надежда, че проблемите в отношенията между Турция и САЩ заради решението на Анкара да купи руска противоракетна система \"могат да бъдат решени по същия начин, както и други проблеми“. Изявлението на Ердоган е в отговор на говорителя на американското Министерство на отбраната Чарли Съмърс, който в петък заяви, че \"ще има сериозни последствия за военните отношения между Турция и САЩ що се отнася до покупка на американски ракети „Пейтриът” и самолети F-35, ако Анкара купи руския С-400. Турция няма да получи F-35, ако вземе С-400“. По-рано тази седмица генерал Къртис Скапароти заяви пред Сенатска комисия, че се надява Турция да преосмисли решението си за покупката на руската ракетна система С-400. Скапароти, който е един от високопоставените командири в НАТО, посочи няколко проблема на руските ракети, включително несъвместимост със системите на Алианса и заяви, че \"С-400 е проблем за всички наши самолети, но по-специфично за изтребителите F-35“. След продължителни и неуспешни преговори за закупуване на системи за противовъздушна отбрана от САЩ, през 2017 г. Анкара реши да купи руски системи за противовъздушна отбрана С-400. Сподели:", "date": "2019.03.10", "title": "Президентът на Турция отхвърли ултиматум на Пентагона заради руско оръжие"}
{"url": "https://pik.bg/%D0%B2-%D0%B1%D0%B5%D0%BB%D0%B8%D1%8F-%D0%BA%D0%B5%D1%80%D0%B2%D0%B0%D0%BD-%D0%B0%D0%BB%D0%B1%D0%B5%D1%80%D1%82-%D0%BF%D0%BE%D0%BF%D0%BE%D0%B2-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-news825450.html", "text": ". Това се случи, въпреки че той не завърши първия манш от слалома в Кранска гора в Словения. В класирането на дисциплината обаче той е на 21-во място с 95 точки, което го класира за последното състезание. Финалите за световната купа се провеждат от 1993 година насам, като за тях се класират първите 25 от всяка дисциплина, най-добрите в общото класиране и шампионът от световното първенство за младежи. Точки взимат първите 15 в класирането на всеки един старт. Марсел Хиршер пък затвърди доминацията си в Световната купа по ски алпийски дисциплини като спечели Големия кристален глобус за осма поредна година. Австриецът вече и на теория не може да бъде изместен от първото място, което си гарантира в слалома в Кранска гора. В словенския зимен център Хиршер завърши трети зад Рамон Ценхойзерн и Хенрик Кристоферсен. Преди началото на състезанието австриецът водеше пред Алекси Пинтюро с 485 точки, като можеше още в събота да бъде сигурен за титлата. Той обаче остана шести, като се нуждаеше от аванс от 500 точки. В крайна сметка ден по-късно Хиршер си гарантира трофея преди последните четири старта за сезона. При оставащи четири старта до края на кампанията австриецът има аванс от 509 точки пред Пинтюро, акцентира \"Новспорт\". Сподели:", "date": "2019.03.10", "title": "В Белия керван: Алберт Попов с историческо постижение"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0%D0%B3%D1%80%D0%B0%D0%B4%D0%B8-%D1%81-%D0%BE%D1%80%D0%B4%D0%B5%D0%BD-%D1%81%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B5%D0%B2%D1%80%D0%B5%D0%B9%D1%81%D0%BA%D0%B8-%D0%BA%D0%BE%D0%BD%D0%B3%D1%80%D0%B5%D1%81-news825458.html", "text": "Днес се навършват 76 години от един безпрецедентен акт в един от най-мрачните периоди на човечеството. Българският народ извърши този акт на безпримерна смелост на гражданска отговорност и човечност, спасявайки своите евреи. Това обяви президентът Румен Радев по време на церемония, на която връчи орден \"Стара планина - първа степен\", на председателя на Световния еврейски конгрес Роналд Лаудер. ,,На днешна дата преди 76 години бе спряно решението за депортация нашите евреи. Това не е просто историческо събитие, а пример и то вдъхновяващ пример, който и с вашето съдействие, със съдействието на вашето организации е връх на човещината и пример за днешния и за утрешния ден... Защото един народ показа, че дори в най-мрачните времена може да има смелост, може да има отговорност, когато този народ е изграждал фундаментални ценности в продължение на повече от 1000 години'', добави още държавният ни глава. Връчването беляза и годишнината от спасяването на българските евреи и деня, в който почитаме жертвите на Холокоста. Орденът бе връчен на Лаудер за големи заслуги за развитието и укрепването на приятелските отношения и сътрудничеството между световната еврейска общност и държавните институции, гражданското общество и еврейската общност в България, както и за значителен принос за развитието на образованието у нас. Сподели:", "date": "2019.03.10", "title": "Президентът награди с орден \"Стара планина\" председателя на Световния еврейски конгрес"}
{"url": "https://pik.bg/%D0%B4%D0%B2%D0%B0%D0%BC%D0%B0-%D0%B0%D0%BB%D0%B1%D0%B0%D0%BD%D1%86%D0%B8-%D1%81%D0%B0-%D0%B7%D0%B0%D0%BB%D0%BE%D0%B2%D0%B5%D0%BD%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D1%81%D0%BA%D0%BE%D0%BF%D0%B8%D0%B5-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%B3%D1%80%D1%8A%D1%86%D0%BA%D0%B8-%D0%BB%D0%B8%D1%87%D0%BD%D0%B8-%D0%BA%D0%B0%D1%80%D1%82%D0%B8-news825399.html", "text": "A1 On, цитиран от \"Фокус\". Двама души, граждани на Република Албания, са заловени с фалшиви лични карти на летището в Скопие в събота, пише македонският информационен портал Kакто полицията съобщи, един от тях, след проверката е признал, че личната карта е била фалшифицирана и че я е закупил от неизвестно лице в Албания за сумата от 1000 евро. Полицията го е задържала. Във втория случай друг албански гражданин е пътувал с фалшива лична карта. Той е бил задържан и предаден на полицейски служители за по-нататъшни действия. След проверката у него е намерена албанска лична карта на негово име. Сподели:", "date": "2019.03.10", "title": "Двама албанци са заловени на летището в Скопие с фалшиви гръцки лични карти"}
{"url": "https://pik.bg/%D0%B0%D0%B4-%D0%B2-%D0%BD%D0%B5%D0%B1%D0%B5%D1%82%D0%BE-%D0%B1%D0%BB%D0%B8%D0%B7%D0%BE-170-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D1%82%D1%80%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%81%D0%B0%D0%BC%D0%BE-news825441.html", "text": "Три самолетни катастрофи само в рамките на 24 часа отнеха живота на 169 души, а най-малко 30 пострадаха. Първият тежък инцидент стана на територията на Колумбия. Там двумоторен втилов самолет се разби, а 12 души намериха смъртта си. След катастрофата няма оцелели. Все още не е ясна причината, свалила летателния апарат. Преди да падне, пилотите съобщили за извънредна ситуация на борда. Истински ад в небето се разигра и по време на полет от Истанбул до Ню Йорк. 30 души бяха ранени след жестока турболенци в самолет, изпълнявал полет до международното летище \"Кенеди. Летателният апарат е на Турските авиолинии. На борда е имало 326 пътници и 21-членен екипаж. Метеоролози вече предупредиха от рискове при пътувания със самолет заради мощни бури. А това е вторият инцидент, който се случва на големите летища в Ню Йорк само за ден. Малко по-рано „Ню Арк“ в Ню Джърси затвори пистите си за няколко часа, след като товарен самолет беше принуден да кацне аварийно заради съмнения за пожар на борда. Най-голямата трагедия във въздуха за последните 24 часа се разигра в небето над Етиопия. 157 души загинаха, след като самолет на Етиопските авиолинии „Боинг“ 737-800 се разби в неделя сутринта след излитане от Адис Абеба за Найроби. На борда е имало 149 пътници и осем души екипаж. Според първоначалната версия трагедията е станала заради неустойчива вертикална скорост на самолета. Граждани от 33 страни намериха смъртта си в жестоката самолетна катастрофа над Етиопия. Сподели:", "date": "2019.03.10", "title": "АД В НЕБЕТО: Близо 170 души загинаха, а десетки са ранени след три самолетни катастрофи само за 24 часа (СНИМКИ/ВИДЕО)"}
{"url": "https://pik.bg/%D0%BD%D0%B8%D0%BD%D0%BE%D0%B2%D0%B0-%D0%B4%D0%BD%D0%B5%D1%81-%D0%B8%D0%BC%D0%B0%D0%BC%D0%B5-%D0%BF%D0%BE%D0%B2%D0%BE%D0%B4-%D0%B4%D0%B0-%D1%81%D0%B5-%D0%B3%D0%BE%D1%80%D0%B4%D0%B5%D0%B5%D0%BC-%D0%BA%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8-news825407.html", "text": "Това написа на личния си профил във Фейсбук председателят на БСП Корнелия Нинова по повод Деня на спасяването на българските евреи. Ето какво сподели още Нинова: \"На този ден преди 76 години ние даваме на света пример за смелост, човечност и заедност. Лекари, учители, духовници, общественици, интелектуалци, политици, хиляди будни българи спасяват българските евреи. Ние показваме силата на общество, застанало твърдо срещу несправедливостта и злото. Нека пазим този спомен, да се гордеем като българи и да бдим мракобесието на фашизма никога да не се повтаря\". Днес имаме повод да се гордеем като българи. Сподели:", "date": "2019.03.10", "title": "Нинова: Днес имаме повод да се гордеем като българи"}
{"url": "https://pik.bg/%D0%BC%D0%B2%D0%BD%D1%80-%D0%B5-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE---%D0%BD%D1%8F%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B0-%D0%BA%D1%83%D1%80%D1%81%D0%B0-%D0%B4%D0%BE-%D0%BD%D0%B0%D0%B9%D1%80%D0%BE%D0%B1%D0%B8-%D0%B2-%D0%BF%D0%B0%D0%B4%D0%BD%D0%B0%D0%BB%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-news825474.html", "text": "Няма български граждани сред загиналите 157 души на борда на катастрофиралия по-рано самолет на „Етиопиан Еърлайнс“, сочат данни на българското посолство в Адис Абеба. Това съобщиха от пресцентъра на Министерството на външните работи (МВнР). Дипломатическата ни мисия в Етиопия в сътрудничество с други посолства получи окончателния списък с пътниците в катастрофиралия самолет. Жертвите в разбилия се самолет, изпълнявал курс до Найроби, са от най-малко 35 държави, като поне един от пътниците е бил с паспорт от ООН. По данни, предоставени от авиокомпанията, жертвите са от Австрия, Белгия, Великобритания, Германия, Джибути, Египет, Етиопия, Израел, Индия, Индонезия, Ирландия, Испания, Италия, Йемен, Канада, Кения, Китай, Мароко, Мозамбик, Непал, Нигерия, Норвегия, Полша, Руанда, Русия, САЩ, Саудитска Арабия, Словакия, Сомалия, Судан, Сърбия, Того, Уганда, Франция, Швеция и един човек е с паспорт от ООН. Премиерът Бойко Борисов и министърът на външните работи Екатерина Захариева изпратиха съболезнователни телеграми до своите етиопски колеги Абий Ахмед и Уоркнех Гебейеху. Сподели:", "date": "2019.03.10", "title": "МВнР е категорично - няма българи на курса до Найроби в падналия самолет"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B8%D0%B7%D0%BF%D1%80%D0%B0%D1%82%D0%B8-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D0%BD%D0%B8%D1%8F-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%E2%80%9E%D0%B5%D1%82%D0%B8%D0%BE%D0%BF%D0%B8%D0%B0%D0%BD-%D0%B5%D0%B9%D1%80%D0%BB%D0%B0%D0%B9%D0%BD%D1%81%E2%80%9C-news825435.html", "text": "Вицепремиерът и министър на външните работи Екатерина Захариева изпрати съболезнователна телеграма до министъра на външните работи на Етиопия Уоркнех Гебейеху във връзка с катастрофата на пътническия самолет на „Етиопиан ейрлайнс“. Това съобщиха от пресцентъра на Министерството на външните работи. „Моля, приемете моите най-дълбоки съболезнования във връзка с трагичната катастрофа със самолета на Етиопската авиокомпания, довел до безвъзвратната загуба на 157 човешки живота“, отбелязва министър Захариева. „Тази страшна новина днес разтърси целия свят. Моля да предадете моето най-искрено съчувствие и съпричастност към семействата на невинните загинали в това ужасно събитие“, посочва още министърът на външните работи на България в съболезнователната телеграма. Посолството ни в Етиопия продължава да проучва дали на борда на катастрофиралия самолет е имало български граждани. Към 14,30 часа българско време няма информация за загинали българи при при катастрофата. По непотвърдена официално информация на борда на самолета е имало пътници от 33 националности. Сподели:", "date": "2019.03.10", "title": "Екатерина Захариева изпрати съболезнования за самолета на „Етиопиан ейрлайнс“"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA-%D1%81%D0%B8-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%B7%D0%B5%D0%BB%D0%B5%D0%BD%D0%B8%D1%82%D0%B5-50-%D0%BC%D0%BB%D0%BD-%D0%BB%D0%B2-%D0%BA%D0%BE%D0%B9-%D1%89%D0%B5-%D0%B3%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-news825462.html", "text": "В България са предвидени най-малко 50 млн. лв. за оцеляването на всичко що плува, скача, лети, пасе, цъфти, както и за цялата рода на тези, които са ангажирани с преброяването му. Отделно от тази сума, само за грижа от ръка разстояние за червеногушата гъска, са поискани 50 млн. над гореспоменатия бюджет, пише Прес тв. По-голямата част от парите са по еврофинансиране, а националното съфинансиране е не повече от 20 на сто. Не съществува обаче такъв одит, който да може да засече точността на кой да е от докладите, свързани с изпълнението на тези проекти, просто защото нито една одитна организация не може да прекара месеци в броене на отчетени диви животни, повечето от които птици. Затова всеки отчет се проверява единствено и само на хартия. И това е логично: няма как да застанете в гората и да повикате всички трипръсти кълвачи за преброяване, например. За да е прегледно и ясно за какво се отделя такава сума, досущ като в електронен магазин поднасяме информацията в строен вид – от най-висока към най-ниска цена. Освен бюджетите, интересни са и някои подробности. Ето например, по проект „Консервационни дейности за целеви видове от директивата за птиците на Европейския съюз – белошипа ветрушка, черен лешояд и царски орел, в основните им местообитания в България, бенефициент (тоест взима парите) е Сдружение с нестопанска цал (в официалния документ пише цАл) Стара Загора по Оперативна програма „Околна среда“, изпълнител е… ПЕТРОЛ АД. Хората, които ще гонят птици, ще ги броят, хранят, ще им сменят пелените в гнездата, ще отчитат „смъртността под линиите за електропренос в гнездовите райони“, вероятно са на втора работа, след като приключат по бензиностанциите на компанията. Общият размер на държавното финансиране само по това перо възлиза на 85 хил. лв., а европейското е над 481 хил. лв. Отиваме на страницата на Българското дружество за защита на птиците. Там в подробности е описана дейността в защита на царския орел и е даден линк към неговата страница. Всичко, което пише на тази „страница“, е NOT FOUND (не е намерена). Добре, де! И втори линк е даден – към www.lifeforsafegrid.bg Ще познаете ли? NOT FOUND. За опазването на Българската белочела гъска на страницата на Българско дружество за защита на птиците такива неща като бюджети учтиво не са написани. Става ясно обаче, че финансирането е от ЕК и ЛАЙФ, а главен изпълнител на проекта е… Гръцкото орнитологично дружество. За всеки случай тук никакви други линкове не са дадени. По Оперативна програма „Регионално развитие“ проектът „Създаване на новаторски модел за сътрудничество между общинските власти и заинтересовани страни и обмен на най-добри практики за развитие на туризъм, базиран на природите и културните ресурси, както и маркетинг на дестинациите около национални паркове „Рила“, у нас и „Сила“ и „Полино“ в Италия“, накратко СНМСМОВЗСОНДПРТБПКРКМДОНПРНСПИ, са изплатени 207 хил. лв. Какво е направено за тези пари от изпълнителите Таралеж ЕООД, АйТиБи ЕС ЕООД, ЕТ Петър Илчев и ЕТ „Ви-Ге-На-В“ – Надка Кротева? Да видим Надка Кротева. Тя е от село Горно Драгалище, Разложко, и на страницата на Информационната система за управление и наблюдение на структурните инструменти на ЕС в България, пише: „Организацията не участва в проекти като бенефициент. Организацията не участва в проекти, като партньор.“ Участва обаче като изпълнител и за това е получила 27 800 лв. Според търговския регистър Надка Кротева се занимава с „продажба на стоки от собствено производство, покупка на стои или други вещи с цел да ги препродаде, сделки с интелектуална собственост, строеж и обзавеждане на недвижими имоти, лизинг.“ Още по-интересно е положението с „Таралеж“ ЕООД, чиято дейност е импресарска, вътрешен и външен дизайн, търговия с промишлени стоки, строителство на жилищни, битови и промишлени сгради. Седалището на фирмата се намира в апартамент в ж.к. „Младост“ в столицата. Получената сума е едва 14 500 лв. ЕТ „Петър Илчев“ включва в портфолиото си „машинописни, фотографски, художествени, проектантски, шивашки и други услуги, бартерни сделки, покупка на стоки и други вещи с цел да ги препродаде…“ Единствено АйТиБиЕс е с ясна сфера на дейност, която е в IT сектора. Само че, когато се сумират усвоените пари между тези четири… изпълнителя, те не надвишават 25 хил. лв., а са изплатени 207 хиляди. На кого? Сред индикаторите на изпълнението са включени (правописът е запазен): „Организирани обмяна на опит, междурегионални събития, – учебно пътуване в самоковско, учебно пътуване в провинция Козенца, кръгла маса за обмяна на опит в Дупница“ Как изглежда оползотворяването на 700 хил. лв от „Зелени Балкани“ по проект „Подпомагане на гнездовите популации на три вида чапли (малка бяла, нощна и гривеста) и малък корморан, чрез ограничаване на заплахите, увеличаване успеха на размножаването и възстановяване на унищожени местообитания“? Началото е свързано с „публикации, рекламни и презентационни продукти, издаване на дипляна за целите на проекта и поставяне на табели за пропагандиране на проекта на обекта, подготовка и организация на две пресконференции за начало и край на проекта.“ Важното е кой е изпълнител. НИСАН София, ЕАД. По проекта „Последната чаплова колония в Тракия. Възстановяване на смесени чаплови колонии в поречието на р. Марица“ автомобилният вносител е получил 35 хил. лв. Не се съобщава дали чаплите са получили свое МПС или някой ги вози на повикване. По проекта „Изработване на План за управление на защитена зона „Конуш“ на обща стойност от 196 хил. лв., изпълнител е „Бест Електроникс“ ЕООД. Срещу 780 хил. лв. е извършено „Опазване на редки и застрашени видове птици и природни местообитания, чрез спешни in-situ консервационни и възстановителни мерки и ограничаване на заплахите, в компелка от защитени природни територии на Поморийско езеро – защитената зона „Поморийското езеро“, защитена зона „Поморие“, Защитена местност „Поморийско езеро“ и Рамсарски сайт „Комплекс Поморийски влажни зони“. Тук изпълнителите са три компании. ИНКОМ ПВ ООД от Ямбол се занимава с търговия с промишлени, хранителни и селскостопански стоки. Иначе фирмата е бенефициент също по „Предотвратяване на наводнения в селата Кукорево и Окоп, община Тунджа“, на стойност 250 хил. лв., по „Подкрепа за деинституционализация чрез изграждане на социална инфраструктура за деца и младежи в риск в гр. Ямбол“ за 490 хил.лв., а също и за „Безопасен труд и устойчиво развитие във „ВИНМПРОМ ЯМБОЛ“ ЕАД“ за незначителните 24 хил. лв. Не е изненада, че са се справили и с възстановяването и консервацията на видове и местообитания с европейска значимост в Поморийското езеро за едни 250 хиляди. Друг изпълнител – РТК ООД, се занимава със сметосъбиране, сметоизвозване, сервизно обслужване на моторни превозни средства, поддържат насаждения по улици, алеи и площади, включително оформяне на корони на дървета. Какво пречи да спасят и птиците в Бургаското езеро? Проверката на проект след проект сочи това, което се вижда и по-горе: фирми с дейност, която дори в сферата на фантастиката не може да се доближи до изпълнение на задания, свързани с опазване на околната среда, са… изпълнители. Търсенето в официалните източници е нелеко занимание, искат се познания, опит и разбиране къде и какво да бъде търсено. Затова и хората реагират бурно, когато научат, че за бюджета на едно международно спортно събитие е отделен бюджет от 1 млн.лв., но не могат да си представят как изглежда разпределението на 50 милиона и как автомобилен дилър или петролна компания стават част от спасяването на природата като броят птици, гнезда, яйца и пера. И ако Беър Грилс изяде в България една природно опазена жаба и по непотвърдени слухове – също и една змия, то ламята на голямото лапане на еврофондове може да се страхува само от вероятния европрокурор Лаура Кьовеши. Тя отлично знае откъде идваме и какво сме сторили с европейските пари. Сподели:", "date": "2019.03.10", "title": "Ето как си разпределят зелените 50 млн. лв. Кой ще ги разследва?"}
{"url": "https://pik.bg/%D1%80%D1%83%D0%BC%D0%B5%D0%BD-%D1%85%D1%80%D0%B8%D1%81%D1%82%D0%BE%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81%D0%B4%D1%81-%D1%89%D0%B5-%D1%80%D0%B5%D1%88%D0%B8-%D0%BF%D0%BE-%D0%BA%D0%BE%D0%B9-%D0%BF%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news825403.html", "text": "\"На дебата, който ще проведем в петък, смятаме да решим по кой път продължаваме\". Това каза лидерът на СДС Румен Христов пред ТВ Европа в отговор на въпрос докъде е стигнала подготовката за евроизборите. „15 април е крайната дата за регистрация на коалиции. Все още има време“, коментира той и уточни, че няма да се чака крайният срок. „Засега сме провели преговори само с „Демократична България“ в лицето на лидерите на формациите и част от разширеното ръководство. Това бяха първите преговори, които проведохме“, обясни Румен Христов. „Съобразно разговорите, които проведохме с тях в сряда, поех ангажимент, че ще разгледаме обсъдените въпроси на Националния ни съвет идния петък. Тогава ще вземем решение“, обяви лидерът на СДС. Той обърна внимание, че партията много държи да оползотвори ЕНП вота. „Иска ни се да успеем да изпратим в ЕНП същия брой, а защо не и повече, наши евродепутати“, коментира Христов. Според него Европа във вида, в който беше създадена, е застрашена от крайни националисти, от евроскептици, от крайно леви. По думите му ЕС има нужда от реформи, но първо трябва да бъде съхранен, а после да го реформираме. В отговор на въпрос вярно ли е, че от другите формации в дясно е поставено условие СДС категорично да изясни позицията си към ГЕРБ и българските националисти, Румен Христов поясни: „Не искам да коментирам преди да премине обсъждането в СДС. Всяка казана дума би могла да натежи в една или друга посока“. „Истината е, че СДС е търсен за коалиции. Заявили сме коя е разделителната линия между нас и останалите формации. С БСП и ДПС не можем и няма как да преговаряме. Отказахме категорично поканата на Веселин Марешки. Не преговаряме и с „Атака“, заяви лидерът на СДС и уточни, че идеята за сформиране на консервативнопатриотична коалиция все още има привърженици. Сподели:", "date": "2019.03.10", "title": "Румен Христов: Следващата седмица СДС ще реши по кой път продължава за евроизборите"}
{"url": "https://pik.bg/%D0%BF%D0%BB%D0%B0%D0%BC%D0%BD%D0%B0-%D0%BF%D1%8A%D1%82%D1%8F%D1%82-%D0%BC%D0%B5%D0%B6%D0%B4%D1%83-%D0%B1%D0%B0%D0%BD%D0%B8%D1%87%D0%B0%D0%BD-%D0%B8-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D1%86%D0%B8-news825464.html", "text": "Пожар гори непосредствено до пътното платно на второкласен път №19 между селата Баничан и Господинци, предаде „Фокус“. Ако се разрасне, движението ще бъде възпрепятствано. Към момента няма екип на пожарната. Междувременно бе подаден сигнал за бушуващата огнена стихия към директора на Регионална дирекция „Пожарна безопасност и защита на населението“ – Благоевград инж. Георги Пармаков. От своя страна той заяви, че веднага ще пренасочи екип натам. Сподели:", "date": "2019.03.10", "title": "Пламна пътят между Баничан и Господинци"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B4%D0%B0%D0%BD%D0%B0%D0%B8%D0%BB-%D0%BA%D0%B8%D1%80%D0%B8%D0%BB%D0%BE%D0%B2-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0%D1%89%D0%BE-%D1%81%D0%B5-%D0%BE%D0%BF%D1%80%D0%BE%D1%89%D0%B0%D0%B2%D0%B0%D1%82-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BC%D1%8E%D1%84%D1%82%D0%B8%D0%B9%D1%81%D1%82%D0%B2%D0%BE%D1%82-news825421.html", "text": "Имаме старт на чисто нов режим по субсидиране на религиите, каза депутатът от ГЕРБ Данаил Кирилов - председател на правната комисия в Народното събрание, в коментар за промените в Закона за вероизповеданията, с които се опрощават над 8 млн. лв. на вероизповеданията. По думите му тези осигуровки, които ще бъдат опростени, пак ще се върнат обратно в бюджета. На практика бюджетът няма да бъде дори моментно лишен от този приход, обясни той в ефира на БНР. „Свещенослужителите досега въобще не са били осигурявани - това справедливо ли е? … По тази линия в осигурителния фонд на практика ще постъпват от този момент нататък осигуровки и осигурителни плащания поне за 2-3 хил. свещенослужители. Крайният резултат за бюджета, за осигурителните фондове ще бъде силно положителен“, поясни Кирилов. „Не смятам, че режимът конкретно е на опрощаване, макар резултатът да е в този смисъл. По скоро смятам, че се търси новация на задължението, за да може да се изплати субсидията, за да може тя да влезе на чисто в тези структури, за да могат те да започнат да изплащат заплати и осигуровки на свещенослужителите“, каза депутатът. Данаил Кирилов посочи, че главната цел на правното решение е да се постигне автономност на финансирането на отделните религии с оглед на предотвратяване на риска и зависимостта от чужди държави. Той каза, че не е присъствал на КСНС при президента, където е обсъждан законът. И не знае дали там е обсъдена възможна данъчна амнистия на вероизповеданията. „Смятам, че е имало обща воля на политическите формации и президента да се стигне до положително решение с оглед независимостта на вероизповеданията в България“, уточни депутатът. Кирилов изрази надежда, че в дебата по изборните правила няма да се поставят наново решени въпроси, които вече са били обсъждани и отхвърлени „Уви, за съжаление не сме готови да променим както въпроса за агитацията и предизборна кампания на майчин език, така и въпроса по отношение на образуването на секции за гласуване извън страната“, поясни той. Според него въпросът за преференциите трябва да бъде отделен от останалите въпроси. „Нямаме промяна в правилата за провеждане на европейски избори. Внесохме законопроект и той ще бъде разгледан в сряда на правна комисия. Няма нищо ново. Възстановява се преференциалния праг такъв, какъвто беше. По отношение на европейските, а и на другите избори прагът си остава 7%“, коментира още Кирилов. Сподели:", "date": "2019.03.10", "title": "ГОРЕЩА ТЕМА! Данаил Кирилов с експресен коментар защо се опрощават дълговете на мюфтийството и ще бъде ли ощетен бюджетът на държавата"}
{"url": "https://pik.bg/%D1%81%D1%82%D0%BE%D1%82%D0%B8%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%BE%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5-news825338.html", "text": "Пред дома на жертвата, където тя е била убита, участниците в бдението запалиха свещи и оставиха цветя. Всичко премина много спокойно, заяви представител на полицията на Вормс. Активни са мерки за полицейска охрана на кмета Михаел Касел след получена смъртна заплаха, добави полицейският говорител, без да уточни естеството и мотива за заплахата. Жената била убита в нощта срещу сряда в къщата на родителите ѝ, където била намерена с многобройни прободни рани. Тя живеела на последния етаж на триетажната къща. Според прокурора общо й били нанесени между 10 и 15 прободни рани в гърба, шията, гръдния кош и ръцете. 22-годишният ѝ приятел тунизиец е задържан по подозрение в убийство. Мотивът му все още е неизвестен, но прокуратурата обмисля да поиска психиатрична оценка на отхвърления кандидат за убежище. Мъжът се предал на сдутринта след инцидента и обяснил, че е убил приятелката си при скарване. Предполагаемото оръжие, с което е извършено убийството - голям кухненски нож, е открито. Молбата за убежище, която мъжът подал през октомври 2017 г., е била отхвърлена и германската полиция го издирвала за депортиране по времето на убийството. Той бил известен на полицията във връзка с поредица престъпления, включително причиняване на телесна повреда, наркопрестъпления и принуда. Той излежал и триседмична присъда затвор за кражба през октомври. Според полицията е използвал няколко самоличности. Единствената му адресна регистрация била в приемния център за бежанци в Карлсруе, като бил настанен първоначално, но след това нямал постоянно местожителство. Около 500 души се събраха снощи на бдение в западногерманския град Вормс, за което призоваха приятелите и семейството на 21-годишна жена, убита от отхвърлен кандидат за убежище от Тунис, предаде ДПА, като се позова на полицията. Сподели:", "date": "2019.03.10", "title": "Стотици протестираха в германски град след убийството на млада жена от кандидат за убежище"}
{"url": "https://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%82%D1%80%D1%83%D0%BF%D0%B0-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D1%80%D0%B0%D0%B9%D0%BD%D0%B0-%D0%BA%D0%B0%D0%B1%D0%B0%D0%B8%D0%B2%D0%B0%D0%BD%D1%81%D0%BA%D0%B0-news825367.html", "text": "Кметът на София Йорданка Фандъкова зарадва със сантиментални подаръци една от любимите си певици – Райна Кабаиванска. Оперната прима бе специален гост на градоначалничката в нейния кабинет в Столичната община, където двете поговорили и по работа, и по женски. Фандъкова направила специална изненада на Кабаиванска, като ѝ поднесла красива бяла орхидея – символ на вечната красота, както и луксозен албум със снимки на стара София, които дълбоко трогнали певицата. Двете с кмета на столицата са в приятелски отношения от дълги години и когато Райна се прибира в България, за да провежда майсторските си класове, винаги намира време да се отбие до кабинета на Фандъкова. Тя пък от своя страна не пропуска нейна сценична изява, а когато не може да присъства лично, винаги ѝ изпраща букет с цветя. Другата любимка на градоначалничката на столицата е Лили Иванова, която ѝ бе на гости само преди няколко месеца. Именно на нея примата на родната естрада подари първото копие от най-новия си музикален албум със специално посвещение и автограф. Като заклет почитател Фандъкова доказа, че бързо е научила текстовете на новите парчета, защото пя в един глас с Лили на последния ѝ концерт в НДК. Сподели:", "date": "2019.03.10", "title": "Фандъкова отрупа с подаръци Райна Кабаиванска"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D1%81%D1%8A%D1%81-144-%D0%B4%D1%83%D1%88%D0%B8-%D0%BD%D0%B0-%D0%B4%D0%B5%D0%BD-news825369.html", "text": "Със 144 души на ден намалява българското население. Това е разликата между раждаемостта и смъртността. 30% от българите нямат досег със здравната система, защото са в чужбина или неосигурени. Това заяви пред БНР д-р Георги Миндов, председател на Дружеството на софийските общопрактикуващи лекари. \"Реалният процент на хората, които не посещават общопрактикуващия лекар, е около 20 на сто\", каза д-р Миндов по повод данни от изследване на Евростат, според което повече от 50% от българите не ходят при личния си лекар. По думите му и лекари, и пациенти намаляват. И в големите градове вече е осезаем трудният достъп до лекар специалист. \"Трябва да се знае, че личните лекари не изпълняват спешна помощ. Хората у нас са свикнали, без да си запишат час, да минат в същия ден при личния лекар. Това е феноменално, няма го никъде в Европа“, заяви още д-р Миндов. Сподели:", "date": "2019.03.10", "title": "Шокираща статистика: Намаляваме със 144 души на ден"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%BE%D0%B4%D0%B8%D0%B8-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%BD%D0%B5-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BD%D0%B8%D0%BA%D0%BE%D0%B3%D0%BE-news825315.html", "text": "От вас зависи да избегнете проблемите, които сами може да предизвикате заради невъзможност да решите как да планирате времето си. Ако работите активно през деня, вечерта се отдайте на развлечения. Подгответе договорите за назначаване на нови служители и финансовите документи, които искате да поднесете за подпис на партньорите си. Не пропускайте да оправите отношенията си с околните, както личните така и деловите. Ще си гарантирате спокойствие и бъдеща подкрепа, особено на работното място. Сутринта се постарайте да не обръщате внимание на вашите колеги, които се опитват да омаловажават работата ви. Може да се наложи да изяснявате отношенията си, предимно деловите, но разговорите няма да са ви приятни. Ясно е, че настроението ви ще е минорно, но не бива да отлагате тази задача. Завършете до обед дълго отлагана работа и ще си разчистите пътя към успеха, като се заемете с нови задачи. Предпазвайте се от грешки в поведението, които могат да се превърнат в сериозни проблеми, само защото действате без да мислите или сте емоционално импулсивни. Не се намесвайте в конфликт, който не ви засяга. Внимавайте за действията си, за да не предизвикате нечие негативно отношение. Ако имате свой бизнес не критикувайте подчинените си. От сутринта сте агресивни и нападателни без причина, но можете да си наложите умереност, вместо да критикувате и обиждате близките си и да си печелите само тяхното дистанциране, за което скоро ще съжалявате. На работното място отложете разговорите, за да си спестите конфликти, заради вашата нервност. Начинанията няма да ви донесат успех. Налага се да сте до късните часове на работа, във ваша полза е. Не се оплаквайте, че сте уморени. Не самохвалствайте заради постиженията си. Можете да проведете делови разговори, но без да взимате крайни решения. Приберете се вечерта и се отдайте на заслужена почивка и на приятни мигове с любимите си хора. Напрежението в отношенията с ваши роднини ви вреди и ви разсейва.  Трудностите на работното ви място са причината да избягвате разговори и приятна раздумка дори и с вашите колеги. Отложете ги. След края на работния ден си останете у дома и си легнете рано, ако се чувствате напрегнати и изтощени. Вашите лични и професионални проблеми изобщо не заслужават вниманието, което им обръщате. Просто бъдете компромисни. Начинанията са успешни. На работното място правите впечатление с активността си, която ще ви помогне да се справите със задачите си. Не предприемайте делово пътуване. На работното място сте активни и самоуверени, но сте в състояние да си навредите. Въпреки този факт не поставяйте ново начало, а завършете започнатите задачи. Не се впускайте в необмислени промени. В личен план е задължителна промяна в поведението ви. Трудностите на работното място ще ви предпазят от грешки, а също и от рисковани начинания. Не действайте импулсивно. Налага се да взимате бързо но с разума си крайни делови решения. Спокойствието е задължително, ако искате да проведете успешно разговорите си и да се наложите. Конфликти заради възникнали недоразумения в семейството ще блокират желанието ви за работа. В същото време се стремите на всяка цена към признание. Денят е успешен за тези от вас, които работят в интелектуалната сфера и се занимават с научни разработки. Завършете докрай работата, която сте започнали сутринта. Препятствията са преодолими, ако не проявявате агресия. Отказът ви да приемете предложенията на вашите колеги би довел до финансови загуби. Не проявявайте ината си и бъдете сговорчиви, но не се поддавайте на натиск от вашите близки да правите ремонт в дома си, за да избегнете проблемите и нараняванията. Сподели:", "date": "2019.03.10", "title": "САМО В ПИК - ХОРОСКОПЪТ НА АЛЕНА: Всички зодии да внимават, агресията не помага на никого"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D1%80%D0%B0%D0%B7%D0%BA%D1%80%D0%B8-%D1%89%D0%B5-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B5-%D0%BB%D0%B8-%D0%B7%D0%B8%D0%BC%D0%B0%D1%82%D0%B0-%D1%83-%D0%BD%D0%B0%D1%81-%D0%B8-%D0%BA%D0%BE%D0%BB%D0%BA%D0%BE-%D0%B2%D1%80%D0%B5%D0%BC%D0%B5-%D1%89%D0%B5-%D0%BC%D1%80%D1%8A%D0%B7%D0%BD%D0%B5%D0%BC-news825334.html", "text": "От вторник очакваме рязка промяна на времето. Краоткотрайно застудяване обаче ще продължи кратко, като още от сряда започва повишение на температурите. Това заяви пред сутрешния блок на Нова телевизия метеорологът от НИМХ Марияна Попова. „Към неделя и следващите понеделник – вторник отново очакваме температури между 15 – 17 градуса и повече слънчеви часове – добави Попова. - В планините ще има още сняг, най-вече в южните части на страната. Така че скиорите ще имат още възможности да се радват на любимия си спорт”. Сподели:", "date": "2019.03.10", "title": "ГОРЕЩА ПРОГНОЗА: Синоптичка разкри ще се завърне ли зимата у нас и колко време ще мръзнем"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BF%D0%BE%D0%BB%D0%B8%D1%86%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F---%D1%81%D0%BF%D0%B8%D1%80%D0%B0%D1%82-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D1%81-%D0%B4%D0%B5%D1%86%D0%B0-%D0%B7%D0%B0%D1%80%D0%B0%D0%B4%D0%B8--news825372.html", "text": "Полицейски бусове и десетки униформени са затворили центъра на София, видя репортер на ПИК. Блокадата е в участъка около площада зад Народното събрание и градинката откъм Софийския университет. Полицаите спират преминаването в района на автомобили и пешеходци и не дават обяснения какво събитие налага подобни мерки за сигурност. \"Става дума за частно събитие с държавно участие\", обясниха пред репортер на ПИК униформените. Най-скандалното е, че спират дори семейства с деца, които пеша са излезли на разходка в центъра на София в неделния ден. Униформените не допускат столичани да преминават по площада и градинката, която е публична собственост. Репортер на ПИК разузна, че става дума за събитие на еврейската общност у нас, но това още повече шокира събралите се и недоумяващи блокадата семейства. \"Защо за някакво частно събитие ще се ползва държавна охрана и толкова полиция? Ние да не сме престъпници? Граждани сме, както и въпросните евреи, и имаме право да се разхождаме из града, в който плащаме данъците си\", възмутени бяха част от очевидците на грандиозната блокада. Пред ПИК от МВР заявиха, че събитието е разрешено от Столична община и центърът ще е затворен не повече от час. \"Става дума за провеждане на поклонение на Еврейската общност\", разясниха от МВР. Както ПИК съобщи по-рано днес се отбелязват 76 години от спасяването на българските евреи и почитаме паметта на жертвите на Холокоста. По този повод се провежда и шествие на толерантността и възпоменателна церемония, заради които е блокиран центърът на столицата. Сподели:", "date": "2019.03.10", "title": "САМО В ПИК TV: Полиция блокира скандално центъра на София - спират семейства с деца заради еврейско събитие, софиянци в шок"}
{"url": "https://pik.bg/%D1%82%D0%BE%D0%BF-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D1%88%D0%BF%D0%B8%D0%BE%D0%BD%D0%B8%D1%80%D0%B0%D1%82-%D0%BB%D0%B8-%D0%BD%D0%B8-%D0%BF%D1%80%D0%B5%D0%B7-%D1%82%D0%B5%D0%BB%D0%B5%D1%84%D0%BE%D0%BD%D0%B0-news825370.html", "text": "Има няколко знака, които могат да ви помогнат да разберете дали във вашия мобилен телефон е инсталиран шпионски софтуер и дали той се проследява, подслушва, или наблюдава по някакъв начин. Доста често тези признаци могат да бъдат трудно забележими, но когато знаете какво да търсите, можете да разберете дали някой ви следи. Днес с модерни смартфони можем да правим всякакви неща – сърфиране в интернет, чат във „Фейсбук“, онлайн банкиране, изпращане на електронни писма и какво ли още не. С други думи, все повече и повече от нашата лична информация се предава чрез телефоните ни и повечето хора не осъзнават колко лесно е за други да се сдобият с тази информация. Има програми обаче, които могат да бъдат открити само с експертен анализ. За щастие, ако все пак са в устройството ви, то ще дава специфични знаци за това. Така например, ако телефонът внезапно светва или издава звук, все едно получавате съобщение или писмо на пощата ви, без да има такива. Някои приложения за шпионски софтуер могат да увеличат използването на батерията, затова внимавайте за внезапни промени и трябва ли да се зарежда по-често. Имайте предвид, че с течение на времето животът на батерията ще намалее естествено, така че търсете драматични промени. Например батерията да падне от 90% на 10% в рамките на секунди. Ако телефонът ви периодично се изключва сам, дори когато батерията е заредена, това също може да е знак, че имате шпионски софтуер. Получавате ли странни текстови съобщения, съдържащи произволни числа, символи или знаци? Функцията за дистанционно управление на шпионски софтуер работи чрез изпращане на тайни кодирани текстови съобщения до вашия телефон. В някои случаи те могат да се видят, ако софтуерът не работи правилно. Ако това се случва редовно, може да имате приложение за шпиониране на телефона си. Друга аларма, че следят телефона ви, е, ако необяснимо се увеличи нормалното използване на данни. Някои от по-малко надеждните шпионски приложения използват допълнителни данни, за да изпращат събраната от телефона ви информация. Внимавайте за всяко необяснимо увеличение на месечното използване на данни, защото може да означава, че някой ви следи. Сподели:", "date": "2019.03.10", "title": "ТОП СЪВЕТИ: Как да разберем шпионират ли ни през телефона"}
{"url": "https://pik.bg/%D0%B4%D0%B5%D0%B2%D0%B5%D1%82-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B0-%D1%83%D0%B1%D0%B8%D1%82%D0%B8-%D0%BE%D1%82-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86-%D0%B2-%D0%BC%D0%B8%D0%B0%D0%BD%D0%BC%D0%B0-news825341.html", "text": "Атаката е извършена в село северно от главния град на Ракхайн - Ситуе. \"Деветима полицаи са убити, един е ранен, а още един е в неизвестност\", каза за АФП висш полицейски командир. Според доклад на силите на реда използваните при нападението оръжия са били скрити в полицейския участък. През 2017 г. кампания на кървави репресии принуди740 хил. мюсюлмани от народността рохинга да избягат в съседен Бангладеш, за да се спасят от насилието на мианманските военни и будистките милиции. ООН осъди кампанията като \"геноцид\". Районът обаче преживява и друг конфликт - между армията и бунтовниците от въоръжената групировка \"Армия на Аракан\", които се борят за по-голяма автономия на будисткото население и са обвинявани, че са помагали на войниците при прогонването на рохингите. В последните месеци групировката извърши множество нападения срещу силите за сигурност и властите. За момента никой не е поел отговорност за атаката. Девет полицаи бяха убити при бунтовническа атака в щат Ракхайн в Западна Бирма, обхваната от етническо и религиозно напрежение, предаде АФП, като се позова на полицията. Сподели:", "date": "2019.03.10", "title": "Девет полицаи са убити от бунтовниц в Мианма"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BE%D1%84%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D0%BE%D1%82-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D1%84%D0%B8%D0%BB%D0%BC---%D0%B5%D1%82%D0%BE-%D0%BA%D0%BE%D0%B8-%D1%83%D0%BB%D0%B8%D1%86%D0%B8-%D1%81%D0%B0-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8-news825379.html", "text": "София е блокирана и от още едно събитие днес, освен честването на годишнината от спасяването на българските евреи, което затвори центъра, както ПИК показа с видео репортаж. Събитието на \"Шалом\" приключва на обяд и площадът около Народното събрание ще бъде отворен, но цял ден ще има блокада на ул. \"Съборна\". Там е затворено и днес, и утре, заради филмови снимки на \"Солент Филм\" ООД, съобщиха за ПИК от МВР. След получаване на разрешение от Столична община се забранява паркирането за два дни на няколко централни столични улици, както и движението по тях, за да бъдат заснети кадрите. Забраняват се престоят и паркирането, както и преминаването по днес по ул. „Съборна“ между ул. „Кн. Александър I“ и ул. „Цар Калоян“. Утре забраната важи за алея „Даниел Неф“ между бул. „Цариградско шосе“ и ул. „Владимир Василев“. Изключение правят само автомобилите на снимачните екипи, според разпореждането на общината. Сподели:", "date": "2019.03.10", "title": "ИЗВЪНРЕДНО В ПИК TV: София блокирана от снимки на филм - ето кои улици са затворени"}
{"url": "https://pik.bg/%D0%BD%D0%B0%D0%B4-81-000-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B5%D1%86%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D0%BE%D0%BC%D0%BE%D1%89%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news825345.html", "text": "Цели махали от България се изселват в страната с най-развитата икономика в Европа - Германия. Повече от 81 000 български деца получават помощи от германската държава. Това става ясно от разследване на Нова телевизия. Цели ромски квартали се местят от България в гетата на Дуисбург и Дортмунд и това става организирано. „На върха на пирамидата стоят турци, които живеят в Германия – разказа пред сутрешния блок на Новао телевизия журналистът Генка Шикерова. - Цялото това нещо се организира в България. Наемат се работници, лъжат се хора, че отиват в Германия и започват да получават социални помощи. Всъщност там не е толкова лесно да получиш помощи. В основата на това да се устроиш в тази държава е адресът. Основното, което се продава от турците, е адресът. Те държат цели квартали, в които живеят българи”. След 2007 г. в Дуисбург са се заселили над 11 000 българи. Пристигат цели махали от Североизточна България. Това, което ги привлича, е германската социална система. По същия начин изглежда и Дортмунд – мечтата на жителите на пловдивския квартал „Столипиново”. Обещанията за лесен достъп до помощи и трудов договор обаче често се оказват лъжа. Оставени без нищо в Германия, българите стават жертва на трудова експлоатация. Сподели:", "date": "2019.03.10", "title": "Над 81 000 български деца получават социални помощи в Германия"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B4%D0%BE-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%E2%80%9E%D1%86%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE%E2%80%9D-%D0%B2-%D1%81%D0%BE%D1%84%D0%B8%D1%8F-news825383.html", "text": "Тежка катастрофа е станала до комплекс „Царско село” в София. Според информацията,  лек автомобил „Дачия” се е обърнал на Околовръстното шосе, точно под комплекс „Царско село”. Посочва се, че водачът е ранен. В момента колата е обърната настрани. На мястото има полицейски патрул. Образувало се е и задръстване. Все още не е ясно как е възникнал инцидентът и дали в него са участвали и други превозни средства. Сподели:", "date": "2019.03.10", "title": "От последните минути: Тежка катастрофа до комплекс „Царско село” в София"}
{"url": "https://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8-%D0%B4%D0%BE%D0%BA%D0%B0%D0%B7%D0%B2%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-%D0%BD%D0%B0%D1%88%D0%B8%D1%8F-%D0%BD%D0%B0%D1%80%D0%BE%D0%B4-news825375.html", "text": "Спасяването на българските евреи доказва ценностната система на нашия народ. Това каза председателят на Народното събрание Цвета Караянчева на отбелязването на Деня на спасението на българските евреи . „Много се вълнувам днес, защото преди 76 години се е случило нещо знаменателно, нещо, което доказва ценностната система на нашия народ. Защото днес освен, че почитаме паметта на жертвите от Холокоста – паметта на онези 11 хиляди евреи, които не можахме да спасим, ние сме щастливи, че успяхме да запазим 48 хиляди живота“, заяви Караянчева. Тя посочи, че толерантността и хуманността са качество, което българският народ продължава да възпитава у своите деца. „Много народи са водили битки с цената на множество жертви. А българският народ е спечелил своята битка, като е спасил над 48 хиляди човешки живота и това трябва да ни прави горди. И нека да отдадем своята почит на всички общественици, парламентаристи и български граждани, които са застанали като един, за да запазят своите съседи и приятели“, изтъкна председателят на парламента. Караянчева подчерта, че днес е ден, в който трябва да сведем глави и да окажем своята почит, но и ясно да се противопоставим на антисемитизма и на расизма. „Защото светът е глобален и много лошо дебне от всякъде. Но ако ние възпитаваме нашите деца да бъдат толерантни и да помнят, ние няма да погинем, светът няма да погине. И искам да завърша с една еврейска поговорка – ако спасим един човек, ние спасяваме целият свят“, каза още Цвета Караянчева. Сподели:", "date": "2019.03.10", "title": "Караянчева: Спасяването на българските евреи доказва ценностната система на нашия народ"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D1%82%D0%B0%D0%B5%D0%BD-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-news825384.html", "text": "Дъщерята на Бойко Борисов – Венета, отбелязала 36-ия си рожден ден в семейна обстановка, научи „Ретро“. Наследничката на премиера прекарала личния си празник в компанията на своите най-любими мъже – половинката си Иван и двамата им синове Бойко-младши и почти 8-месечния Иван. Заради грижите около двете деца, на които Венета е напълно отдадена, тя предпочела да не събира шумна компания край трапезата, а да бъде с най-близките си. От празника отсъствала нейната майка Стела, която от дълги години живее и работи като лекарка в Америка. Тя обаче била от първите, които я зарадвали с пожелание въпреки часовата разлика между България и Америка. „Честит Рожден Ден, Венетче! Много, много щастие, успехи, усмивки и чудесен ден всеки ден! Обичаме те!“, написа майката към рожденичката. Поздрав дъщерята на Борисов получи и от първата си братовчедка Мария, с която са изключително близки и която също пребивава в Щатите. „Честит рожден ден, мила како! Пожелавам ти безумно много щастие, любов, успехи, винаги да се усмихваш и да сияеш и да си заобиколена от хора, които обичаш и те обичат! Много те обичам и се надявам да имаш красив и невероятен ден, както и всеки ден след това“, пожела Мария на Венета. Редица приятели от детството, бивши съученици и колеги от университета ѝ в САЩ също се отчетоха с честитки. Най-трогната обаче премиерската щерка останала от пищния букет розови рози, който веднага побързала да снима за спомен и за социалните мрежи. Рожденичката не споделя от кого е красивият дар, а според приятелките и това е безкрайно романтичен жест от половинката ѝ Иван. За последно Венета отпразнува рождения си ден с приятели в заведение през 2015 г., когато се появи на партито в бляскава и стилна визия като на холивудска звезда. Откакто обаче е майка на две момчета, единствената наследничка на министър-председателя посреща празниците край семейното огнище. Сподели:", "date": "2019.03.10", "title": "САМО В ПИК И \"РЕТРО\": Дъщерята на Бойко Борисов с таен рожден ден"}
{"url": "https://pik.bg/%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B4%D0%BD%D0%B5%D1%81-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news825344.html", "text": "Севернокорейците на възраст над 17 години ще гласуват за нови 687 депутати с петгодишен мандат. В КНДР има три политически партии - Корейската трудова партия, партия \"Чхондогьо\" (Партия на младите приятели на религията на небесния път) и Социалдемократическа партия, обединени в Единен демократичен отечествен фронт, който формира списъка с кандидатите. Севернокорейският лидер Ким Чун-ун е председател на Корейската трудова партия. Освен кандидатите от партиите на изборите могат да се явят и независими кандидати, както и представители на различни обществени организации: Кимирсенско-кимченирския съюз на младежта, Обединените профсъюзи на Корея, Съюза на социалистическите жени на Корея и др. След предишните избори от 9 март 2014 г. огромното мнозинство депутати в парламента - 607 - са от Корейската трудова партия. Социалдемократическата партия има 50 представители, \"Чхондогьо\" - 22-ма, а още осем места се заемат от представители на обществени организации. Според Централната избирателна комисия активност тогава е била 99,97 процента, а в избирателен окръг 111 в Пхенян, където за кандидат бе издигнат Ким Чен-ун, 100 процента. По данни на агенция КЦТА в изборите са участвали севернокорейски граждани,живеещи в Япония и Китай. Според действащата конституция, приета през 1972 г. КНДР е суверенна социалистическа държава. Всички държавни органи се основават на принципа на демократическия централизъм. Върховното народно събрание (ВНС) е висшият орган на държавната и законодателната власт. В периода между неговите сесии действа 17-членен Президиум на ВНС, който се оглавява от формалния държавен глава - председателя на парламента, сега Ким Йон-нам. Фактически върховен ръководител на КНДР е председателят на Държавния съвет (висшия орган на държавната власт, който се занимава с държавната политика), който се отчита пред парламента. От 2016 г. тази длъжност заема Ким Чен-ун. В Корейската народнодемократична република днес ще се състоят избори за депутати във Върховното народно събрания - парламента, предаде БТА, позовавайки се на ТАСС. Сподели:", "date": "2019.03.10", "title": "В Северна Корея днес гласуват на парламентарни избори"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%B0%D1%81%D0%BE%D0%B2-%D0%B1%D0%BE%D0%B9-%D0%BD%D0%B0-%D1%82%D0%B0%D0%BA%D1%81%D0%B8%D0%B4%D0%B6%D0%B8%D0%B8-%D0%B2-%D0%BC%D0%BE%D1%81%D0%BA%D0%B2%D0%B0-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news825374.html", "text": "Масов бой е станал между таксиметрови шофьори в Москва в търговския център \"Тройка“. Един от участниците в конфликта е открил стрелба с газов пистолет. Ранен е един човек, а в мелето са участвали петима. По информация на Telegram-канала Mash в боя са участвали 15 души. Всички те са били арестувани и отведени в отделение на полицията. На 9 март в Москва стана още един масов бой със стрелба. Кавгата избухнала между собственик на кафе в столицата и компания, кояго отбелязвала в заведението 8 март. Трима души са ранени от огнестрелното оръжие, още трима са в болница с наранявания от ножове. Сподели:", "date": "2019.03.10", "title": "ИЗВЪНРЕДНО: Масов бой на таксиджии в Москва, има ранени"}
{"url": "https://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%B8%D0%B7%D0%B1%D1%80%D0%B0-%D0%B4%D0%B0-%D0%BF%D1%80%D0%BE%D1%82%D0%B5%D0%B3%D0%BD%D0%B5-%D1%80%D1%8A%D0%BA%D0%B0-%D0%BD%D0%B0-%D1%81%D0%B2%D0%BE%D0%B8%D1%82%D0%B5-%D0%B5%D0%B2%D1%80%D0%B5%D0%B8---%D0%B7%D0%B0-%D0%B4%D0%B0-%D1%81%D0%BF%D0%B0%D1%81%D0%B8-%D1%82%D1%8F%D1%85-%D0%BD%D0%BE-%D0%B8--news825386.html", "text": "Българският народ избра да протегне ръка на своите евреи - за да спаси тях, но и себе си. Това каза кметът на София Йорданка Фандъкова по повод Деня на спасението на българските евреи . „Днес преминахме заедно по улиците на нашия древен и млад град София, за да отбележим едно историческо събитие. 10 март е паметен ден в българската история“, посочи тя. „В дните, които светът нарече Холокост, един древен и достоен народ избра да изпълни своя дълг на състрадание. И да докаже, че премъдростта божия, изтъкана от вяра, надежда и любов, не е празни думи, а тези ценности живеят в душите и сърцата в името на доброто“, заяви Фандъкова. По думите й българският народ е избрал да протегне ръка на своите евреи – за да спаси тях, но и себе си. „За да спре изтреблението и да докаже на Европа и света, че чудеса стават там, където има дори и един, който е готов да се противопостави на злото. А където има един такъв цял народ, става спасението“, каза още кметът на София. Според Фандъкова гибелта на 11 хиляди евреи трябва да ни накара да помним онова време и да превърнем доброто в свой избор. „И да докажем, че човечността е жива и днес. Днес преминахме през улиците на София, за да покажем, че в нашия град пазим заветите на предците си и сме длъжни да ги предадем на бъдещите поколения. Нека да покажем, че силата на доброто и мира побеждава, за да е по-добър светът“, каза още столичният кмет. Сподели:", "date": "2019.03.10", "title": "Фандъкова: Българският народ избра да протегне ръка на своите евреи - за да спаси тях, но и себе си"}
{"url": "https://pik.bg/%D0%BD%D1%8F%D0%BC%D0%B0-%D0%BE%D1%86%D0%B5%D0%BB%D0%B5%D0%BB%D0%B8-%D0%BF%D1%80%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%B5%D1%82%D0%B8%D0%BE%D0%BF%D0%B8%D1%8F-news825398.html", "text": "AFP, цитирана от \"Фокус\". Няма оцелели в самолетната катастрофа в Етиопия, предава Самолет на Етиопските авиолинии „Боинг“ 737-800 се разби в неделя сутринта след излитане от Адис Абеба за Найроби с 149 пътници и осем души екипаж на борда, съобщиха от авиокомпанията. Авиокомпанията заяви, че \"операции по издирване и спасяване са в ход и нямаме потвърдена информация за оцелелите или за евентуални жертви\". Самолетът излетя в 8:38 местно време (съвпада с българското) от международното летище „Боле“ и с него е \"загубен контакт\" шест минути по-късно в близост до град Бишофту, на около 60 км югоизточно от столицата. От авиокомпанията заявиха, че ще изпратят персонал на мястото на произшествието, за да \"направи всичко възможно, за да помогне на службите за спешна помощ\". Също така ще бъде създаден информационен център за пътниците и специален телефонен номер за семейството и приятелите на хора, които може да са били на полета. „Боинг“ 737-800 MAX е същият тип самолет като индонезийския на Lion Air, който се разби през октомври миналата година, 13 минути след излитане от Джакарта. Тогава загинаха всичките 189 души на борда. Последният голям инцидент с пътнически самолет на Етиопските авиолинии бе „Боинг“ 737-800, който се взриви във въздуха след излитане от Ливан през 2010 г, като тогава загинаха 83 пътници и седем души екипаж. Сподели:", "date": "2019.03.10", "title": "Няма оцелели при самолетната катастрофа в Етиопия"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BD%D0%B0%D1%80%D1%8F%D0%B4-%D1%83%D0%BF%D0%BB%D0%B0%D1%88%D0%B8-%D1%8F%D0%BC%D0%B1%D0%BE%D0%BB%D1%81%D0%BA%D0%BE-%D1%81%D0%B5%D0%BB%D0%BE-%D0%B2%D0%BE%D0%B5%D0%BD%D0%BD%D0%B8-%D0%B3%D0%BE-%D0%B2%D0%B7%D0%B5%D1%85%D0%B0-%D0%B7%D0%B0-%D0%BE%D0%B1%D0%B5%D0%B7%D0%B2%D1%80%D0%B5%D0%B6%D0%B4%D0%B0%D0%BD%D0%B5-news825387.html", "text": "Военнослужещи от формированието за овладяване и преодоляване на последствията от бедствия за разузнаване, транспортиране и унищожаване на невзривени боеприпаси от състава на 55-и инженерен полк с ръководител капитан Мартин Станчев днес извършиха разузнаване и транспортиране на силно корозирал метален предмет с овална форма, наподобяващ ръчна граната, открит в  частен имот в плевенското село Ясен, съобщи пресцентърът на военното министерство. Боеприпасът бе транспортиран до район на военното формирование за безопасно съхранение, където утре, 11 март, ще бъде унищожен при стриктно спазване на мерките за безопасност. Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов. Сподели:", "date": "2019.03.10", "title": "ПЪРВО В ПИК: Снаряд уплаши ямболско село, военни го взеха за обезвреждане"}
{"url": "https://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B2-%D1%81%D1%8A%D1%80%D0%B1%D0%B8%D1%8F-news825380.html", "text": "Пореден многоброен протест срещу управляващите в Сърбия се проведе в Белград, съобщават световните агенции, цитирани от Нова телевизия. Недоволните преминаха през центъра на града и завършиха пред националното радио и телевизия. Опозицията е недоволна от работата на държавните медии и ги обвиняват, че обслужват властта. Протестиращите облепиха сградата с лента с надпис \"Започна се\" и демонстративно четоха новини, които според тях са коректно поднесени. Опозицията обвинява президента Александър Вучич, че управлява страната авторитарно и използва заплахи и насилие, за да се саморазправи с противниците си. Протестът отново беше под надслов \"Един от 5 милиона\", което е припомняне за изказване на Вучич, че дори по улиците да има 5 милиона протестиращи, няма да подаде оставка и да свика избори. Сподели:", "date": "2019.03.10", "title": "Пореден протест срещу управляващите в Сърбия"}
{"url": "https://pik.bg/%D1%81%D0%B0%D1%89-%D0%BD%D0%B5-%D0%B8%D1%81%D0%BA%D0%B0%D1%82-%D0%B8%D1%82%D0%B0%D0%BB%D0%B8%D1%8F-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BF%D1%80%D0%BE%D0%B5%D0%BA%D1%82-%D0%BD%D0%B0-%D0%BA%D0%B8%D1%82%D0%B0%D0%B9-news825353.html", "text": "Италианското правителство не бива да подкрепя „безполезния“ инфраструктурен проект на Китай „Един пояс, един път“. Това заяви говорителят на Съвета за национална сигурност при президента на САЩ Гарет Маркис, цитиран от „Асошиайтед Прес”, съобщават БТА и БНР. Италианският премиер Джузепе Конте заяви в петък, че може да подпише споразумение с китайския президент Си Дзинпин по-късно този месец въпреки съобщенията, че САЩ са загрижени от перспективата ключов техен съюзник да се присъедини към инициативата. „Италия е голяма световна икономика и важна дестинация за инвестиции – написа Гарет Маркис в „Туитър”. -  Няма нужда италианското правителство да придава легитимност на безполезния инфраструктурен проект на Китай“. Си Дзинпин ще бъде на държавно посещение в Италия от 22 до 24 март и по думите на Конте, Рим и Пекин се надяват за договорят рамково споразумение по време на визитата. Сподели:", "date": "2019.03.10", "title": "САЩ не искат Италия да подкрепя проект на Китай"}
{"url": "https://pik.bg/%E2%80%9E%D1%84%D0%B5%D0%B9%D1%81%D0%B1%D1%83%D0%BA%E2%80%9D-%D0%B7%D0%B0%D1%81%D0%B8%D0%BB%D0%B2%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%B4%D0%B5%D0%B7%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5-news825356.html", "text": "От ръководството на социалната мрежа „Фейсбук” обявиха, че ще скриват групи и страници, които разпространяват неверни информации за ваксините, от функцията \"търсене\" на сайта си. Това е поредната стъпка, която „Фейсбук” и други мрежи предприемат, за да спре приливът от неверни информации на сайтовете на социалните медии, предаде „Асошиайтед Прес”, цитирани от БТА и БНР. „Фейсбук” няма да отстранява тези групи и страници - вместо това те няма да се появяват в препоръките или прогнозите при търсене на сайта. Рекламите с подобна информация ще бъдат отхвърляни. Според федералните здравни служби в САЩ, неотдавнашният скок на заболяванията от морбили в страната отчасти се дължи на невярна информация, която кара родителите да избягват ваксината. Макар че общите равнища на ваксинация в САЩ остават високи, според Центровете за контрол и превенция на болестите, нараства броят на децата под двегодишна възраст, на които не са били поставени никакви ваксини. Федералната служба обяснява, че този факт до голяма степен се дължи на липсата на здравна осигуровка - неосигурените деца е много по-вероятно да бъдат неваксинирани, отколкото тези, които имат здравна застраховка. Сподели:", "date": "2019.03.10", "title": "„Фейсбук” засилва борбата с дезинформацията за ваксините"}
{"url": "https://pik.bg/%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D1%81%D0%B5-%D1%81%D0%B3%D0%BE%D0%B4%D0%B8-news825355.html", "text": "Дженифър Лопес се сгоди за приятеля си Алекс Родригес, съобщиха световните агенции, цитирани от БГНЕС и Нова телевизия. Само няколко седмици, след като отбелязаха втората годишнина от връзката си, певицата и бившият бейзболист публикуваха снимка на огромния диамантен годежен пръстен, който вече краси ръката на Джей Ло. Под поста в социалната мрежа бившата звезда на „Янките“ написа лаконично: “Тя каза „Да“. Сподели:", "date": "2019.03.10", "title": "Дженифър Лопес се сгоди"}
{"url": "https://pik.bg/%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%B4%D0%B5%D1%82%D0%B5%D1%82%D0%BE-%D0%B9-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BF%D0%BE-%D0%BD%D0%B5%D0%B9%D0%BD%D0%B8%D1%82%D0%B5-%D1%81%D1%82%D1%8A%D0%BF%D0%BA%D0%B8-news825216.html", "text": "Херцогинята на Съсекс Меган Маркъл изрази надежда детето, което очакват напролет със съпруга й принц Хари, да поеме по нейните феминистки стъпки, предаде Ройтерс. Бившата американска актриса каза това на дебат в Кингс Колидж в Лондон по случай Международния ден на жената, 8 март. Попитана как първото й дете се отнася с нея, 37-годишната Меган отговори: \"Много добре.\" Тя разказа, че е гледала по Нетфликс документален филм за феминизма и едно от нещата, които е чула (от бременни феминистки), е било: \"Усещам ембрионалното ритане на феминизма\". \"Обичам това. Така че момче или момиче, или каквото и да бъде (нашето дете с Хари), ние се надяваме, че случаят ще е такъв, с нашата малка подутина\", заяви Меган. Сподели:", "date": "2019.03.10", "title": "Меган Маркъл се надява детето й да поеме по нейните стъпки"}
{"url": "https://pik.bg/%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%BD%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news825187.html", "text": "Време е Европейският съюз да поеме инициативата за съхраняване и модернизиране на Договора за ракетите със среден обсег. Това заяви руският военен експерт Александър Перенджиев пред БНР. „Именно Евросъюзът трябва ясно да заяви, че е заинтересован от съхраняването на този договор, който обаче трябва да бъде модернизиран – анализира Перенджиев. - Смятам, че модернизацията трябва да върви по пътя на вече съществуващия Договор за неразпространение на ядрените оръжия. Всъщност тези два договора са свързани. Договорът за неразпространение на ядрените оръжия включва стимулиращи механизми за присъединяване към него. Става дума за това, че който се присъединява към този договор, получава правото да използва технологии за развитие на ядрената енергетика. Мисля, че ако се тръгне по този път, то е възможно в бъдеще да бъдат привлечени и Китай, и Пакистан, и Индия, и даже Северна Корея и Израел“. Според експерта, санкционната политика на Съединените щати и Европейския съюз спрямо Русия много вреди на постигането на всеобщо споразумение в сферата на международната ядрена сигурност. „Мисля, че когато говорим за сигурност и то за ядрена сигурност, не са нужни вече никакви игрички и възпитаване на някого чрез санкции каза Александър Перенджиев. - Трябва да протягаме ръце един към друг. Не може да се каже, че с Русия няма никакво икономическо взаимодействие. Евросъюзът също трябва да преразгледа мястото и ролята си в този променящ се свят, а не да поддава на Съединените щати. Мисля, че Европейският съюз ясно трябва да заяви позицията си. При това става дума не за нещо, което не се отнася до Евросъюза. Става дума именно за сигурността на държавите, които влизат в него. В настоящия момент политиката на Съединените щати не гарантира сигурността на Европейския съюз. Ако говорим просто за военната сигурност, то можем някак да си затворим очите. Когато обаче става дума за сигурността в ядрената сфера, всичко е много по-сериозно и по-опасно“. Александър Перенджиев смята, че и България, като страна-членка на ЕС, трябва да постави въпроса за повишаването на неговата значимост в международната политика, преди всичко в сферата на международната ядрена сигурност. „В настоящия момент това е единственият път за спасяване не само на Европа, но и на света аргументира се Перенджиев. - Защото може би светът днес върви към такива опасности, механизмите за предотвратяването на които стават все по-малко. Затова Евросъюзът трябва да помисли и да каже тежката си думи по този въпрос“. Сподели:", "date": "2019.03.10", "title": "Руски военен експерт: Политиката на САЩ не гарантира сигурността на Европа"}
{"url": "https://pik.bg/%D0%B5%D0%BA%D0%BE%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D1%81-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D0%B0%D0%BA-%D0%B4%D0%B0-%D0%BF%D0%B0%D0%BB%D0%B8%D0%BC-%D0%BE%D0%B3%D0%BD%D1%8C%D0%BE%D0%B2%D0%B5-%D0%BD%D0%BE%D1%89%D0%B5%D1%81-news825331.html", "text": "Заради традицията за палене на огньове на християнския празник Сирни заговезни, който тази година е на 10 март, МОСВ и Регионалните инспекции по околната среда и водите в страната напомнят, че нерегламентираното изгаряне на отпадъци е нарушение на Закона за управление на отпадъците. Забранено е да се изгарят автомобилни гуми, масла и други лесно запалими материали, които при горене отделят вредни емисии в атмосферата. МОСВ напомня на кметовете на общини и кметства да извършат необходимия превантивен контрол и предприемат мерки за предотвратяване изгарянето на гуми и други отпадъци при отбелязване на празника. Според разпоредбите на закона глобите за нерегламентирано изгаряне на неопасни отпадъци са от 2000 до 5000 лв., а за маловажни случаи се налагат глоби на местонарушението в размер от 10 до 50 лв. срещу издаване на фиш по реда на Закона за административните нарушения и наказания. За неупражнен контрол от страна на кметовете глобата е от 1400 до 4000 лева. Министерството напомня също за опасността от възникване на пожари в защитените територии и заетите от естествени екосистеми с висока природозащитна стойност територии. Затова призоваваме да не се пали огън извън определените и обозначени за това места, да не се разпалват и хвърлят в огъня леснозапалими изкуствени материи, масла и други запалителни течности. За да се избегне възникването на пожари, не трябва да се горят също сухи треви и растителни отпадъци извън определените места, пише в съобщението. Министерството на околната среда и водите /МОСВ/ призовава за внимание при палене на огньове на Сирни Заговезни съобщава пресцентърът на министерството. Сподели:", "date": "2019.03.10", "title": "Екоминистерството с извънредно предупреждение как да палим огньове нощес"}
{"url": "https://pik.bg/%D0%B8-%D1%82%D0%BE%D0%B2%D0%B0-%D0%B4%D0%BE%D0%B6%D0%B8%D0%B2%D1%8F%D1%85%D0%BC%D0%B5-%D0%BB%D0%B5%D0%BA%D0%B0%D1%80-%D1%81%D1%8A%D0%BE%D0%B1%D1%89%D0%B8-%D1%81-%D0%B2%D0%B8%D0%B4%D0%B5%D0%BE-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82-%D1%87%D0%B5-%D1%83%D0%BC%D0%B8%D1%80%D0%B0-news825239.html", "text": "Семейство в Калиорния е много разстроено, защото възрастният им баща научил, че умира, от видеосъобщение на лекар, излъчено от робот в болничната му стая, съобщи Асошиейтед прес. Внучката на 79-годишния Ърнест Кинтана, който страдал хронично заболяване на белите дробове, била с него в интензивното отделение на болницата \"Кайзер Перманенте\" във Фримонт, когато дошла сестра и казала, че лекар е тръгнал на визитация. След това в стаята влязъл робот и лекарят се появил на видеоекран. Той заявил, че пациентът има белодробна недостатъчност и не му остава много да живее. \"Ако ни съобщавате нормална новина, това е приемливо. Но ако ни казвате, че вече няма бели дробове и ще го сложите на морфин, докато умре, трябва да го направи човек, не машина\", смята дъщерята на Ърнест - Катрин. Представители на болницата заявиха, че това е \"много необичайно\". Те се защитиха, като казаха, че преди това пациентът е посетен от лекар. Сподели:", "date": "2019.03.10", "title": "И ТОВА ДОЖИВЯХМЕ: Лекар съобщи с видео на пациент, че умира"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%87%D0%B5%D1%81%D1%82%D0%B2%D0%B0-76-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5-news825332.html", "text": "Шествие на толерантността и възпоменателна церемония ще се проведат в столицата. Пред Паметника на спасението до сградата на Народното събрание ще има и официална  церемония. Следобед президентът Румен Радев ще удостои гостуващия у нас председател на Световния еврейски конгрес Роналд Лаудер с най-високото ни държавно отличие -  орден \"Стара планина\" първа степен. Шествие на толерантността и единението на българския народ поднаслов \"Заедно за България. Задно за Европа\"организират Столичната община и Организацията на евреите в България „Шалом“. Проявата ще тръгне в 11 часа от църквата „Света София“, през паметника на Незнайния воин  и ще стигне до мемориалната плоча до Народното събрание, където ще се проведе официална церемония в памет на 11 343 -мата евреи от Беломорска Тракия, Вардарска Македония и гр. Пирот, депортирани в нацистките лагери на смъртта. Слово ще произнесе председателят на парламента Цвета Караянчева. Заключителната церемония по повод Деня на спасението на българските евреи и почитане на жертвите на Холокоста ще се състои от 17 часа в Централната Софийска синагога с официално обръщение към българската еврейска общност от президента на Световния еврейски конгрес Роналд Лаудер. На днешната дата преди 76 години, благодарение на безпрецедентното обединение на български общественици, духовници, политици и граждани, е спасен животът на близо 50 хиляди български евреи. В Пловдив годишнината от спасяването на българските евреи ще бъде отбелязано с митинг-поклонение пред Паметника на благодарността в града. Тази година  в церемонията ще се включат и ученици от Пловдив и региона, които работят по международни проекти за етническа толерантност, съобщи председателят на организацията \"Шалом\" в града Светлозар Калев. На поклонението ще присъстват и много потомци на участници, свидетели на събитията от 1943 година, когато пловдивчани начело с митрополит Кирил спасяват от хитлеристките лагери на смъртта над шест хиляди свои съграждани евреи. По традиция представителите на еврейската общност ще посетят днес и Бачковския манастир, за да поднесат цветя на гробовете на патриарх Кирил и екзарх Стефан, съобщи БНР. Ще бъде прочетена и специална възпоменателна молитва. Отбелязваме 76 години от спасяването на българските евреи и почитаме паметта на жертвите на Холокоста. Сподели:", "date": "2019.03.10", "title": "България чества 76 години от спасяването на евреите"}
{"url": "https://pik.bg/%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BE%D1%86%D0%B5%D0%BB%D1%8F%D0%BB%D0%B0-%D1%81%D0%BA%D1%83%D0%BB%D0%BF%D1%82%D1%83%D1%80%D0%B0-%D0%BE%D1%82-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B0-%D0%B2%D0%B8%D0%BD%D1%87%D0%B8-news825219.html", "text": "Единствената оцеляла скулптура от Леонардо да Винчи беше представена на изложба във Флоренция, съобщи БТА. Леонардо е ваял скулптури, дори и гигантски кон, но запазена негова триизмерна художествена творба досега не беше идентифицирана. \"Мадоната със смеещото се дете\" е единственото изключение. Табелката с името на създателя й е недвусмислена. Леонардо да Винчи я е направил през 1472 г., когато е бил на 19 или на 20 години и се е учил при флорентинския скулптор и художник Андреа дел Верокио. Мадоната гледа детето в скута си, усмихната загадъчно, както е характерно за творчеството на гения. Най-известният пример за тази усмивка е \"Мона Лиза\". Обемните и сложни дипли на полата на Мадоната напомнят за начина, по който Да Винчи рисува драперии през този период. Реалистичното представяне на поведението на малките деца се вижда в рисунките на Леонардо, а да се нарисува смеещ се Христос през 15 век, е новаторско, но и богохулно. В своите записки Леонардо си спомня, че е имал неприятности, когато като младеж е изобразил Христос като дете. Сподели:", "date": "2019.03.10", "title": "Показаха единствената оцеляла скулптура от Леонардо да Винчи"}
{"url": "https://pik.bg/%D0%B5%D0%BC%D0%B8%D0%BB-%D1%85%D1%8A%D1%80%D1%81%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B8%D0%B4%D0%B2%D0%B0-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%BD%D0%B8%D1%81%D0%BA%D0%B8%D1%82%D0%B5-%D0%BB%D0%B8%D1%85%D0%B2%D0%B8-%D0%B8-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%BA%D1%80%D0%B5%D0%B4%D0%B8%D1%82%D0%B8-news825333.html", "text": "Топ финансистът Емил Хърсев коментира пред сутрешния блок на Нова телевизия ситуацията на финансовите пазари в момента и идва ли краят на ниските лихви и евтини кредити. „За съжаление от началото на годината се натрупват по-скоро отрицателните фактори в икономически план като цяло – категоричен бе Емил Хърсев. -  Това е тенденция не само у нас, но и навсякъде по света. В резултат на активната политика на САЩ, процесите във финансовия сектор са такива и няма как да не останем незасегнати от случващото се в икономическата зона. От Европейската централна банка обясняват теизи тенденции в последните месеци като икономически перспективи, така че нищо изненадващо няма. Това, което ще се случва с доходите на българите е предизвестено от решението на правителството за увеличаването на доходите в държавния сектор. В частния сектор реагират огледално за да са конкурентни. Увеличението в публичния сектор в порядъка от 10 процента води до увеличение и в другите сектори. Доходите трайно ще растат. Няма да се забележи влияние върху заемите. Ефектът на фиксирания курс на лева към еврото го усещаме вече 20 години и го преживяваме. Твърди се ,че бе Валутния борд доходите биха растяли и по-бързо. Доходите ще растат, ще расте и кредитоспособността на населението и това е логично. Колкото по-високи доходи имаш, толкова по-големи възможности имаш да теглиш кредити. Ограничения на годишния процент на разходите, на общата цена на определен вид кредити има. Има ограничения за лихвите, които могат да начисляват заложните къщи по бързите кредите. По закон има установени максимални нива. Не трябва да се прекалява с тази мярка, защото тя не ограничава. Законодателят може да каже каква е максималната лихва по дадена сделка. Той не ограничава лихвата, а самата сделка. В пазарна икономиа всеки прави всеки ден икономически избори. Това е нормално. Всеки се опитва да се насочи към източника на финансиране с най-добра цена. Винаги правим добра равносметка на парите си. Не става дума за оптимизъм, а факти. Най-високи норми на задлъжнялост имат американско, японско общество. При нас все още капиталистите от първо поколение продължават да работят активно. Колкото повече остарява националният модел на капитализъм, толкова повече се развиват формите на финансова организация, позволяващи голяма част от капитала да се държи в други междинни форми – фондации, холдинги. Тогава изглежда,че богатите обедняват, защото имат по-малко пари. Във финансовите сектори банките продължават да се конкурират за парите на баба и дядо. Младите имат нужда от кредити за да уредят своя стил на живот, доколкото могат. Очевидно е, че спестяването в левове ще донесат на българина еднакво висока лихва както и в евро.  Процесите на международно ниво не могат да се прогнозират. Те зависят от едни несигурни бъдещи събития. Не е ясно дали Доналд Тръмп ще наложи обявените ограничения върху европейската промишленост. Медведев предложи връзване на лева към китайския юан, като една алюзия, че има тенденция в световен мащаб с оглед на ставащото по света. Ние имаме своя геополитически избор. Членове сме на Европейскя съюз и няма логика да се присъединяваме към азиатската валута”. Сподели:", "date": "2019.03.10", "title": "Емил Хърсев с горещи разкрития идва ли краят на ниските лихви и евтините кредити"}
{"url": "https://pik.bg/%D0%B2-%D0%B4%D0%B5%D0%BD%D1%8F-%D0%BD%D0%B0-%D0%BF%D1%80%D0%BE%D1%88%D0%BA%D0%B0-%D0%BD%D0%BE%D0%B2%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%BF%D0%B5%D1%82%D1%80%D0%B8%D1%87-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D1%85%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D1%82%D0%B5%D1%86-%D0%B0%D0%BD%D0%B3%D0%B5%D0%BB-%D0%BA%D0%BE%D1%87%D0%B5%D0%B2-news825342.html", "text": "В Петрич продължават протестие на миряните срещу преместването  на дългогодишния свещеник отец Ангел Кочев. В деня на прошка недоволните отново се пред църквата \"Света Богородица\", където доскоро служеше отец Ангел, с искане той да бъде върнат. „Нищо официално не се случва по въпроса – заяви един от миряните, дошъл пред църквата за поредния протест. - По-скоро ако има раздвижване, то е по интернет. Никой нищо не ни казва. На отец Ангел името му е Ангел. Това говори всичко. Ако половината от хората по земята са като него, света ще цъфти. За жалост обаче не сме толкова добри. Щом на него му намериха косур, какво остава за другите?”. „Днес протестът ни ще е мирен – добави жена, участваща в протеста. – Днес, все пак, е прошка. Ще се борим докато ни го върнат. Не знам защо така се случи да го преместят. Искаме си го. Нямаме нищо против отец Павел. Той служи на няколко места. В колко черкви трябва да служи? Нека служат заедно с отец Ангел. Защо да го измества?”. „Не сме срещу промените – допълва дружа жена. - Нека има по-млад човек, но искаме да върнат отец Ангел, който си служеше тук. Всички са доволни от него. Не е правилно и заради това миряните негодуват. Искаме просто едно уважение към човека, който е служил тук 50 години”. Сподели:", "date": "2019.03.10", "title": "В деня на прошка: Нови протести в Петрич заради махането на отец Ангел Кочев"}
{"url": "https://pik.bg/%D0%B5%D0%BA%D0%BE-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D1%83-%D0%BD%D0%B0%D1%81-%D1%81%D0%BF%D0%B8%D1%80%D0%B0%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D1%87%D0%B0%D1%88%D0%B8-news825280.html", "text": "26 милиона тона пластмасови отпадъци се произвеждат в Европейския съюз всяка година. В битката за по-чиста природа детски градини у нас спират използването на пластмасови чаши, предава Би Ти Ви. Всяка малка стъпка може да промени света, в който живеем. Затова в една от детските градини заменят пластмасовите чаши с метални. Така освен че успяват да спестят 2000 лева месечно, те се грижат и за природата. Инициативата Община Варна започва още преди три години. „За дезинфекцията на посудата не е голям ресурсът, знаете, че съдомиялните машини са икономични и не смятам, че много ток се използва за почистването”, каза Невена Господинова, директор на детска градина „Чайка”. В село Мирянци преди два месеца родителите сами събират пари и купуват чаши на децата си. Преди пластмасовите свършвали бързо и не били хигиенични, тъй като децата често ги разменяли. Екоактивисти изчисляват, че всеки малчуган използва средно по 5 еднократни чаши дневно. Така забавачниците изразходват над милион чаши всеки учебен ден или 550 тона отпадък годишно. „Идеята е всяка една чаша да има свой индивидуален символ, защото тогава успяваме да спестим не само от огромното количество еднократен пластмасов откадък, който е негоден за рециклиране, а пестим ток, вода, препарати, ресурси, труд на персонала в детската градина”, обясни Сабина Максимова. До момента от пластмасовите чаши са се отказали 19 детски градини в страната. Амбицията е техният брой да се увеличи. Сподели:", "date": "2019.03.10", "title": "ЕКО ИНИЦИАТИВА: Детски градини у нас спират използването на пластмасови чаши"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B1%D0%B8%D0%B2%D1%88%D0%B8%D1%8F%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%BF%D0%B0%D0%BB%D0%B0%D1%82%D0%B0-%D0%BD%D0%B0-%D0%B6%D0%BE%D1%80%D0%BE-%D1%88%D0%BE%D0%BF%D0%B0-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news825339.html", "text": "Къщата в Барселона, където бяха арестувани семейство Арабаджиеви, е била купена от Георги Семерджиев преди 3 години. Това разказа пред сутрешиня блок на Нова телевизия бившият собственик на луксозното имение. \"Той купи къщата – разказа бившият собственик Хосе, визирайки Семерджиев. - Свърза се със съпругата ми. Купи я на 27 юни 2016 г. Казва се Георги. Преди няколко дни беше тук с кучето си. Не знам с какво се занимава. Каза ми, че е имал ресторант\". Той отрече да е виждал и арестуваните Арабаджиеви. Че не познават задържаните твърдят и други хора от района на Кабрера де Мар. Служители в полицията казват, че разбират за арестите от медиите и никога не са виждали в града нито Арабаджиеви, нито Жоро Шопа. Към момента остава неясно защо швейцарските власти се отказаха от искането си за екстрадиция Семерджиев. Българската прокуратура обаче започна наказателно производство срещу него заради укриването на Арабаджиеви. Сподели:", "date": "2019.03.10", "title": "ГОРЕЩА ТЕМА: Проговори бившият собственик на палата на Жоро Шопа в Испания"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%B5-%D0%B4%D0%B0%D0%B2%D0%B0%D0%BC%D0%B5-%D1%81%D0%B8-%D0%BF%D1%80%D0%BE%D1%88%D0%BA%D0%B0-%D0%B8-%D0%B1%D0%BB%D0%B0%D0%B6%D0%B8%D0%BC-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BF%D1%80%D0%B5%D0%B4%D0%B8-%D0%B2%D0%B5%D0%BB%D0%B8%D0%BA%D0%B8%D1%8F-%D0%BF%D0%BE%D1%81%D1%82-news825299.html", "text": "Сирни заговезни Прощална неделя преди Великия пост - сутринта в православните храмове, по време на св. Литургия, се четат думите от Евангелието: \"Ако простите на човеците съгрешенията им, и вам ще прости Небесният ви Отец; ако ли не простите на човеците съгрешенията им, и вашият Отец няма да прости съгрешенията ви\" (Мат. 6:14-15). Следобяд по време на вечернята свещениците се преобличат с тъмни одежди за поста. В богослужението се пеят великопостните тропари с поклони и се произнася молитвата на св. Ефрем Сирин \"Господи и Владико на моя живот...\". След отпуста на вечернята се извършва специален чин на прошката. На солея се изнасят и полагат на аналоя напрестолният кръст и иконите на Спасителя и св. Богородица. Настоятелят на храма се покланя пред тях и ги целува, после се обръща към хората с молба за прошка от събратята му клирици и от събралите се вярващи. Всички свещенослужители и миряни се покланят пред кръста и иконите и взаимно искат прошка едни други. (След това се припомнят наставленията на св.ап. Павел към евреите в Евр. 12:1-10,бел.ред.) Сподели:", "date": "2019.03.10", "title": "ГОЛЯМ ДЕН Е: Даваме си прошка и блажим за последно преди Великия пост"}
{"url": "https://pik.bg/%D0%BF%D0%BE%D1%85%D0%B2%D0%B0%D0%BB%D0%BD%D0%BE-%D0%BC%D0%B8%D1%80%D1%8F%D0%BD%D0%B8-%D0%BB%D1%8A%D1%81%D0%BD%D0%B0%D1%85%D0%B0-120-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BA%D0%B0%D0%B4%D0%B8%D0%BB%D0%BD%D0%B8%D1%86%D0%B0-%D0%BD%D0%B0-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%BC%D0%B5%D1%82%D0%BE%D0%B4%D0%B8-%D0%BA%D1%83%D1%81%D0%B5%D0%B2-news825281.html", "text": "Активисти на старозагорското туристическо дружество „Сърнена гора“ почистиха бронзовата утвар в уникалния параклис „Свети Теодор Тирон“ на върха на парк „Митрополит Методи Кусев“ в навечерието на храмовия празник Тодоровден, предава \"Монитор\". Сред извадените за излъскване съдове беше и 120-годишната , изработена от сребро кадилница, с която някога е служил първият старозагорски митрополит Методи Кусев, който е положил и основния камък на обителта. На кадилницата наскоро попаднал отец Димитър, който служи в параклиса докато разчиствал помещенията за реставрацията на стенописите. Върху сребърния съд ясно личат имената на дарителите. В храма се съхранява и стенният часовник на владиката, който му бил подарен две години преди кончината през 1922 година. Уникатът е с известната марка „Original Hamburg Americain“ , по думите на отчето през десетилетията злосторници на три пъти правили опит да го похитят, но в крайна сметка митничари го откривали в различни тайници на автомобили и го връщали обратно в параклиса. Параклисът е построен в края на ХІХ в като идеята е била там да се издигне манастирски комплекс, първата копка е направена на 2 май 1895 година, при ремонта на владишкия трон преди време открили мощехранителница със съхранени в него мощи на светеца. Стените са изписани през периода 1942-1944 година от родения в днешна Полша в семейството на руски офицер художник-белоемигрант Николай Ростовцев /1898-1988/. Използвана е почти непознатата за България техника, имитираща мозайка, при която квадратчетата са с размери сантиметър на сантиметър. Миналата есен стенописите бяха реставрирани от бургаския художник Климент Атанасов. Буквално на метри от параклиса е полуразрушения някогашен балкантуристки ресторант „Аязмото“, който наскоро бе дарен за 10 години на старозагорската митрополия, която се ангажира да го превърне в уникален музей на владиците и паркостроителството. Сподели:", "date": "2019.03.10", "title": "ПОХВАЛНО: Миряни лъснаха 120-годишната кадилница на митрополит Методи Кусев"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B5%D0%BA%D0%B7%D0%B0%D0%BA%D1%82%D0%B0-%D0%B3%D0%B5%D1%80%D0%B1-%D0%B1%D0%B8%D0%B5-%D0%B1%D1%81%D0%BF-%D0%B0%D0%BA%D0%BE-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%81%D0%B0-%D1%81%D0%B5%D0%B3%D0%B0---%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%B7%D0%B8%D0%BC%D0%B0-news825390.html", "text": "28% от българите интервюирани от „Екзакта” в края на февруари заявяват, че възнамеряват да гласуват преференциално на предстоящите евроизбори. 15% не смятат да се възползват от правото си на преференциален вот. Това сочат данни от изследване в рамките на собствената изследователска програма на „Екзакта Рисърч Груп”. Преференциално искат да гласуват половината от избирателите на „Обединени патриоти“, както и по една трета от избирателите на ГЕРБ и на БСП. Сред твърдо решилите да гласуват на предстоящия евровот, желаещите да отбележат преференция са два пъти повече от нежелаещите. Това показва, че преференциалният вот се е утвърдил в изборната практика у нас и мотивира немалко избиратели за участие. Ако евроизборите се провеждаха в края на февруари, ГЕРБ биха ги спечелили с резултат от 22.2% от имащите право на глас българи, а БСП биха останали втори с 19.4%. Трети са ДПС с 6.9%, а четвърти са „Обединени патриоти“ с 6.4% (ако се явят в сегашния си коалиционен формат). „Демократична България“ биха получили 2.5%, СДС – 1.3%, РБ, АБВ, Воля и Възраждане – по 1%. Трудно е да се коментират към момента шансовете на десницата, предвид неяснотите по формата, в който ще се явят на вота десните партии. Данните от настоящото изследване показват, че десните партии имат по-малки шансове за добро представяне, ако се явят поотделно. Националното представително проучване е проведено в периода 19 - 28 февруари 2019 г. По домовете им са интервюирани 1000 пълнолетни лица, подбрани чрез двустепенна гнездова извадка, в 125 гнезда, в 91 населени места. Сподели:", "date": "2019.03.10", "title": "ГОРЕЩО ПРОУЧВАНЕ! \"Екзакта\": ГЕРБ бие БСП, ако евроизборите са сега - партията на Борисов взима 22,2% срещу 19,4 за червените (ГРАФИКИ)"}
{"url": "https://pik.bg/%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BA%D0%BC%D0%B5%D1%82-%D0%B5-%D0%BF%D0%BE%D0%B4-%D0%BE%D1%85%D1%80%D0%B0%D0%BD%D0%B0-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-news825238.html", "text": "Кметът на германския град Вормс Михаел Кисел е с полицейска охрана, след като получи смъртни заплахи заради убийство на млада жена, съобщи БТА, позовавайки се на АП и ДПА. Заподозрян за престъплението е 22-годишен тунизиец, с когото тя е имала връзка и чиято молба за убежище е била отхвърлена. Двайсет и една годишната жертва е била убита в нощта на вторник срещу сряда в дома на родителите си във Вормс. Намерена е с няколко прободни рани, каза прокурорът. Като заподозрян е задържан 22-годишният й приятел, който е от Тунис. Той се предал сутринта в сряда и е обяснил, че е убил приятелката си при скандал, свързан с отношенията им. Прокуратурата обмисля дали да му назначи психиатрична експертиза. През октомври 2017 г. той е подал молба за убежище, която е била отхвърлена. Полицията го е издирвала, за да бъде депортиран. Известен е бил на органите на реда във връзка с поредица от престъпления, включително нанасяне на телесна повреда, наркопрестъпления и изнудване. Имайки предвид криминалното му минало и отказаното му убежище, в социалните мрежи се появиха обвинения срещу властите, че не правят достатъчно за депортиране на чужденците, извършили престъпления. Властите отвърнаха, че мъжът е използвал няколко самоличности. Кметът на Вормс призова жителите му да запазят спокойствие. Тази вечер във Вормс, разположен в западната част на Германия, ще се състои мълчаливо шествие в памет на убитата млада жена. Сподели:", "date": "2019.03.10", "title": "В ГЕРМАНИЯ: Кмет е под охрана след убийството на млада жена"}
{"url": "https://pik.bg/%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BF%D0%BB%D0%B0%D0%BD%D0%B8%D1%80%D0%B0-%D1%81%D1%80%D0%B5%D1%89%D0%B0-%D1%81-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-news825298.html", "text": "Кандидатът на Европейската народна партия за председател на ЕК Манфред Вебер обяви, че в близките дни ще се срещне с унгарския премиер Виктор Орбан. Партията на Орбан \"Фидес\" е заплашена от изключване от ЕНП, заради негативната кампания за предстоящите евроизбори. В опит да намали създалото се напрежение, Будапеща започна да сваля противоречиви плакати с образа на председателя на ЕК - Жан-Клод Юнкер и на милиардера от унгарски произход Джордж Сорос. ЕНП ще решава съдбата на \"Фидес\" на 20 март. Сподели:", "date": "2019.03.10", "title": "Манфред Вебер планира среща с Виктор Орбан"}
{"url": "https://pik.bg/%D1%88%D0%BE%D0%BA-%D0%B8%D0%B7%D1%82%D0%B5%D0%B7%D0%B0%D0%B2%D0%B0%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D1%85%D0%BE%D1%80%D0%B0-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%B8%D1%82%D0%B0%D0%BB%D0%B8%D1%8F-%D1%81-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B8-%D0%B8%D0%BC%D0%B0%D1%85-%D0%B4%D1%83%D0%BF%D0%BA%D0%B8-news825337.html", "text": "Българка, станала жертва на трафик на хора в Италия, трогна с историята си италианската публика, съобщава Нова телевизия. 24-годишната ни сънародничка, която бе представена като Стефания, разказа за преживяното по време на среща с президента Серджо Матарела, организирана по повод Международния ден на жените. 24-годишната българка е в Италия от седем години и в момента живее под протекция, след като била спасена от католическата общност на името на Папа Йоан XXIII. Стефания пристигнала на Апенините, когато била на 17. Приятели на родителите й я излъгали, че са й намерили работа. Оказало се обаче, че ще трябва да проституира и да търпи нечовешки мъчения. Сводници отрязали ушите й и оскубали косата й. ”Имах дупки по корема от токовете, с които ме ритаха – разказва тя пред президента Матарела и присъстващите на срещата, много от които се просълзиха, слушайки историята на българката.  - Бях без уши и с белези по лицето. Когато ме биеха, се надявах някой да види и да ме спаси. Когато след месеци видях да идват карабинери, се почувствах наистина щастлива”. Спасителите й споделят, че когато я намират, тя изглеждала като изляла от концлагер. След лечението й католическата общност поема грижите за нея. В момента българката е полуглуха, но е успяла да си намери работа и да се възстанови. “За цивилизоваността на едно общество се съди по състоянието на жените в него. Сексуалната експлоатация за съжаление е широко разпространена престъпна практика. Добре е да се нарече с точното й име: робство. Това е позорното робство на нашия век”. Коментира италианският държавен глава. Сподели:", "date": "2019.03.10", "title": "ШОК! Изтезавана българка, жертва на трафик на хора, разплака Италия с историята си: Имах дупки в корема от ритниците"}
{"url": "https://pik.bg/%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D1%88%D0%B0%D0%BD%D1%81%D1%8A%D1%82-%D0%BD%D0%B0-%D0%B1%D1%81%D0%BF-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%BD%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE%D0%B7%D0%BE%D1%80%D0%BD%D0%BE-%D0%B2-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%B5-%D0%B2-%D1%80%D1%8A%D1%86%D0%B5%D1%82%D0%B5--news825350.html", "text": "Телевизия Европа Ако президентът наложи вето върху промените в Закона за вероизповеданията, това може да даде шанс на БСП да се върне не толкова позорно в Народното събрание. Това каза председателят на АБВ Румен Петков в ефира на . „Решението на парламента за опростяване на дълговете на вероизповеданията е много грозно. Не може да оставиш някой да затъне с толкова борчове и накрая да кажеш, че парламентът ще оправи работата“, заяви той. „Ако гражданинът Петков не си плаща тока, какво го правим? Спираме му тока“, коментира лидерът на АБВ. „Така че този подход е порочен, той казва на хората, че държавата може да извършва такива действия, които противоречат на приличието и на човешкия морал“, подчерта Румен Петков. Според него БСП са съучастници в това, защото с отсъствието си от пленарна зала, те са позволили решението да бъде прието без дебат. „Мисля, че в случая президентът Румен Радев ще се държи естествено и ще наложи вето върху този закон, което може да даде шанс на БСП да се върне не толкова позорно в Народното събрание. Защото когато постоянно излизаш от органите, в които гражданите са ти дали задължението да отстояваш техния интерес, е много лош знак“, изтъкна лидерът на АБВ. Той припомни, че БСП излезе и от Управителния съвет на Националното сдружение на общините, когато са се решавали въпросите за болниците. „Още през май миналата година казахме, че това управление на ГЕРБ е престъпно за обществения и националния интерес и търсим всички инструменти и средства то да бъде свалено“, каза още Румен Петков. Сподели:", "date": "2019.03.10", "title": "Румен Петков: Шансът на БСП да се върне не толкова позорно в Народното събрание е в ръцете на президента"}
{"url": "https://pik.bg/%D0%B8%D0%B2%D0%B0%D0%BD-%D0%BD%D0%B5%D0%B9%D0%BA%D0%BE%D0%B2-%D0%B7%D0%B0-%D1%80%D0%B0%D0%B7%D0%B1%D0%B8%D1%82%D0%B0%D1%82%D0%B0-%D1%81%D1%85%D0%B5%D0%BC%D0%B0-%D0%B2-%D0%BD%D0%BE%D0%B8-%D1%81%D0%B8%D0%BB%D0%B8%D1%81%D1%82%D1%80%D0%B0-%D1%82%D0%BE%D0%B2%D0%B0-%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D0%B1%D0%B5%D0%BB%D0%B8%D1%82%D0%B5-%D1%8F%D0%BA%D0%B8%D1%87%D0%BA%D0%B8-news825348.html", "text": "Това каза в ефира на Би Ти Ви бившият социален министър Иван Нейков. Той коментира разбитата схема за издаване на фалшиви документи за по-висок трудов стаж. Шестима души бяха привлечени към наказателна отговорност, като сред тях е и директорът на НОИ-Силистра Милен Пенчев, който е баща на певицата Тита. \"С тази фалшификация се нанася сериозен удар врху доверието на хората на НОИ. Излиза, че можеш да си миньор и 15-20 години да си под земята, а може и да не си виждал мина и изведнъж да се окажеш с правата на един миньор”, добави Нейков. По думите му това е престъпление „на белите якички”, а подобно фалшифициране е възможно с подкрепа отвътре. „Хора, които трябва да упражнява контрол, не само не са го правили, а по-скоро са насърчавали злоупотребите. Подобни случаи са петно върху авторитета на професионалистите, които работят в НОИ”, на мнение е Иван Нейков. Той припомни, че контролът се упражнява на ниво териториално управление на НОИ, където се взима решението дали да бъде признат един осигурителен стаж, или не. Бившият социален министър коментира още, че една преписка минава поне през трима души, за да стигне до разпореждане за отказ или отпускане на пенсия. Той предположи, че става въпрос за опит да се получат пенсии в условията на т.нар. ранно пенсиониране и те са близки до тавана. Вероятно става дума за пенсии над 800 лв. Акцията в Силистра е удар по доверието в НОИ. Сподели:", "date": "2019.03.10", "title": "Иван Нейков за разбитата схема в НОИ-Силистра: Това е престъпление на белите якички"}
{"url": "https://pik.bg/%D1%82%D0%BE%D1%80%D0%B8%D1%82%D0%B5-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0%D1%82%D0%B0-%D1%8E%D0%BD%D0%B8%D0%BE%D0%BD%D0%B8%D1%81%D1%82%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D1%81-%D0%B8%D1%81%D0%BA%D0%B0%D0%BD%D0%B5-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B4%D0%B0-%D0%B7%D0%B0%D0%B4%D0%B2%D0%B8%D0%B6%D0%B8-%D0%BF%D0%BB%D0%B0%D0%BD-%E2%80%9E%D0%B1%E2%80%9D-%D0%B7%D0%B0-%D0%B1%D1%80%D0%B5%D0%BA%D0%B7-news825312.html", "text": "Според ново изследване на общественото мнение расте подкрепата за Брекзит без сделка пред вероятността ЕС да отхвърли молбата за подкрепа и да се спаси плана на Тереза Мей за излизане на Великобритания от Европейския съюз, съобщава във водещ материал днес The Telegraph, цитирани от „Фокус”. Проучване на общественото мнение, проведено от ComRes, сочи, че 44 на сто от британците сега вярват, че Обединеното кралство трябва да напусне ЕС без сделка, ако Брюксел откаже да направи нови отстъпки. Това е с шест пункта повече в сравнение с януари. Неподкрепящите тази идея са по-малко от една трета - 30 на сто. Резултатите от проучването съвпадат с предупреждението, което 74 висши активисти от партията на консерваторите отправиха към премиера Тереза Мей, че техните гласоподаватели „не се страхуват от излизане без сделка“, защото те „искат само Брекзит да се случи“. Снощи Стив Бейкър, един от ревностните привърженици на Брекзит, и Найджъл Додс, водач на Демократичната юнионистка партия в Уестминстър, направиха изявление, според което „неминуемо“ е сделката по Брекзит да остане „непроменена“. Сподели:", "date": "2019.03.10", "title": "Торите и Демократичната юнионистка партия с искане Тереза Мей да задвижи план „Б” за Брекзит"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%BC%D0%B8%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%B0-%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%BD%D0%B0-news825308.html", "text": "РИА Новости Представител на Държавния департамент на САЩ заяви пред , че мината, която бе открита на летище Шереметево в багажа на сътрудник на американското посолство не е опасна. Както бе съобщено в МВнР на РФ, на 9 март на летище Шереметево при проверка на багажа на служител от посолството на САЩ в РФ бе открита мина с взривно устройство, но без взривно вещество, макар че следи и от него бяха открити откъм вътрешната страна на корпуса. В министерството определиха случая като опит да се устрои провокация на транспортен обект. \"Известно ни е за инцидента, който днес (събота – бел. ред.) се е случил на летище Шереметева в Москва“, са отговорили от ведомството. От там смятат, че „ситуацията е регулирана и на лицето е било позволено да напусне Русия, след като властите са иззели предметите от багажа му“. Според представителя на американското външнополитическо ведомство няма никакъв риск за пътниците. По данни на МВнР на РФ лицето, от което е взета мината, има пряко отношение към американските въоръжени сили. От там съобщават, че то напуска Русия поради изтичане на срока на командировката му и че е твърдяло, че притежава мината „за личната си колекция“. Тъй като закъснял за полета, са му помогнали да презавери билета си и той успешно е отлетял за Ню Йорк, но без мината, отбелязват от руското ведомство. В него обаче отчитат сериозното внимание, което в САЩ се отделя, особено след терористичните актове през 2001 г., за сигурността на въздушния транспорт. Затова смятат, че в американското посолство „си дават ясна сметка, че мина в багажа е твърде сериозно нещо“. Руското МВнР смята, че това е съзнателна постъпка. Сподели:", "date": "2019.03.10", "title": "Държавният департамент на САЩ коментира инцидента с мина, открита у американски дипломат на московско летище"}
{"url": "https://pik.bg/%D0%BF%D1%81%D0%B8%D1%85%D0%BE%D0%BB%D0%BE%D0%B3%D1%8A%D1%82-%D1%80%D0%BE%D1%81%D0%B5%D0%BD-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D1%80%D0%B0%D0%B7%D1%82%D1%8A%D0%BB%D0%BA%D1%83%D0%B2%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B6%D0%B5%D1%81%D1%82%D0%BE%D0%B2%D0%B5%D1%82%D0%B5-%D0%BC%D0%B5%D0%B6%D0%B4%D1%83-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-news825352.html", "text": "„Жестовете на Бойко Борисов и на Дмитрий Медведев показаха огромно напрежение, което има между двамата, въпреки че се опитаха да демонстрират близост и увереност. По време на срещата между двамата премиери на 4-ти март имаше много пазене и ограничаване на движенията, в стойката, в ръцете и в ханша\". Това заяви в ефира на Би Ти Ви психологът Росен Йорданов, който разтълкува какво говори езикът на тялото на двамата министър-председатели. \"Стойката на Дмитрий Медведев е максимално изпъната, торсът му е отдръпнат. Подобна реакция имат хора, които изпитват негативни чувства и се опитват се е да повишат ръста си. Очите на руския премиер са студени и хладни, а самият той не е особено весел\", коментира психологът. \"По време на срещата в Министерския съвет, Борисов сяда уверено като домакин, докато Медведев - в края на фотьойла, което отново означава напрежение, неспокойствие, че бърза да си тръгне. Прави впечатление, че руският премиер не гледа към Бойко Борисов, за разлика от срещата му с Румен Радев. Избягването на очен контакт отново е знак за напрежение, недоверие и криене на нещо\", категоричен е Йорданов. \"Руският премиер изпита неудобство, когато Борисов го хвана за рамото. Имаше изражение на агресивност. Не е необходимо да се демонстрира такава сърдечност, каквато не съществува\", заключи специалистът. Сподели:", "date": "2019.03.10", "title": "Психологът Росен Йорданов разтълкува тайната на жестовете между Борисов и Медведев"}
{"url": "https://pik.bg/%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%B8%D0%B7%D1%80%D0%B8%D0%B3%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D1%81-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0%D1%82-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5-%D0%BD-news825311.html", "text": "Президентът на Венецуела Николас Мадуро заяви, че само властите на САЩ разполагат с технология, с която могат да провокират прекъсване на електрозахранването в цялата държава, предава ТАСС, цитирана от „Фокус”. \"Енергийната промишленост на Венецуела беше саботирана с помощта на технология, която империята (б.р. САЩ ) и нейните самопровъзгласили се марионетки (б.р. Хуан Гуайдо).притежават. Нас обаче няма да ни сплашат \", е заявил Мадуро на проправителствен митинг. Той е пояснил, че продължава възстановяването на електрозахранването. „Намираме се в сложна ситуация, но работим напрегнато, за да преодолеем това изпитание”, е разяснил той. В четвъртък вечерта Каракас и повечето щати на страната останаха без ток. По данни на венецуелската преса става дума за 20-23 щата. Практически цялата територия остана без електричество. Столичани твърдят, че това е най-дългото спиране на тока откакто има ел. захранване в столицата. В момента ток има само в отделни райони на Каракас. Според Националната електрическа компания, причина за случилото се е саботаж в националната електросистема от страна на „американския империализъм“. Държавният департамент отхвърли обвиненията. Сподели:", "date": "2019.03.10", "title": "Николас Мадуро изригна: Американците използват технология, с която предизвикват прекъсване на електрозахранването във Венецуела"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D0%B7%D0%B0%D0%B3%D1%83%D0%B1%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BA%D1%80%D0%B0%D0%B9%D1%81%D0%BB%D0%B5%D1%80-%D0%B2-%D0%BD%D1%8E-%D0%B9%D0%BE%D1%80%D0%BA-news825293.html", "text": "Собствениците на един от най-известните небостъргачи в НюЙорк, Chrysler Building, се договориха да го продадат за около $ 150 млн. Тази сума е значително по-малка от тази, на която сградата е била оценена по-рано, съобщи Wall Street Journal, цитиран от Блумбърг тв. Според източници на изданието, да купят 77-етажната сграда в района на Манхатън след няколко седмици консултации се съгласили RFR Holding (собственик на много други небостъргачи в мегаполиса) и нейният чуждестранен партньор . Понастоящем 90% от капитала на Chrysler Building е собственост на държавния инвестиционен фонд на Абу Даби. Тя е закупена през 2008 г. за 800 милиона долара от предишния й собственик - нюйоркската компания Tishman Speyer. Последната все още притежава дял от 10%. Изданието отбелязва, че макар сградата на Chrysler Building да се счита за една от най-известните сгради в света, от бизнес гледна точка не е изгодно във всички отношения тя да се купува. Собствениците не притежават земята, на която се намира небостъргачът. В тази връзка те са принудени да плащат наем, чийто обем постоянно се увеличава. През 2018 г. разходите достигнаха 32 милиона долара годишно, през следващите 10 години те ще се увеличат до 41 милиона долара. В публикацията се посочва също, че в момента не всички помещения в небостъргача са наети. Според оценките, за да се привлекат нови наематели, може да са необходими инвестиции от около 200 млн. долара. Изграждането на небостъргача Chrysler Building е завършено през 1930 година. За около година след се счита за най-високата сграда в света. Неговата височина, като се вземе предвид шпила, е почти 320 m. Сподели:", "date": "2019.03.10", "title": "Продадоха на загуба сградата \"Крайслер\" в Ню Йорк"}
{"url": "https://pik.bg/%D0%BC%D0%BE%D0%B9%D0%B7%D0%B5-%D0%BA%D0%B8%D0%B9%D0%BD-%D0%B2%D0%BB%D0%B5%D0%B7%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%8E%D0%B2%D0%B5-news825221.html", "text": "Нападателят на Ювентус Мойзе Кийн отново привлече вниманието с двата гола, които вкара на Удинезе. Италианецът стана най-младият футболист на \"Старата госпожа\" за последните 37 години (19 години и 8 дни), вкарал поне 2 гола в един мач в Серия А. Рекордът се държи от Джузепе Галдеризи. През февруари 1982 година той вкара два гола на възраст 18 години и 329 дни. Преди мача с Удинезе (4:1) младокът изигра едва 5 минути в Серия \"А\" за италианския гранд. Кийн е вкарал един гол за \"Старата госпожа\" в Купата на Италия във вратата на Болоня, акцентира \"Топспорт\". Сподели:", "date": "2019.03.10", "title": "Мойзе Кийн влезе в историята на Юве"}
{"url": "https://pik.bg/%D0%BD%D0%BE%D0%B2%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2%D1%83%D1%87%D0%B8%D1%87-%D0%BE%D0%B1%D0%B2%D0%B8%D0%BD%D0%B8-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D0%B2-%D0%B8%D0%B7%D0%BC%D0%B0%D0%BC%D0%B0-news825246.html", "text": "Сръбският президент Александър Вучич заяви, че външният министър на Косово Беджет Пацоли е прибягнал до нова измама, като е обявил премахването на митата за сръбски стоки, които трябва да бъдат обсъдени от преговарящите екипи на Белград и Прищина. „Ще им кажа на чист сръбски език - напразно обещавате, няма нищо вярно в това, вземете си бележка, напишете разумно предложение и нека да седнем да поговорим“, каза Вучич в реч пред гражданите в Смедерево, в рамките на своята кампания \"Бъдещето на Сърбия\". По думите му платформата за диалог на Прищина предвижда, че \"трябва да направим всичко, което искат и че трябва да се задоволяваме с това, което не са направили по-рано\". Вучич заяви, че „безотговорност“ е добра дума за описване на поведението на политиците в Косово. „Какво искате? Да ни изнудвате? Да не ни мислите за глупаци, няма да гледате този филм“, подчерта Вучич. Той каза на гражданите в Косово, че не трябва да се притесняват, защото Сърбия е с тях. „Сърбия не е толкова слаба, както през 2004 и 2008 г., не е толкова отчаяна, както през 2010 г., когато поискахме решение от Международния съд, и не се държим арогантно, а достатъчно силно, за да защитим всички наши деца и граждани, и това трябва да се има предвид в международната общност“, каза Вучич. От неговия кабинет съобщиха, че утре, с премиера Ана Бърнабич и външния министър Ивица Дачич, ще се срещнат с Патриарх Ириней и Синода на Сръбската православна църква. Очаква се темата на разговорите да бъде нововъзникналата ситуация с приетата преди два дни платформа за преговори в Прищина и позицията на Белград. Сподели:", "date": "2019.03.10", "title": "НОВО НАПРЕЖЕНИЕ: Вучич обвини външния министър на Косово в измама"}
{"url": "https://pik.bg/%D0%BD%D0%B0%D0%B9-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-%D0%B5-news825184.html", "text": "116-годишна японка, която обича да решава математически задачи и да играе японската игра \"Отело\", беше обявена за най-възрастния човек в света от Книгата за рекордите на Гинес, съобщи БТА, цитирана от Нова телевизия. Това стана на церемония в старческия дом, в който живее Кане Танака, в град Фукуока, в Югозападна Япония. На събитието присъстваха роднините на Кане и кметът на града. Кане Танака е родена на 2 януари 1903 г. и е седмо дете в семейство с осем деца. Тя се омъжва за Хидео Танака през 1922 г. и двамата имат четири биологични деца и едно осиновено дете. Кане разказва, че обикновено става в 06:00 ч. сутринта и учи математика. Предишният най-възрастен човек на планетата отново беше японка - Чийо Мияко, която почина през юли миналата година на 117 години. Преди това най-старият човек на планетата отново беше японец. Сподели:", "date": "2019.03.10", "title": "Най-възрастният човек на планетата е..."}
{"url": "https://pik.bg/%D0%BC%D1%8A%D0%BA%D0%B0-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B8%D0%BB%D0%B8%D1%8F-%D0%BF%D0%B0%D0%B2%D0%BB%D0%BE%D0%B2-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B4%D1%83%D0%BC%D0%B8-%D0%BD%D0%B0%D0%B2%D1%80%D1%8A%D1%85-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-news825271.html", "text": "\"Днес честваме твоя живот, точно както ти би го празнувал - със смях, с усмивката на твоята внучка, голяма любов, страхотна храна и дори по-добро вино. Благодаря, че ме изгради и че ни наглеждаш. Липсваш ни и те обичаме завинаги.\" Това написа в инстаграм дъщерята на покойния бизнесмен Илия Павлов - Паула Илиева Павлова, 16 години след смъртта му. Тя е инструктор по йога. На 7 март 2003 г. (петък) Илия Павлов беше убит пред офиса си на бул.\"Г.М.Димитров\" в София. Президентът на най-мощната корпорация бе прострелян с един куршум в сърдечната област на входа на своята империя - централата на Мултигруп - MG. Килърът успява да го улучи от 60 метра разстояние. Извършителят остава неизвестен и до днес. Сподели:", "date": "2019.03.10", "title": "МЪКА: Дъщерята на Илия Павлов с емоционални думи навръх годишнината от убийството му"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%BD%D0%B0-%D1%80%D0%B0%D0%B7%D0%B4%D1%8F%D0%BB%D0%B0-%D0%B8%D1%86%D0%BE-%D1%81%D1%82%D0%BE%D1%82%D0%B5-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8-%D0%B7%D0%B0%D1%80%D1%8F%D0%B7%D0%B0-%D0%BC%D0%B8%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82-news825285.html", "text": "Плейбоят Христо Сираков е приключил връзката си с последната носителка на титлата „Мис Плеймейт“ Жанет Осипова и това стана ясно от последната му светска изява. Бизнесменът се появи на наградите „Жена на десетилетието“ с нова мацка под ръка. С Осипова той се е разделил още преди четири месеца, но умело криел новината от публичното пространство. Коя е новата жена в живота на Сираков остава пълна загадка, пише „Телеграф“. Сподели:", "date": "2019.03.10", "title": "ЗВЕЗДНА РАЗДЯЛА: Ицо Стоте манекенки заряза Мис Плеймейт"}
{"url": "https://pik.bg/%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BC%D0%BE%D0%BB%D0%B4%D0%BE%D0%B2%D0%B0-news825266.html", "text": "Конституционният съд на Молдова потвърди резултатите от парламентарните избори на 24 февруари и мандатите на избраните депутати, съобщава агенция ТАСС. Агенцията цитира председателя на Конституционния съд Михай Поалелунги след приключването на заседанието, което разглежда окончателния доклад за резултатите на Централната избирателна комисия. Сподели:", "date": "2019.03.10", "title": "Конституционният съд потвърди изборите в Молдова"}
{"url": "https://pik.bg/%D0%BC%D0%B8%D1%80%D0%BE-%D0%BA%D0%B0%D1%80%D0%B8%D0%B7%D0%BC%D0%B0%D1%82%D0%B0-%D0%BB%D0%B5%D0%B6%D0%B0%D0%BB-%D0%B2-%D0%BA%D0%B0%D1%80%D1%86%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D1%87%D0%BA%D0%BE%D0%B2-news825286.html", "text": "Поп певецът Миро е лежал в карцера заради издънка на актьора Димитър Рачков. Двамата служили заедно в Сливен през 90-те години. Единият бил от групата на музикантите, а другият на актьорите. Артистите били малко по-привилегировани, защото ходели в местния театър да играят в постановки. След това обаче бързо трябвало да се преобличат и да се върнат под строй. Рачков обаче навремето уж решил да репетира цяла нощ с колегите си и не се прибрал в поделението. Миро чинно се върнал навремето след участието си. Старшината го попитал: „Къде е Рачков и колегата му?“. Ами не знам, отговорил Миро. „Айде да знаеш – в ареста“, заповядал шапкарят. Няколко дни Миро лежал в ареста заради комедианта, а после двамата не си говорили известно време, докато на Миро не му минало, припомня случката „Телеграф“. Сподели:", "date": "2019.03.10", "title": "Миро Каризмата лежал в карцера заради Рачков"}
{"url": "https://pik.bg/%D0%BB%D1%8A%D0%B2%D1%81%D0%BA%D0%B0-%D0%BF%D0%BE%D0%B1%D0%B5%D0%B4%D0%B0-%D1%81%D0%BB%D0%B5%D0%B4-15-%D0%BC%D0%B8%D0%BD%D1%83%D1%82%D0%BD%D0%B0-%D0%B6%D0%B5%D1%81%D1%82%D0%BE%D0%BA%D0%B0-%D0%B1%D0%B8%D1%82%D0%BA%D0%B0---%D0%B1%D0%B0%D0%B3%D0%B0%D1%82%D0%B0-%D0%B2%D0%B8%D0%B4%D0%B5%D0%BE-news825305.html", "text": "Благой Иванов-Багата спечели важна ММА битка. В мач от UFC Fight Night 146 в Уичита, Канзас (САЩ) Багата победи американеца Бен Ротуел след реферско решение. 32-годишният Иванов закова кантара на 104,22 кг, докато опонентът му се оказа с около 4 килограма по-тежък на претеглянето преди спора. Регламентът предвиждаше максимум 3 рунда от по 5 минути в сблъсъка. И тримата съдии присъдиха успеха с 29-28 (2-1 рунда) за Иванов. Първа победа на Багата в UFC. Родният боец издържа в 15-минутна битка срещу тежък опонент, при това съперникът на Благой бе подкрепян много сериозно от голяма част от публиката в Уичита. Багата обаче не се пропука и се радва на ценен успех. \"Невероятен двубой, Ротуел е истински воин, аз съм много развълнуван в момента. Искам да благодаря на екипа и на семейството ми, тази победа е за родината ми България! Отправих повече удари и мисля, че направих достатъчно за победата\", каза Благой Иванов-Багата с треперещ от вълнение глас веднага след решението. Благой ще се изкачи в ранглистата на тежка категория, където заемаше 15-а позиция преди въпросната битка. ПЪРВИ РУНД Благой започна мача с повече движение, заобикаляйки противника си и дебнейки момент за пласиране на ляв прав или кроше. Ротуел определено изчакваше мига за атака и го използва за ляв лоукик, който за кратко повали българския боец. Иванов продължи да се движи в близост до оградата и да пуска водещия си десен прав, като Ротуел го респектира с ляво кроше в главата. Багата отговори на предизвикателството с дясно кроше в тялото, след което двамата продължиха надлъгването от дистанция. В последната секунда на рунда българинът успя да пласира отлично ляво кроше в главата на съперника си. ВТОРИ РУНД Багата изглеждаше доста нервен през първия рунд и от ъгъла му се опитаха да го накарат да се поуспокои в паузата. Той започна с десен прав в челото на Ротуел, който все така държеше гарда си по нетипичен начин и правеше ударите си трудни за предсказване. Иванов залагаше на повече десни прави във втората част и бе по-активен по отношение на броя на опитаните удари. Българинът блокира десен хайкик и контрира с дясно кроше, след което отново пусна в употреба водещия си прав. Ротуел вкара две поредни леви крошета около 90 секунди преди края на рунда, което провокира започване на размени и повишаване на темпото. Иванов успя да разкървави носа на противника с отличните си десни прави, но получи проблем в лявото си око след несъзнателно бъркане с пръст от американеца. ТРЕТИ РУНД Иванов също имаше подутина на лявата си скула от ударите на Ротуел в първите 10 минути, но това не го спря да опитва отново да търси пробив с десния си прав и да се движи повече от двамата. Багата влизаше първи в размените, колкото и предпазливи да бяха те, а при 3:31 минути оставащи Ротуел отново бръкна в окото на българина и този път реферът на ринга Хърб Дийн му даде няколко секунди почивка. Американецът малко по-късно пласира удар под пояса и в знак на извинение подкани Иванов да му го върне без съпротива, с което развесели феновете в залата. Иначе Багата продължаваше да е по-активен в броя на опитаните удари, но пък получи ляво кроше в лицето, което задълбочи подутината на лявото му око. Последваха няколко добри десни вътрешни лоукикове на Иванов, но те не спряха американецът да продължава да стъпва напред. Битката завърши с тежки размени в последните секунди, като Ротуел дори имаше частичен успех с ляв хайкик, но все пак и двамата издържаха до последната сирена, акцентира \"Спортал\". Това е вторият мач на българската звезда в тежката категория на UFC. В дебюта си в престижната и изключително класна верига в бойните спортове Иванов отстъпи след 25-минутна жестока битка срещу бившия световен шампион Жуниор дос Сантос. Бразилецът триумфира след съдийско решение, като е редно да се отбележи, че Багата не бе в оптимална форма преди двубоя поради травма. Сега Благой Иванов се изправи срещу друг много силен опонент - 37-годишния Ротуел. Опитният американец към момента е с 36 победи и вече 11 поражения като в дългогодишната си кариера има успехи срещу топ имена в ММА. Балансът на Багата пък е 17-2. Като Иванов записа историческа първа победа в кариерата си в UFC. Следните кадри пък показват колко трудна битка се състоя, щом победителят изглежда с толко много аркади след 15-минутния лют спор: Сподели:", "date": "2019.03.10", "title": "ЛЪВСКА ПОБЕДА: След 15-минутна жестока битка - Багата... (ВИДЕО)"}
{"url": "https://pik.bg/%D0%BA%D1%80%D0%B0%D0%B9-%D0%BD%D0%B0-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%BC%D0%B8%D1%81%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D0%BB%D1%8F%D0%B3%D0%B0-%D0%BB%D0%B8-%D1%81%D0%B8-%D1%81-%D0%BA%D0%BE%D1%86%D0%B5%D1%82%D0%BE-news825300.html", "text": "Нямам интимни отношения с Коцето. Това каза „Мисис България 2018“ Станислава Андреева по повод плъзналите слухове, че между нея и фолк певецът Константин има любовна афера, пише столичен всекидневник „Коцето е пич и готин човек, но нямам интимни отношения с него, Изписаха се какви ли не неща – че имаме връзка, че сме любовници, но истината е, че само се забавляваме“. Тя пояснява, че повод за слуховете е снимка, на която са двамата с Константин. „Всичко стана като на шега, покани ме на сцената да се надпяваме. Започнахме с дуета му с Алисия, а след това продължихме с народни песни. Коцето се впечатли от гласовите ми данни“. Впоследствие двамата се виждат в едно от сепаретата и правят снимката, която разбуни духовете. Сподели:", "date": "2019.03.10", "title": "КРАЙ НА СПЕКУЛАЦИИТЕ: Мисис България разкри ляга ли си с Коцето"}
{"url": "https://pik.bg/%D0%BA%D1%80%D0%B8%D1%81%D1%82%D0%BE%D1%84%D0%B5%D1%80%D1%81%D0%B5%D0%BD-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%B2-%D0%BA%D1%80%D0%B0%D0%BD%D1%81%D0%BA%D0%B0-%D0%B3%D0%BE%D1%80%D0%B0-news825265.html", "text": "Норвежецът Хенрик Кристоферсен спечели гигантския слалом в Кранска гора от Световно купа по ски алпийски дисциплини. Голямата новина от състезанието обаче бе свързана с австриеца Марсел Хиршер, който остана едва шести и пропусна да си осигури предсрочно Големия кристален глобус. Кристоферсен поведе още след първия манш и макар да показа известни колебания във втория, успя да запази лидерската си позиция с общо време от 2:26.63 минути. Втори изненадващо се нареди съотборникът му Расмус Виндингщад, който изостана с 0.24 секунди. За норвежеца това бе първи подиум изобщо в кариерата му при мъжете в състезания от Световната купа. На трето място в класирането остана швейцарецът Марко Одермат, който изостана с 0.56 секунди от победителя. Одермат бе едва 15-и след първия манш, но във втория бе най-бърз, което му позволи да влезе в челната тройка. Веднага след него остана друг швейцарец - Седрик Ногер, пред французина Алекси Пинтюро и Хиршер. Австриецът се нуждаеше от това да завърши пред Пинтюро и да вземе повече от 10 точки от него, за да си гарантира предсрочно Кристалния глобус, но ще се наложи да изчака още поне 24 часа, за да стане това факт. В класирането за Световната купа пет старта преди края Хиршер води с 1448 точки, пред Пинтюро с 963 и Кристоферсен с 908. За Малкия кристален глобус в дисциплината интрига отдавна няма, след като Хиршер го спечели предсрочно. Българинът Алберт Попов остана на 55-о място в първия манш на днешното състезание и не взе участие във втория, пише \"Спортал\". Сподели:", "date": "2019.03.10", "title": "Кристоферсен триумфира в Кранска гора"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%BA%D1%83%D1%87%D0%B5-%D1%81%D1%82%D0%B0%D0%BD%D0%B0-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%B8-%D0%B3%D0%B5%D1%80%D0%BE%D0%B9-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news825162.html", "text": "Историята на българското куче Мина, което спаси стопанката си от пожар, но с цената на живота си, е хит в германските медии, съобщи БНР. В ранните часове на една февруарска събота в бонския квартал Холцлар избухва пожар. Къщата на 75-годишната стопанка на Мина е разрушена от пламъците. Жената оживява като по чудо, понеже е събудена с лай от кучето си Мина. Благодарение на кучето, германката имала достатъчно време да излезе от дома си. Кучето обаче останало вътре. Пожарникарите възпрели опита ѝ да се върне и да изведе кучето – вече било прекалено опасно, а и късно. Дни след трагичния инцидент местните медии обърнали внимание на историята на кучето. Репортерът на бонския „Генерал Анцайгер”, който отразявал пожара, разказал пред „Дойче Веле”, че Мина е българско куче, осиновено преди три години в Германия, чрез посредничеството на Бонското сдружение за защита на животните. От приюта там уточняват, че всеки месец пристигат по три кучета от български приюти, които намират новите си стопани в Германия. Сподели:", "date": "2019.03.10", "title": "Българско куче стана спасител и герой в Германия"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D1%81%D0%B2%D1%80%D1%8A%D1%85%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D0%B5-%D0%BF%D0%BE%D0%BB%D0%B5%D0%B7%D0%BD%D0%BE-%D0%B7%D0%B0-%D1%81%D0%B0%D1%89-news825180.html", "text": "Въвеждането на данък върху свръхбогатството е полезно за Съединените щати. Това  заяви пред БНР Джанет Холтсблат от Центъра за данъчна политика във Вашингтон. Такъв данък е част от предизборната платформа на всички кандидати за номинация за президент от Демократическата партия. По думите на Холтсблат проблемът е, че подобна мярка трудно се администрира и затова европейските държави се отказват от нея. Дори и да не е данък върху свръхбогатството, може да се помисли за вдигане на други налози, допълни експертът. \"В Съединените щати имаме нарастващи дълг и дефицит – аргументира се тя. -  Въвеждайки данък за свръхбогатите, със сигурност дефицитът може да бъде намален. Също трябва да повдигнем въпроса и за останалите данъци. Например - когато има смърт в семейството, има много благоприятен данъчен режим за това, което близките на починалия ще получат като наследство. Това обаче е привилегия, от която се възползват основно богатите семейства, защото те имат голямо наследство. Те усещат най-много и преференциите на данъка върху доходите, които в момента съществуват в страната. Всъщност, ние нямаме много опит в Съединените щати с данък върху свръхбогатите, но има достатъчно методи индиректно да се адресира проблемът, така че все пак свръхбогатите да бъдат накарани да плащат по-висок данък\". Идеята за въвеждането на данък за свръхбогатите има основание, посочи още Джанет Холтсблат. \"Трябва обаче да признаем, че има икономическа разлика между това кой вид данък се увеличава или какъв вид нов данък се въвежда, защото това има отражение върху различни сектори от икономиката. Затова данъкът върху свръхбогатството има своите предимства и недостатъци“, добави тя. Сподели:", "date": "2019.03.10", "title": "Експерт: Въвеждането на данък върху свръхбогатството е полезно за САЩ"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D0%BB%D1%8E%D0%B1%D0%BE%D0%B2-%D1%81%D0%B8%D0%BB%D0%B8%D0%BA%D0%BE%D0%BD%D0%BA%D0%B0-%D1%82%D0%B5%D0%BE%D0%BB%D0%BE%D0%B6%D0%BA%D0%B0-%D0%B8-%D1%82%D0%B8%D1%88%D0%BE-%D0%B1%D0%BE%D0%BA%D1%81%D1%8C%D0%BE%D1%80%D0%B0-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-news825297.html", "text": "Тишо Боксьора и силиконката Илона Георгиева сключиха брак в затвора. Младите съпрузи сключиха брак зад решетките на Софийския централен затвор, където Тихомир излежава 18-годишна присъда за убийство. Събитието е станало на 8 януари. „Познаваме се от 13 години. Беше женен до преди три години, когато се разведе. Преди година подновихме контакт и след време преценихме, че сме един за друг“, споделя пред столичен всекидневник младоженката и допълва, че никога не е била по-щастлива и спокойна в живота си. На скромната церемония присъствали само двама свидетели от пандиза, пред които влюбените се врекли във вечна вярност. Двамата се виждат само на свиждания - едните 4 часови, другите 40 минутни през стъкло, но не стигат до интимности, тъй като всичко се наблюдава с камери. „Аз и съпругът ми сме зрели хора. Отивам да се видим, да разберем как сме, Не го интересуват сексуалните глупости и не би тръгнал да използва свиждането за такива неща“, категорична е миската, която скоро ще се дипломира като теолог. За Тихомир това е четвърти брак. От предишните си връзки има син и дъщеря. За Илона е първи. Тя твърди, че бивши нейни гаджета плетат интриги и говорят лъжи по адрес на семейството, но това не е притеснява. Сподели:", "date": "2019.03.10", "title": "ГОЛЯМА ЛЮБОВ: Силиконка теоложка и Тишо Боксьора вдигнаха сватба в затвора"}
{"url": "https://pik.bg/%D0%B4%D0%BE%D0%B9%D1%87%D0%B5-%D0%B1%D0%B0%D0%BD%D0%BA-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D1%81%D0%BB%D0%B8%D0%B2%D0%B0%D0%BD%D0%B5-%D1%81-%D0%BA%D0%BE%D0%BC%D0%B5%D1%80%D1%86%D0%B1%D0%B0%D0%BD%D0%BA-news825251.html", "text": "Управителният съвет на Дойче банк се съгласи да проведе разговори със своя конкурент Комерцбанк за сливане, предаде \"Ройтерс\", позовавайки се на източник запознат с въпроса. Той обаче е пожелал анонимност. По думите му разговорите са още на много ранен етап, а информацията е била съобщена по-рано и във вестник \"Велт ам Зонтаг\". Говорители на двете банки са отказали коментар по темата. Спекулациите за евентуално сливане между двете най-големи германски банки се увеличиха през последните месеци, като се засилиха още повече по времето на финансовия министър Олаф Шолц, който подчерта важността на силните банки. И двамата кредитори се борят да се върнат към устойчива рентабилност след глобалната финансова криза, а правителството държи дял от над 15% в Комерцбанк след спасяването. Дойче се смята за една от най-важните банки в световната финансова система, но е измъчвана от 3-годишни загуби, понижения на рейтинги, неуспешни стрес-тестове и скандали с прането на пари. Главният изпълнителен директор на компанията, Кристиан Сийвинг, заяви публично през последните месеци, че е фокусиран върху възстановяването на рентабилността, преди да поеме сложен проект за сливане. Ръководителят на Комерцбанк Мартин Зилке бил по-отворен към идеята за свързване. За сливане между двете банки се говореше още през 2016 г., но преговорите тогава пропаднаха, след като двете банки решиха да се съсредоточат върху преструктурирането. Дойче банк има повече от 20 милиона лични и бизнес клиенти, а Комерцбанк - около 18 милиона. В случай на сливане, комбинация от двете банки ще има стойност на пазара на акции от над 24 милиарда евро. Сподели:", "date": "2019.03.10", "title": "Дойче банк преговаря за сливане с Комерцбанк"}
{"url": "https://pik.bg/%D0%BD%D0%B0%D1%83%D0%BA%D0%B0%D1%82%D0%B0-%D1%81%D1%8A%D0%BD%D1%8F%D1%82-%D1%81%D0%BF%D0%B8%D1%80%D0%B0-%D1%81%D1%82%D0%B0%D1%80%D0%B5%D0%B5%D0%BD%D0%B5%D1%82%D0%BE-%D0%B8-%D1%80%D0%B0%D0%BA%D0%B0-news825264.html", "text": "Учени от университета \"Бар Илан\" в Израел установиха, че сънят допринася за възстановяване на увредена ДНК в клетките, като по този начин възпрепятства преждевременното стареене и появата на рак, съобщи сайтът MedicalXpress. Биолозите са изследвали живи риби зебра с помощта на микроскоп с висока разделителна способност. Това им позволило да проследят процеси в хромозомите по време на 24-часови цикли. Оказало се, че при бодърстване се натрупват ДНК увреждания, които могат да достигнат опасно ниво. По думите на учените сънят поддържа функциите на клетъчното ядро, като увеличава динамиката на хромозомите и активира системите за възстановяване на генетичния материал във всеки неврон. Тази важна роля е дала възможност въпросното физиологично състояние да се развие и да се съхрани по време на еволюцията, независимо че спящите животни ги грозят повече опасности, свързани с хищници. ДНК уврежданията водят до стареене и гибел на клетките. В някои случаи обаче дефектни клетки могат да избягнат смъртта, като се превърнат в ракови и се размножават неконтролирано във вътрешността на здрави тъкани. Сподели:", "date": "2019.03.10", "title": "НАУКАТА: Сънят спира стареенето и рака"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B5-%D0%B2%D0%B8%D0%B6%D1%82%D0%B5-%D0%B6%D0%B5%D0%BD%D0%B8%D1%82%D0%B5-%D1%81-%D0%BA%D0%BE%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-%D1%87%D0%B5%D1%80%D0%BF%D1%8F%D1%82-%D0%B4%D0%BD%D0%B5%D1%81-news825296.html", "text": "-  Кодрат се родил в пустинята, където майка му Руфина избягала от Коринт заради гоненията на християните. Тя починала няколко дни след раждането му, младенецът бил отгледан от Бог. По заповед на Всевишния Бог отвисоко се спускал облак и спускал сладка роса на устата на момченцето. Така облаците хранели детето с мляко или мед дотогава, докато не започнал сам да се храни с пустинни треви. Така, подобно на свети Йоан Кръстител, младенецът живеел в пустинята, пазен от Бога. Вече в юношеска възраст, той бил намерен от вярващи хора, които го завели в града. Там той се научил да чете книги и усвоил лечебното изкуство. Кодрат лекувал с дадената му свише благодат. По-късно той се оттеглил отново в пустинята и в уединението си дочакал старостта. При него идвали вярващи, за да слушат беседите му. Сред тях били Киприан, Дионисий и Анект, Павел и Крискент, които заедно с него пострадали за Христа. На мъки в името на Христа се решавали и свети жени, подражавайки на свети Кодрат - една от тях била света Галина. Сподели:", "date": "2019.03.10", "title": "ПРАЗНИК Е: Вижте жените с кои красиви имена черпят днес"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D1%80%D0%B0%D0%B4%D0%B2%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%B8-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%82%D1%80%D1%8F%D0%B2%D0%BD%D0%B0-news825250.html", "text": "Как е изглеждала Трявна преди 100 години показва изложба, подредена на открито в китното балканско градче. Местното културно-историческо наследство е представено със снимки и текстове от екипа на Специализирания музей за резбарско и зографско изкуство, предава БНР. Минувачите спират пред старите фотоси, подредени на старинния площад в града и в двора на легендарната къща с резбованите слънца “Даскаловата“. Изложбата връща местните жители и гостите на Трявна 100 години назад. Показани са снимки на забележителните стари сгради и фотоси за паметни за жителите на града събития, като посрещането на царското семейство в края на 30-те години на миналия век и пристигането на първия влак. От таблата могат да се прочетат и текстове на именити тревненци. Изложбата ще бъде показана и в други градове на страната. Сподели:", "date": "2019.03.10", "title": "Уникална изложба радва жителите и туристите в Трявна"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-news825314.html", "text": "Заради ремонтни дейности движението при 89-и километър на автомагистрала „Тракия” се осъществява в едното платно. За улеснение на трафика лентите към София днес ще са две, съобщава Нова телевизия. Промени в организацията на движение има и по магистрала „Хемус” заради строежа на новия участък от аутобана. Трафикът се пренасочва по път I-3 Ботевград-Ябланица. Карайте внимателно и спазвайте въведената временна организация за движение, съветват от Пътната агенция. Сподели:", "date": "2019.03.10", "title": "Важно: Промени в движението по магистралите заради ремонти"}
{"url": "https://pik.bg/%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D0%B5-%D0%BE%D0%B1%D0%B5%D1%89%D0%B0%D0%BB%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-1-000-%D0%B1%D0%B5%D0%B6%D0%B0%D0%BD%D1%86%D0%B8-%D0%BE%D1%82-%D0%B3%D1%8A%D1%80%D1%86%D0%B8%D1%8F-news825194.html", "text": "Португалия е обещала да приеме 1 000 лица с право на убежище от Гърция. Това обяви гръцкият министър по миграционната политика Димитрис Вицас, позовавайки се на споразумение, подписано от двете страни по-рано тази седмица, предаде ДПА, цитирана от БНР. Прилагането на споразумението ще започне със 100 бежанци, основно семейства, които ще бъдат прехвърлени в Португалия в рамките на \"пилотната фаза\", уточни Вицас в профила си във „Фейсбук” . Решението идва след първоначално споразумение, което Атина договори с португалския министър на вътрешните работи Едуарду Кабрита през октомври и което получи одобрението на Европейската комисия, посочи Вицас. Около 15 300 бежанци и мигранти в момента се намират на гръцките острови в източната част на Егейско море, според министерството на миграцията в Атина. Лагерите за временно настаняване са препълнени. Сподели:", "date": "2019.03.10", "title": "Ангажимент: Португалия е обещала да приеме 1 000 бежанци от Гърция"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%BD%D0%B5%D1%81%D0%B5-%D0%B0%D0%B2%D0%B8%D0%BE%D1%83%D0%B4%D0%B0%D1%80%D0%B8-%D0%BF%D0%BE-%D0%BE%D0%B1%D0%B5%D0%BA%D1%82%D0%B8-%D0%BD%D0%B0-%D1%85%D0%B0%D0%BC%D0%B0%D1%81-%D0%B2-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news825310.html", "text": "Израелските ВВС нанесоха удар по движещи се обекти на ХАМАС в Ивицата Газа в отговор на изстреляна ракета по посока на  Израел, предава ТАСС, цитирана от „Фокус”. Руската агенция се позовава на съобщение в „Туитър” от пресслужбата на Армията на Израел. \"Отговорихме, като поразихме няколко комплекса на ХАМАС с военни цели в Ивицата Газа, както и два плавателни съда на ХАМАС“, се казва в изявлението. По-рано армейската пресслужба бе съобщила, че радикални елементи от Газа са изстреляли ракета към израелска територия. По информация на държавното израелско радио тя е избухнала в ненаселена местност и пострадали от инцидента няма. Сподели:", "date": "2019.03.10", "title": "Израел нанесе авиоудари по обекти на ХАМАС в Ивицата Газа"}
{"url": "https://pik.bg/%D0%BA%D1%80%D1%8A%D0%B2-%D0%BD%D0%B0-%D0%BF%D1%8A%D1%82%D1%8F-%D0%BC%D0%BB%D0%B0%D0%B4-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%B7%D0%B2%D0%B5%D1%80%D1%81%D0%BA%D0%B8-%D1%83%D0%B4%D0%B0%D1%80-%D0%B2-%D0%B4%D0%BE%D0%BB%D0%BD%D0%B8-%D1%87%D0%B8%D1%84%D0%BB%D0%B8%D0%BA-news825354.html", "text": "ОДМВР - Варна 44-годишен мъж е загинал при катастрофа на ул. \"Черно море\" в Долни чифлик, която е станала около 23.10 часа на 9 март. Това съобщиха от . Мъжът е изгубил контрол над лекия си автомобил и е излязъл извън пътя, блъснал се е последователно в стълб и бетонна стена, след което колата се е преобърнала. Вследствие на инцидента мъжът е загинал на място. По случая е образувано досъдебно производство. Сподели:", "date": "2019.03.10", "title": "КРЪВ НА ПЪТЯ: Млад мъж загина при зверски удар в Долни чифлик"}
{"url": "https://pik.bg/%D0%BB%D0%B5%D0%BA%D0%B0%D1%80%D0%B8-%D0%BE%D1%82-%E2%80%9C%D0%BF%D0%B8%D1%80%D0%BE%D0%B3%D0%BE%D0%B2%E2%80%9C-%D0%BF%D1%80%D0%B5%D0%B3%D0%BB%D0%B5%D0%B4%D0%B0%D1%85%D0%B0-300-%D0%B4%D0%B5%D1%86%D0%B0-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-news825243.html", "text": "Повече от триста деца бяха прегледани в Смолян от различни специалисти от “Пирогов“ в рамките на кампанията „Национална програма Детско здраве \". За втора година водещи специалисти от „Пирогов“ преглеждат деца в Многопрофилната болница за активно лечение „д-р Братан Шукеров“ в Смолян. Профилактичните прегледи тази година са изключително добре организирани, каза директорът на “Пирогов“ проф. Асен Балтов: “Станаха 6 години от началото на  тази инициатива “Детско здраве - Пирогов“. Мога да кажа, че тази година прегледите преминаха под изключително добра организация и това, което ни направи впечатление, на всички специалисти, е, че бяха насочени повечето малки пациенти към съответните специалисти – не просто да минат на един профилактичен преглед, а конкретно с определени заболявания, които търсят своето решение.“ Децата бяха прегледани от специалисти по УНГ, офталмолози, невролози, кардиолози и ортопед-травматолози. Сподели:", "date": "2019.03.10", "title": "Лекари от “Пирогов“ прегледаха 300 деца в Родопите"}
{"url": "https://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B2%D0%BB%D1%8E%D0%B1%D0%B5%D0%BD%D0%B0-%D0%B4%D0%B2%D0%BE%D0%B9%D0%BA%D0%B0-%D0%B2-%D0%B8%D1%80%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B0%D0%BA-%D0%B2-%D0%BC%D0%BE%D0%BB-%D0%B2%D0%B8%D0%B4%D0%B5%D0%BE-news825260.html", "text": "Влюбена двойка от Иран беше арестувана, след като мъжът направи публично предложение за брак на любимата си в търговски център, съобщава Би Би Си. На видео, разпространено в социалните мрежи, се вижда как бъдещият младоженец моли половинката си да се омъжи за него в предварително „нарисувано” на пода в мола сърце от розови листа. Малко след като младата жена казва „да” на любимия си двамата са задържани за действия, „противоречащи на принципите на исляма и извършени под въздействието на изродената западна култура”. Малко след задържането им, младите влюбени били освободени под гаранция. Това не е първият случай, когато нищо неподозиращи иранци попадат под ударите на законите за благоприличие в страната си. Миналата година длъжностно лице беше арестувано, след като било заснето да танцува с група хора на събитие в голям търговски център. Сподели:", "date": "2019.03.10", "title": "Закопчаха влюбена двойка в Иран заради предложение за брак в мол (ВИДЕО)"}
{"url": "https://pik.bg/%D1%83%D0%BF%D0%B8-%D0%B3%D0%BE%D0%BB%D0%B4%D0%B1%D1%8A%D1%80%D0%B3-%D0%BF%D1%80%D0%B5%D0%B6%D0%B8%D0%B2%D1%8F-%D1%82%D0%B5%D0%B6%D0%BA%D0%B0-%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D1%8F-news825267.html", "text": "Упи Голдбърг каза, че едва не е умряла от пневмония, предаде Асошиейтед прес. Във видеоклип, излъчен в предаването \"Вю\" на телевизия Ей Би Си, Упи Голдбърг каза, че е преболедувала двойна пневмония. \"Бях много, много близо до това да напусна Земята\", добави тя. Упи Голдбърг изглеждаше в добра форма, но призна, че не се движи толкова пъргаво като преди. Тя благодари на феновете си за добрите пожелания. Освен актриса, продуцентка и сценаристка Упи Голдбърг е телевизионна водеща, именно на шоуто \"Вю\". Тя отсъства от екран от 6 февруари. Сподели:", "date": "2019.03.10", "title": "Упи Голдбърг преживя тежка пневмония"}
{"url": "https://pik.bg/%D0%BA%D0%BE%D1%88%D0%BC%D0%B0%D1%80%D0%B8-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-30-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D1%82%D1%83%D1%80%D0%B1%D1%83%D0%BB%D0%B5%D0%BD%D1%86%D0%B8%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D0%BB%D0%B5%D1%82-%D0%BC%D0%B5%D0%B6%D0%B4%D1%83-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B8-%D0%BD%D1%8E-%D0%B9%D0%BE-news825324.html", "text": "30 души бяха ранени при турбуленция по време на полет от Истанбул до Ню Йорк на авиокомпанията Turkish Airlines. Самолетът изпълнявал полет до международното летище \"Кенеди\" и превозвал 326 пътници и 21-членен екипаж. Пилотът обявил извънредна ситуация. Метеоролози вече предупредиха от рискове при пътувания със самолет заради мощни бури. А това е вторият инцидент, който се случва на големите летища в Ню Йорк само за ден. Малко по-рано „Ню Арк“ в Ню Джърси затвори пистите си за няколко часа, след като товарен самолет беше принуден да кацне аварийно заради съмнения за пожар на борда. Сподели:", "date": "2019.03.10", "title": "Кошмари във въздуха: 30 пострадали при турбуленция по време на полет между Истанбул и Ню Йорк"}
{"url": "https://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B4%D0%B5%D0%BD%D0%BE%D0%BD%D0%BE%D1%89%D0%B8%D0%B5-news825364.html", "text": "Четирима души са загинали при пътни инциденти у нас през изминалото денонощие, съобщава МВР. Общо на територията на страната са регистрирани 18 ПТП, 24-ма са ранени. За София МВР информира за две тежки произшествия с двама загинали. Общо в столицата са станали 20 леки ПТП, един човек е ранен. Сподели:", "date": "2019.03.10", "title": "Четирима загинали във войната по пътищата през последното денонощие"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B0%D1%82%D0%B0-%D0%BD%D0%B0-%D1%82%D1%80%D0%B5%D1%82%D0%B8%D1%8F-%D1%80%D0%B0%D0%B9%D1%85-%D1%81%D0%BD%D0%B8%D0%BC%D0%BA%D0%B8-news825318.html", "text": "В Германия публикуваха личния дневник на офицера на Третия райх Егон Оленхауер (Egon Ollenhauer), в който са указани места със скрити съкровища, съобщава Daily Mail. Според записките, Адолф Хитлер е заповядал да се скрие златото, произведенията на изкуството и другите ценности по време на отстъплението от Полша. Тези съкровища били натоварени в 260 камиона и скрити на 11 места на територията на Полша, за да не могат съветските войски да ги открият. Отбелязва се, че в тайниците се съхраняват около 28 тона злато, украшения, медали, предмети на религиозни култове, 47 произведения на изкуството, сред които откраднати от Франция платна на Ботичели, Рубенс, Карважо, Моне, Рафаело и Рембранд. В продължение на няколко десетилетия дневникът на Оленауер е бил пазен в масонска ложа в немския град Кведлинбург, след което е бил предаден на фонда Schlesische Brücke. Записките не са публикувани по- рано, заради условията на масонската ложа. Членовете на организацията отказвали ваденето на бял свят на дневника, докато всички участници във войната, свързани с тези събития са живи, по- точно – служилите във „Вафен СС“. Работникът на фона Роман Фурманяк твърди, че пет немски образователни учреждения са потвърдили автентичността на дневника. На този етап фондът проверява местата, където могат да се окажат съкровищата на Третия райх. Така хранилища могат да се окажат дъното на езеро, тайна стая в един от полските дворци, също така и кладенец в парк. Сподели:", "date": "2019.03.10", "title": "Откриха съкровищата на Третия Райх (СНИМКИ)"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%B7%D0%B0%D1%81%D1%8F%D0%BA%D0%BE%D1%85%D0%B0-%D0%B5%D1%88%D0%B5%D1%80%D0%B8%D1%85%D0%B8%D1%8F-%D0%BA%D0%BE%D0%BB%D0%B8-%D0%B2%D1%8A%D0%B2-%D0%B2%D0%BE%D0%B4%D0%B0%D1%82%D0%B0-%D0%BD%D0%B0-%D1%82%D1%80%D0%B8-%D1%81%D0%B5%D0%BB%D0%B0-%D0%B2-%D0%BE%D0%B1%D1%89%D0%B8%D0%BD%D0%B0-%D0%B1%D0%BE%D0%B9%D1%87%D0%B8%D0%BD%D0%BE%D0%B2%D1%86%D0%B8-news825316.html", "text": "Във водата на три села в община Бойчиновци здравните власти са открили ешерихия коли, съобщава „Конкурент”. Чревната бактерия е засечена в Охрид, Бели брег и Лехчево. В Лехчево тя е открита в чешмите на детската градина, съобщиха от здравната инспекция в Монтана. Наличието на  ешерихия коли в питейната вода е недопустимо според действащия стандарт. Това може да предизвика тежки стомашно – чревни проблеми, предупреждават епидемиолозите. Здравните власти са установили и десетократно превишаване на нормата на остатъчен хлор във водата на чешма в центъра на село Помеждин.  Заради тези нарушения на ВиК – Монтана е съставен акт. С писмо специалистите от здравната инспекция са  разпоредили на водното дружество да направи  целенасочено пробонабиране  и анализ на водата от централното водоснабдяване в четирите села. За последните две седмици на февруари в регион Монтана са регистрирани  29 случая на болни  с ентероколит. От здравната инспекция съобщиха, че не е установена връзка между заболелите и качествата на питейната вода. В селата Мокреш и Ботево, община Вълчедръм, пък има режим на водата, а в Кобиляк, Громшин и Бели брег все още пият от водоноски заради повишеното количество на арсен, показват данните на здравната инспекция. Сподели:", "date": "2019.03.10", "title": "Опасно: Засякоха ешерихия коли във водата на три села в община Бойчиновци"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D1%80%D0%B0%D0%B4%D0%BE%D1%81%D1%82-%D1%88%D0%B5%D1%84-%D1%82%D0%BE%D0%BA%D0%B5%D0%B2-%D1%87%D0%B0%D0%BA%D0%B0-%D0%B1%D0%B5%D0%B1%D0%B5-news825365.html", "text": "Мастършефът Андре Токев бил в очакване на бебе, разкриха хора от обкръжението на готвача пред „Ретро“. Кулинарят неотдавна подметнал, че по-голямата от двете му дъщери вече била бременна, а той усилено се подготвял за новото амплоа на дядо. Макар да е само на 51 години, журито на хитовия риалити формат „Мастършеф“ се чувствал готов за внуче. И двете му щерки били достатъчно зрели за майки, защото навремето той и съпругата му се оженили твърде млади – само на 20 години. По всяка вероятност обаче първородното внуче на Токев щяло да проплаче в Германия, където всъщност е роден и израснал и самият той, тъй като дъщеря му Ренате е омъжена и живее от доста време там. Тя е завършила  „Информационни технологии“, но се занимава с разработване на иновативни методи за големи фирми, които работят в областта на изкуствения интелект. По-малката ѝ сестра Елиза е избрала да тръгне по пътя на баща си и да се развива в България. Освен че дейно участва в менажирането на неговите ресторанти, наскоро тя отвори и свое собствено заведение, който бързо се превърна в едно от най-предпочитаните места за гурме храна в столицата. Макар цялото семейство на шеф Токев да е под светлините на прожекторите, дъщерите му не търсят славата и не са представителки на типичните звездни наследници, които си избират половинки от светските среди. Ренате била омъжена за съвсем обикновен немец, а Елиза била лудо влюбена в човек от персонала на баща си, издават близки до Токев. Тя обаче била по-артистична и свободолюбива натура и със сигурност сватбата не влизала в бъдещите ѝ планове. Младото момиче е наследило от баща си отговорност и интерес към кулинарията и винаги го провокирала да ѝ разказва защо е създал дадено ястие. Тя самата също готвела доста добре, но истинската ѝ страст било киното. В един от филмите, в които участва, си партнирала с голямата Татяна Лолова, която била впечатлена от нея. Сподели:", "date": "2019.03.10", "title": "ГОЛЯМА РАДОСТ: Шеф Токев чака бебе"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D1%81-%D1%81-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8%D1%82%D0%B5-%D0%B2-%D1%80%D1%83%D1%81%D0%B8%D1%8F-news825363.html", "text": "министерството Министърът на туризма Николина Ангелкова се срещна с изпълнителния директор на Асоциацията на туроператорите в Русия (АТОР) Майя Ломидзе. Те разговаряха в рамките на работното посещение на българския министър в Русия по време на международната туристическа борса Интурмаркет 2019. Това съобщиха от пресцентъра на . Акцент на дискусията бяха възможностите за насърчаване на двустранните пътувания. На срещата беше обсъдена и възможността за провеждане на съвместна конференция между туроператори, членове на АТОР и представители на българския бизнес. Това домакинство ще даде допълнителни възможности представителите на туристическия бизнес на Русия да видят на място разнообразните възможности, които предлага страната ни за почивка и пътувания, заяви министър Ангелкова. Майя Ломидзе определи като много успешна и ползотворна българо-руската конференция в областта на туризма в София, която бе открита от премиерите на България Бойко Борисов и на Русия Дмитрий Медведев. Сподели:", "date": "2019.03.10", "title": "Ангелкова се срещна в Москва с с шефката на Асоциацията на туроператорите в Русия"}
{"url": "https://pik.bg/%D0%BF%D0%BB%D0%B0%D0%BC%D0%BD%D0%B0-%D0%B4%D0%B6%D0%B8%D0%BF-%D0%B2-%D1%81%D0%B5%D0%BB%D0%BE-%D0%BA%D1%80%D0%B0%D0%B9-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news825357.html", "text": "Пожарникари са гасили пожар, пламнал в двигателния отсек на  джип „Ленд Роувър“. Возилото било паркиран в двора на собственика му М.Ц. от село Попица край Бяля Слатина, съобщава „Конкурент”, като се позовава на данни от полицията. Сигнал за горящото возило подала Х.Х., която съобщила за „кладата“ пред дома си в белослатинското село. Екипът от огнеборци потушил пламъците, но преди това стихията унищожила предната част на возилото. Щетите са в процес на изясняване. По случая е заведено досъдебно производство, което трябва да установи дали пожарът е умишлен, или става дума за техническа неизправност. Сподели:", "date": "2019.03.10", "title": "Пламна джип в село край Бяла Слатина"}
{"url": "https://pik.bg/%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%B5%D1%82%D0%B8%D0%BE%D0%BF%D0%B8%D1%8F-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B5-%D0%BD%D0%B5%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%B2%D0%B5%D1%80-news825401.html", "text": "Вертикалната скорост на разбилия се в Етиопия пътнически самолет „Бойнг 737” на авиокомпанията Ethiopian Airlines, изпълняващ курс между Адис Абеба и Найроби, след излитането му, е била неустойчива. Това посочва каво евентуална причина за трагедията електронното издание  Flightradar 24. „Допълнителни данни... показват, че вертикалната скорост на самолета е била неустойчива след излитането му”, се казва в съобщение, публикувано н „Туитър”. Представители на електронното издание добавят, че са наблюдавали полета на самолета в течение на три минути. Нао борда на самолета е имало 157 души, като никой не е оцелял.По последни данни пътниците са били граждани на 33 страни. Сподели:", "date": "2019.03.10", "title": "Версия за самолетната катастрофа в Етиопия: Възможна причина за трагедията е нестабилна вертикална сколост на машината"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%BF%D0%BE%D1%87%D0%B5%D1%82%D0%BE%D1%85%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3-news825419.html", "text": "Президентът Румен Радев и партията на Корнелия Нинова БСП, които иначе са големи борци за толерантност, не уважиха шествието на евреите от Шалом по повод 76 години от спасяването на евреите у нас. Както медията ни съобщи половината център на София бе блокиран, за да може посланици,, видни общественици и политици да уважат събитието. В програмата на държавния глава обаче това явно не е толкова важно и не само не отиде лично, но и не изпрати венец. Там не беше и червената лидерка Корнелия Нинова, и нито един от депутатите й. Да измие срама на левицата единствен бе шефът на софийската организация Калоян Паргов, който почете важното събитие. Радев се скри, но на събититето имаше доста видни политици и представители на институциите - председателят на парламента Цвета Караянчева, столичния кмет Йорданка Фандъкова, министри от кабинета на Борисов, депутати от ГЕРБ, Цветан Цветанов и видни интелектуалци. Нинова и Радев за пореден път доказаха, че приказките им за толерантност и единение са само за заблуда на изстрадалия им електорат, коментираха отсъствието им не малко от присъстващите. Сподели:", "date": "2019.03.10", "title": "Президентът Радев и Корнелия Нинова не почетоха церемонията в памет на спасяването на българските евреи"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%B2%D0%B0%D0%BB%D0%B5%D0%BD%D0%B8%D1%8F%D1%82-%D1%81-%D0%BF%D1%83%D1%87-%D0%BE%D1%82-%D0%BD%D0%B8%D0%BD%D0%BE%D0%B2%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%B1%D1%81%D0%BF-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B8%D0%B7%D1%80%D0%B8%D0%B3%D0%BD%D0%B0-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%BF%D0%B0%D1%80%D1%82%D0%B8%D1%8F-news825368.html", "text": "В общинската организация на БСП в Хасково бе извършен пуч, както вчера ПИК съобщи след аларма на социалисти в града. Досегашният лидер Антон Атанасов неочаквано бе заменен от Камен Тодоров, въпреки недоволството на голяма част от социалистите от Хасково, които застават твърдо зад Атанасов. Според поддръжници на БСП в Хасково, от „Позитано” искат да си назначат послушковци, защото организацията не върви по гайдата на Корнелия Нинова. За коментар на случващото се в БСП-Хасково ПИК потърси досегашният лидер на социалистите в региона Антон Атанасов. „Това е една срамна и позорна история не само за БСП-Хасково, но и за цялата партия – изригна Атанасов. – Допусна се един заговор на определени хора. С помощта дори и на членове на националното ръководство на БСП, да изберат абсолютно нелегитимно нов председател на Общинския съвет на БСП-Хасково, виждайки че няма необходимият кворум в залата, няма необходимият брой делегати. Въпреки това го направиха. Това е срамното и позорното. Става дума за атака лично срещу мен. Идва от някои хора от БСП-Хасково, които очевидно не ме харесват, не одобряват методите ми на работа, принципите ми най-вече. Заедно с членове на националното ръководство. Защото винаги съм смятал, казвал съм го и съм влизал в конфликти за това, че нещата в БСП трябва да се случват прозрачно, ясно и на принципна основа. Винаги съм бил против всякакви договорки, задкулисни манипулации и интриги. Именно тези хора, които вършат тези неща, направиха тази акция срещу мен”. Според Антон Атанасов, атаките срещу него са както на местно ниво, така и на централно. „Мисля, че ударите идват и от двете места – и от местно ниво и от централно – коментира Атанасов. – Става дума за синхронизирани действия. За мен, преча по-скоро на централно ниво. Защото някои хора се опитват да диктуват по места как да се случват нещата. И трябва да ви кажа, че Хасково не е единичен случай. През последните няколко години и в много други общински организации се получиха подобни случки. Сега с малко по-различен оттенък, но определено човек, който заявява, че нещата трябва да са на принципна основа и не влиза в договорки и не е зависим, е черен за някои от членовете на националното ръководство. Те, без да имат тази възможност по устав, се опитват да диктуват събитията по места. Не мога да кажа дали става дума за конкретно отношение на лидера Корнелия Нинова към мен. С нея сме имали малко срещи и не бих могъл да кажа”. Антон Атанасов коментира и как очаква да се развият нататък нещата. „Предстои обжалване на решението на конференцията – каза той. – Ще се събере Общопартийната национална контролна комисия. Апелирам към нейния председател Валентина Богданова, с която се познавам, а и към останалите членове на Контролната комисия, безпристрастно да разгледат случая и да вземат решение без натиск”. Досегашният лидер на БСП-Хасково призна, че вече е на лице разцепление в редиците на общинската организация независимо от това как ще се развият нещата. „За съжаление, разцеплението е вече факт – каза Антон Атанасов. – И в случая не е важно дали аз съм председател, или – не. Важно е, че бе нанесен ужасен удар на хасковската партийна организация спрямо нйните членове. Хора, които са отдали живота си на тази партия. Тук не са важни имена, личности и хора на позиции, а конкретните редови членове ”. Атанасов коментира и избрания за негов наследник Камен Тодоров. „С него се познаваме много добре – коментира Атанасов. – До вчера бяхме приятели. Смятам, че той грешно оцени ситуацията и се подведе по други хора. След случилото се, от тук нататък той няма как да е независим. Наистина съм му обиден. Като цяло обаче това едно срамно и позорно действие, не само за БСП Хасково, но и за БСП като партия. Ако продължава да се действа така – днес е Хасково, утре ще е някой друг град, не знам какво бъдеще я чака тази партия”. Сподели:", "date": "2019.03.10", "title": "САМО В ПИК! Сваленият с пуч от Нинова лидер на БСП в Хасково изригна пред медията ни: Партията се разцепва от задкулисие и интриги"}
{"url": "https://pik.bg/%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B5-%D0%B2%D0%B7%D1%80%D0%B8%D0%B2%D0%B8%D0%BB-%D0%B2-%D1%81%D1%82%D0%BE%D0%BA%D1%85%D0%BE%D0%BB%D0%BC-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news825415.html", "text": "Автобусът се запали след експлозия в центъра на Стокхолм днес. Няма данни за жертви и пострадали, съобщават шведските медии, цитирани от РИА „Новости” и „Фокус”. Според полицията, по време на инцидента в автобуса не е имало пътници. Посочено е, че автобусът се е движел на природен газ. Експлозията е станала в 11:25 часа местно време (б.р. 12:25 часа българско време). За момента полицията не разглежда случая като престъпление. Сподели:", "date": "2019.03.10", "title": "Автобус се е взривил в Стокхолм. Няма пострадали"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BF%D0%B0%D1%81%D0%B8-%D1%81%D0%B2%D0%BE%D0%B8%D1%82%D0%B5-%D0%B5%D0%B2%D1%80%D0%B5%D0%B8-%D0%B8-%D1%82%D0%BE%D0%B2%D0%B0-%D0%B5-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%BD%D0%B0%D1%88%D0%B0%D1%82%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82-news825406.html", "text": "Това каза председателят на парламентарната група на ГЕРБ и зам.-председател на партията Цветан Цветанов по време на шествието по повод Деня на спасението на българските евреи. „76 години са достатъчно дълъг период, към който трябва винаги да се връщаме и да не допускаме това да се случи отново. И през всичките тези години сме съхранили този дух – да бъдем заедно. Трябва да преодоляваме всяко едно популистко изказване, което би могло да създаде напрежение. За да може хората да не изповядват ценности, които не са свързани с толерантността. Днес тук са много посланици и поитици – нека това да ни направи по-единни и да покажем, че сме заедно за България и за Европа“, каза още той. България спаси своите евреи и това, което се отчита от международната общност, показва, че страната ни е една от най-толерантните. Сподели:", "date": "2019.03.10", "title": "Цветанов: България спаси своите евреи и това е доказателство за нашата толерантност"}
{"url": "https://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8-%D0%BD%D0%BE%D1%81%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BA%D1%8A%D0%BC-%D0%B2%D1%81%D0%B8%D1%87%D0%BA%D0%B8-%D0%BD%D0%B5%D1%83%D0%BC%D0%BE-news825417.html", "text": "„Фейсбук“. Историята за спасяването на българските евреи носи послание към всички неуморно да преследваме мира. Това написа вицепрезидентът Илияна Йотова в страницата си в социалната мрежа „Днес мастилото на антисемитизма не е изсъхнало. Вирусът на ненавистта и отчуждението върлуват сред нас. В тях се крие съвременният фашизъм, както ни посочи Умберто Еко. Историята за спасяването на българските евреи носи послание към всички нас неуморно да преследваме мира – между държавите, между народите, между отделните личности“, посочва Йотова. „В най-мракобесните времена в съвременна Европа, в разгара на масовото изтребление на евреи моята страна България написа едни от най-светлите страници от българската история. Като никоя друга европейска държава тя съумя да защити своето еврейско население. Благодарение на съвместните усилия на Българската православна църква, на водещи политици и интелектуалци, на смелостта на обикновените хора, България извърши хуманен подвиг и успя да спаси своите над 48 хил. евреи. \"Българската земя ражда човеци\" – в тези думи на спасени български евреи се крие силата на това дело“, се посоча още в публикацията на вицепрезидента. „Най-тежкият урок, който ни даде Холокостът, е никога повече да не стоим безмълвни пред деяния срещу човешките права, основно и неизменно от които е правото на живот, на достоен живот. Благодаря на българската общност, на генералния консул на България в Лос Анджелис Веселин Вълчев и на всички, съпричастни към възпоменателните плочи, които поставихме по време на работното ми посещение в САЩ. Откриването на плочите се състоя в присъствието на представители на българската общност и наследници на оцелели от Холокоста“, заявява още Йотова. Сподели:", "date": "2019.03.10", "title": "Илияна Йотова: Историята за спасяването на българските евреи носи послание към всички неуморно да преследваме мира"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%B1%D1%81%D0%BF-%D0%BD%D0%B5-%D1%81%D0%B5-%D0%B2%D1%80%D1%8A%D1%89%D0%B0%D0%B9%D1%82%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B5-%D1%81%D1%82%D0%B5-%D0%BD%D1%83%D0%B6%D0%BD%D0%B8-news825359.html", "text": "Чул те Господ. И след това недейте да се връщате - благодарение на лидерката ви стана ясно, че сте абсолютно ненужни\", написа всоциалната мрежа Георги Харизанов. \"Не се връщайте\", такъв емоционален апел отправи към БСП политическият анализатор Георги Харизанов. Обръщението му е в стилистиката на Стефан Цанев, който в началото на промените възкликна: \"Комунисти, идете си с мир\". Харизанов нарече социалистите \"ненужни\" на страницата си във \"Фейсбук\". Повод стана изказване на лидера на БСП-София Калоян Паргов в ефира на Тв Европа, че червените едва ли ще се върнат в парламента до изборите.\" БСП взе своето решение на Национален съвет да не влиза в парламента и това е заради подхода на ГЕРБ – да променя, както си иска българското законодателство. Няма как БСП да се върне, за да легитимира управление, което работи по този начин“, каза лидерът на БСП- София. \" Сподели:", "date": "2019.03.10", "title": "ПЪРВО В ПИК! Георги Харизанов изригна срещу БСП: Не се връщайте в парламента, не сте нужни"}
{"url": "https://pik.bg/%D1%85%D1%80%D0%B8%D1%81%D1%82%D0%BE-%D1%81%D1%82%D0%BE%D1%8F%D0%BD%D0%BE%D0%B2-%D0%B5%D0%B4%D0%BD%D0%B0-%D0%B3%D1%80%D0%B0%D1%84%D0%BE%D0%BC%D0%B0%D0%BD%D0%BA%D0%B0-%D0%BE%D0%B1%D0%B8%D0%BA%D0%B0%D0%BB%D1%8F-%D0%BC%D0%B5%D0%B4%D0%B8%D0%B8%D1%82%D0%B5-%D0%B8-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BA%D0%B0%D0%BA%D0%B2%D0%B0-%D0%B3%D0%B5%D0%BD%D0%B8%D0%B0%D0%BB%D0%BD%D0%B0-%D0%BA%D0%BD%D0%B8%D0%B3%D0%B0-%D0%B5-%D0%BD%D0%B0%D0%BF%D0%B8%D1%81%D0%B0%D0%BB%D0%B0-news825481.html", "text": "ЕТО КАК ПИШЕ ЕДИН ГРАФОМАН: Това е откъс от романа на Божана Апостолова \"Завръщането на Визона\"... Няма да говоря за заглавието - толкова може, толкова направила. Но още от първото изречение да ми внуши, че не е писателка - е, все нещо постигна Божана с това. \"Почти не излизаше\" ми звуч и като малко бременна. Какво значи глаголът \"излизам\" и степенуваното \"почти\"... \"Почти\" значи недовършеност на действието, но при излизането няма незавършеност. Можеше да се напише, че не си показва почти носа навън, че окото й прекосява стъклото ... Както и да е - почти излязла забележете къде го прави... Господи, каква необятност на мисълта... Тя излязла навън. Та това е революция в българската литература. Аз знаех, че човек може да излезе само... навътре... А героинята на Божана Апостолова, от която се възторгват всички, които се надяват да им издаде книжка, представете си, била излязла навън. Когато някой излиза, не е необходимо да се казва къде, освен ако няма конкретно място - излезе на двора, излезе на терасата, излезе в парка. Но абстрактнотно \"навън\" е по презумпция. Но, въпреки очебийното непознаване на езика от въпросната графоманка - друг не би си позволил подобно нещо - И полуграмотни журналисти и още по-неграмотни писатели клакьорстват около нейния сурогат с надеждата да бъдат не забелязани, а набелязани от издателя Божана Апостолова. Защото кой друг ще ги издаде. А, кой друг? Сподели:", "date": "2019.03.10", "title": "Христо Стоянов: Една графоманка обикаля медиите и обяснява каква гениална книга е написала"}
{"url": "https://pik.bg/%D0%BA%D0%B7%D0%BF-%D1%85%D0%B8%D0%B1%D1%80%D0%B8%D0%B4%D0%BD%D0%B8%D1%82%D0%B5-%D1%84%D0%BE%D1%80%D0%BC%D0%B8-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D0%B0-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%BC%D0%BE%D0%B4%D0%B5%D1%80%D0%BD%D0%B8-%D1%81%D0%BF%D0%BE%D1%81%D0%BE%D0%B1%D0%B8-%D0%B7%D0%B0-%D0%BF%D0%B0%D0%B7%D0%B0%D1%80%D1%83%D0%B2%D0%B0-news825427.html", "text": "Това коментира председателят на Комисията за защита на потребителите Димитър Маргаритов в ефира на телевизия „Европа” по повод дошлата преди дни от най-големия електронен магазин в света новина, че планира да разкрие физически магазини за хранителни стоки. „Ако погледнем какви са намеренията на този гигант в електронната търговия, по-скоро ще видим, че не става въпрос за „връщане на газта” от онлайн пазара, а за търсене на нови модели, при които този търговец да присъства още по-активно в пазарната обстановка като цяло”, добави Маргаритов. Като се позова на данни от проучвания и от наличната в КЗП информация, той отбеляза, че все повече и повече хора използват онлайн търговията като способ за набавяне на основни стоки, като същевременно почти няма потребител, който все още от време на време понеда не посещава и нормален магазин от търгавската мрежа. На въпрос на водещата Диана Радева дали тази трансформация няма да доведе до повишаване на крайните цени, Маргаритов посочи, че на този етап по-скоро сме свидетели на търсене на иновативни модели за търговия, които не влияят пряко върху цените и дори са полезни за потребителите, предвид изразеното от тях мнение за предпочитаните начини за пазаруване. „По отношение на ценообразуването няма да повлияе толкова пряко, освен ако не се стигне до един друг момент, за който също бяха поставяни въпроси при първите коментари на тази новина. Дали експанзията на подобен тип търговци, които набират все по-голяма популярност и заемат все по-голям пазарен дял, няма в някаква степен да се отрази на конкуренцията? Дали тези, разполагащи с огромни финансови ресурси компании, няма да започнат са „поглъщат” конвенционалните търговски вериги, които в момента имат своите магазини в целия свят и едно време „погълнаха” малките, за които все още има притеснения в държави, включително такива като България, че влияят негативно върху малкия и средния бизнес?”, каза още председателят на КЗП. Според него големият въпрос е доколко тази тенденция, ако тя се развива бурно през следващите години, няма да намали реалната конкуренция и оттам – потребителите да бъдат засегнати вече и като ценообразуване, и като предлагане на различните стоки и услуги, от които те имат потребност ежедневно. „Не трябва да забравяме, че всички държави в цивилизования свят имат национални контролни органи, които в подобни случаи следят за концентрация, придобивания, сливания и се произнасят дали не се стига до монополизиране на пазара”, завърши Маргаритов. Потребителите все повече търсят хибридни модели между онлайн и офлайн пазаруването с иновативни форми, като безкасовите плащания например. Това е движещият мотив на световни онлайн гиганти в електронната търговия да търсят варианти за откриване и на такъв тип обекти, които имат физическо присъствие и които задължително да са снабдени с най-новите технологии по отношение отчитането на покупките. Хем можете да отидете да видите и да пипнете стоката, хем да си я набавите по начин, който много прилича на сделките във виртуалната реалност – поставяте в кошницата, излизате от обекта и всичко това вече е Ваше. Сподели:", "date": "2019.03.10", "title": "КЗП: Хибридните форми на търговия са отговор на потребността от модерни способи за пазаруване"}
{"url": "https://pik.bg/%D0%B8%D0%B7%D1%8F%D1%81%D0%BD%D0%B8%D1%85%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B2-%D0%B5%D1%82%D0%B8%D0%BE%D0%BF%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-news825463.html", "text": "Ясни са националностите на пътниците в етиопския самолет, предава AFP. От авиокомпанията съобщиха, че най-много са били гражданите на Кения - 32, следвани от Канада с 18, Етиопия с девет, след това Италия, Китай и Съединените щати с по осем. Великобритания и Франция са имали по седем граждани на борда, Египет - шест, Холандия - пет и Индия - четирима. Четирима са били притежатели на паспорти на ООН. Общо единадесет държави в Африка и 13 в Европа имат граждани сред жертвите. Регионални и световни лидери изказаха съболезнования на близките на загиналите. Президентът на Кения Ухуру Кенята заяви, че той е \"натъжен \" от новините. Сподели:", "date": "2019.03.10", "title": "Изясниха националностите на жертвите в етиопския самолет"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8%D0%BC%D0%B0-%D0%BB%D0%B8-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%BF%D1%80%D0%B5%D0%B4-%D1%81%D0%B8%D0%BD%D0%B8%D1%82%D0%B5-%D0%B8-%D0%BA%D0%B0%D0%BA%D1%8A%D0%B2-%D0%B7%D0%BD%D0%B0%D0%BA-%D1%81%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%B5%D0%BD%D0%B0---%D0%B5%D0%BC-news824706.html", "text": "- Мисля, че промените са позитивни. След като видяхме управлението на Русев, трябваше да се вземат мерки и хората, които влезнаха в клуба, виждаме, че са се занимавали със спорт преди това. Така, че се надявам да бъде в положителна посока. - Познавам се, да, лично се познавам с г-н Тумпаров. Естествено и с г-н Божков. Знам, че са сериозни хора и могат да дадат много на Левски. - Аз съм на същото мнение, че това нещо, което беше до 2009 година, което беше за мен - перфектния клуб Левски. Сега може би се завръща... да кажем веднага няма да стане с магическа пръчка, но в краткосрочен план мисля, че нещата могат да достигнат до това ниво, което беше Левски преди 2009-а? - Надявам се още тази година да опровергаем скептиците. Виждаме, че първата тройка е изравнена по сили. Така, че всичко може да се случи. - Веднага мога да ви поправя, че това не е дерби. Дерби е Левски - ЦСКА. Левски ще играе един обикновен мач с отбор от Разград. - След положителните резултати, които имаше отбора, се надявам и вярвам, че ще има победа. За да се зарадват многобройните \"сини\" фенове. - От кой да е директивата, споменете име поне. Да знаем. - Всички познаваме г-н Стефанов. Така, че не ме учудва това, което е казал. Но за мен няма никаква директива. Пак заявявам - в момента възможностите и на трите водещи отбора са изравнени. - Далеч съм от кухнята на клуба. Не мога да знам. Живко е един много добър играч, който милее за Левски и би дал всичко от себе си - Левски да побеждава. Но не знам в какво състояние се намира, нямам представа. Но е положително, той ако е готов - да играе в такъв мач. - Аз още преди да беше взет Полачек мислех, че ще вземат Николай Михайлов. Той също е със \"синьо\" сърце и отделно от всичко е и много добър вратар. Което се и показа в двубоите. Показва стабилност, сериозен в тренировъчния процес явно, и се вижда, че защитата е много по-спокойна, когато той е на вратата. - Това бъдещето ще покаже. Но с идването си тук, знаех какво ни очаква. Много трудно отбор, който се намира на последно място може да изплува, много трудно. Не казвам, че е невъзможно и затова се правят всички опити. Има още 11 мача до края на кампанията, които трябва да се изиграят като 11 финала, за да се види в крайна сметка дали тимът ще остане във Втора лига. Ние сме реалисти и знаем, че с многото промени, които се направиха е много труден процесът, тъй като играчите трябва много бързо да свикнат един с друг, където никой няма да те чака - мачовете си идват един след друг, седмица след седмица. И каквото сабя покаже. Аз смятам, че и другите отбори също си правят сметки. Но както знаем само 2 тима изпадат. Сега да се даде точна рецепта за оцеляване... Единственото, което правим е на 100 процента - тренировъчният процес, който се развива много добре, но не всичко зависи от нас. Задачата е да играем и да побеждаваме, ако това не го направим, тогава вече нямаме шанс да останем в групата. Сподели:", "date": "2019.03.10", "title": "САМО В ПИК: Има ли директива \"на колене пред сините\" и какъв знак са промените на \"Герена\" - Емил Велев-Кокала с горещ коментар"}
{"url": "https://pik.bg/ko%D0%BB%C4%B8o-%D1%82e%D0%B6%D0%B8-m%D0%BBe%D1%87%D0%BD%D0%B8%D1%8F%D1%82-%D0%BF%D1%8A%D1%82-news825327.html", "text": "Hямa ĸaĸ дa пocтaвим нaшaтa гaлaĸтиĸa – Mлeчният път нa вeзнa, зa дa я пpeтeглим и дa paзбepeм ĸoлĸo тeжи. Toвa oбaчe нe възпиpa yчeнитe дa миcлят зa тoвa, дa пpeдпoлaгaт и изчиcлявaт, съобщават световните агенции, цитирани от „Калдата”. Teзи дни acтpoнoмитe изпoлзвaxa ĸocмичecĸият тeлecĸoп Xъбъл нa HACA и caтeлитът нa Eвpoпeйcĸaтa ĸocмичecĸa aгeнция Гeя. Цeлтa им бe дa нaпpaвят нaй-пpeцизнитe изчиcлeния нa мacaтa нa Mлeчния път. Cпopeд нaй-нoвитe изчиcлeния, нaшaтa гaлaĸтиĸa тeжи 1,5 тpилиoнa coлapни мacи (Зa eднa coлapнa мaca ce cчитa тaзи нa нaшeтo cлънцe). Eдвa няĸoлĸo пpoцeнтa oт тaзи мaтepия ca paзпpeдeлeни в cъщинcĸитe звeзди в Mлeчния път (cпopeд пocлeдни дaнни, oĸoлo 200 милиapдa). Cyпepмacивнaтa чepнa дyпĸa в цeнтъpa e изчиcлeнa нa oĸoлo 4 милиoнa coлapни мacи. Kaĸтo мoжe би пpeдпoлaгaтe, ocтaнaлaтa чacт oт мacaтa ce дължи нa тъмнaтa мaтepия, нeвидимa и миcтepиoзнa cyбcтaнция, изпълнявaщa poлятa нa oбeдинитeл нa вceлeнaтa и зaдъpжaщa звeздитe в тexнитe гaлaĸтиĸи. Πpeди вpeмe, пpeдпoлoжeниятa зa мacaтa нa Mлeчния път вapиpaxa в гoлям интepвaл. Cпopeд пpeдишнoтo гoлямo изcлeдвaнe, тя би тpябвaлo дa бъдe мeждy 500 милиapдa и 3 тpилиoнa coлapни мacи. Pьoлaн вaн дep Mapeл oт Hayчния инcтитyт (ЅТЅсІ) в Бaлтимop, Mepилeнд ĸoмeнтиpa: „Hиe иcĸaмe дa yзнaeм мacaтa нa Mлeчния път, зa дa пocтaвим гaлaĸтиĸaтa в ĸocмoлoгичecĸия ĸoнтeĸcт и дa я cpaвним cъc ĸoмпютъpнитe cимyлaции нa гaлaĸтиĸи в нeпpeĸъcнaтo пpoмeнящaтa ce вceлeнa. Heпoзнaвaнeтo нa тaзи нayчнa oблacт би cъздaлo пpoблeми пpeд нac и ocтaвилo бeз oтгoвop мнoгo нepeшeни въпpocи.“ Hoвитe пpecмятaния нa yчeнитe oпpeдeлят нaшaтa гaлaĸтиĸa ĸaтo cpaвнитeлнo тeжĸa. Haй-лeĸитe гaлaĸтиĸи във Bceлeнaтa тeжaт минимyм eдин милиapд coлapни мacи, a нaй-тeжĸитe – дo 30 тpилиoнa coлapни мacи. Учeнитe изпoлзвaxa тeлecĸoпитe Xъбъл и Гeя, зa дa oпpeдeлят движeниeтo нa глoбyлapнитe ĸлъcтepи (cфepични cтpyпвaния) нa звeзди в пpocтpaнcтвoтo. Kлъcтepитe пpeдcтaвлявaт cфepични ocтpoви, cъcтoящи ce oт cтoтици xиляди звeзди, ĸoитo oбиĸaлят Mлeчния път. Cчитa ce, чe cпpямo тяx, cpaвнитeлнo лecнo мoжe дa ce измepи влияниeтo нa тъмнaтa мaтepия. Caтeлитът нa Гeя ce изпoлзвa зa cъздaвaнeтo нa пpeцизнa ĸapтa нa acтpoнoмичecĸитe oбeĸти в гaлaĸтиĸaтa и зa зaпиca нa тяxнoтo движeниe. Xъбъл имa пo-тeceн ъгъл нa виждaнe, нo дaвa възмoжнocт зa нaблюдeниe нa пo-дaлeчнитe звeзди и cлeдoвaтeлнo нa ĸлъcтepитe. Инфopмaциятa oт двaтa тeлecĸoпa ce cъчeтaвa, ĸaтo дoceгa ca peгиcтpиpaни oĸoлo 50 ĸлъcтepa нa paзcтoяниe 130 xиляди cвeтлинни гoдини oт нac. Изпoлзвaни ca cнимĸитe, нaпpaвeни пpeз пocлeднитe 10 гoдини. Изчиcлeниятa нa caмaтa мaca нa гaлaĸтиĸaтa oбxвaщa нaд 1 милиoн cвeтлинни гoдини oт Зeмятa. B тeзи cтpyпвaния нa звeзди ce нaмиpaт eдни oт нaй-paннитe cлънцa в иcтopиятa нa Bceлeнaтa, пoявили ce eдвa няĸoлĸo cтoтици милиoнa гoдини cлeд Гoлeмия взpив. Hяĸoи oт тяx ca ce фopмиpaли дopи пo-paнo и oт caмия Mлeчeн път. Зaтoвa ĸocмичecĸитe ĸлъcтepи ни пpeдocтaвят пo-тoчнa инфopмaция зa мacaтa нa Mлeчния път. Сподели:", "date": "2019.03.10", "title": "Koлĸo тeжи Mлeчният път"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D0%BA%D0%B0%D1%82%D0%BE-%D1%81%D0%B5-%D0%BF%D1%80%D0%B8%D0%B1%D1%80%D0%B0%D1%85-%D1%81%D0%BB%D0%B5%D0%B4-%D0%BE%D1%81%D0%BA%D0%B0%D1%80%D0%B8%D1%82%D0%B5-%D0%B6%D0%B5%D0%BD%D0%B0-%D0%BC%D0%B8-%D0%BA%D0%B0%D0%B7%D0%B0-%D1%87%D0%B5%D1%81%D1%82-news825381.html", "text": "\"Аз не отидох в Америка, за да стана известен в България. Не уважавам българи, които отиват в Щатите, за да се върнат в родината си и да кажат колко са велики. И които започват да говорят на развален български\". Това каза актьорът Димитър Маринов от спечелилия \"Оскар\" филм \"Зелената книга\" на среща с публиката в столичния Дом на киното. \"Оскарите\" винаги са били политически. Тази индустрия е политическа. Това е доктрината още на Ленин - че това е силата на пропагандата. Киното винаги е политика, отговори на въпрос Маринов. В тази индустрия всеки иска да угоди на това, което му носи пари, добави той. \"В \"Зелената книга\" никой не е мислил за политика и затова филмът спечели стауетката. Идеята беше да се разкаже една истинска история. Почнеш ли да политиканстваш, не става, губиш концентрация\". Според най-известния българин в Холувид \"Оскарите\" тази година са били раздадени така, че да направят всички доволни. \"Моите уважения към \"Фаворитката\" и Оливия Колман, но Глен Клоуз не само трябваше да вземе \"Оскара\" за главна женска роля, а и заслужаваше падане на колене\", изрази съжаление той, че неговата фаворитка не е спечелила статуетката. Според него наградата за \"Зелената книга\", в който той играе второстепенна роля, не е гаранция, че скоро ще бъде затрупан с предложения. \"Имам приятел, който спечели \"Оскар\" и първият му кастинг после беше след 6 години\". Димитър Маринов разкри, че режисьорът на \"Зелената книга\" Питър Фарели имал идея за филм по интригуващия и изпълнен с драматични обрати живот на българина. \"Ако някога обаче се направи филм за мен, не искам той да се казва \"Животът на Димитър Маринов\" и не искам дори името ми да се споменава. Просто това беше животът, който аз съм изживял. Всеки човек е имал своя си живот и за него той е най-важен\", каза актьорът, който е у нас по покана на \"София филм фест\". Маринов разказа, че денят му след \"Оскарите\" не се отличавал с нищо. Когато се прибрал вкъщи, радостта траяла около пет минути. Съпругата му, която имала рожден ден, казала: Страхотно, честито!, след което му връчила списък с продукти, които да отиде да напазарува. Сподели:", "date": "2019.03.10", "title": "ЕКСКЛУЗИВНО В ПИК: Актьорът Димитър Маринов: Като се прибрах след \"Оскарите\", жена ми каза: \"Честито!\", и ме прати да пазарувам (СНИМКИ)"}
{"url": "https://pik.bg/%D1%86%D0%B5%D0%BB%D1%83%D0%BD%D0%B0%D1%82%D0%B8-%D0%BE%D1%82-%D0%B3%D0%BE%D1%81%D0%BF%D0%BE%D0%B4-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%83%D0%B4%D0%B0%D1%80%D0%B8%D1%85%D0%B0-%D0%B4%D0%B6%D0%B0%D0%BA%D0%BF%D0%BE%D1%82%D0%B0-%D0%B2-%D1%82%D0%BE%D1%82%D0%BE%D1%82%D0%BE---%D1%89%D0%B5-%D1%81%D0%B8-%D1%80%D0%B0%D0%B7%D0%B4%D0%B5%D0%BB%D1%8F%D1%82-%D0%BF%D0%BE-24-%D0%BC%D0%BB%D0%BD-%D0%BB%D0%B2-news825494.html", "text": "Четири фиша уцелиха шестте числа в 20-ия тираж на играта „6 от 49“ на Българския спортен тотализатор. Късметлиите ще си поделят по 2 375 357 лв. Те са пуснали фишове в Съединение, Пловдив, Търговище и София и ще бъдат 97-мият, 98-мият, 99-ият и 100-тният тотомилионер. Печелившите числа са: 26, 33, 18, 40, 11, 4. Сподели:", "date": "2019.03.10", "title": "ЦЕЛУНАТИ ОТ ГОСПОД: Четирима удариха джакпота в тотото - ще си разделят по 2,4 млн. лв."}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%BA%D1%83%D0%BB%D0%BF%D1%82%D1%83%D1%80%D0%B0-%D1%83%D0%BA%D1%80%D0%B0%D1%81%D0%B8-%D1%87%D0%B0%D1%81%D1%82%D0%BD%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news825428.html", "text": "Българска скулптура украси сбирката на колекционер от Калифорния. Ефектната пластика е в емблематичната за автора Живко Седларски тема „Рокля”. Месинговата фигура с името „Полъх” пресъздава силует на жена, чиято рокля се вее от вятъра. С тази творба, произведенията на българския автор в САЩ стават осем. Негови скулптори има още във Франция, където живее и твори, в Белгия, Швейцария, Германия, Испания, Ливан, Китай и други. До творбата на българския скулптор колекционерът от Лос Анжелис достига чрез галерия в Лондон. Пластиката е създадена през 2014 година и е показвана в няколко изложби, включително и в България в галерия „Сезони”. Сподели:", "date": "2019.03.10", "title": "Българска скулптура украси частна колекция в Калифорния"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%B7%D0%B0%D1%89%D0%BE-%D0%B8%D0%B7%D0%B2%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%84%D0%BB%D0%B0%D0%B3-%D0%BD%D0%B0-%D0%BE%D1%81%D0%BA%D0%B0%D1%80%D0%B8%D1%82%D0%B5-news825371.html", "text": "ака актьорът Димитър Маринов обясни в ефира на Би Ти Ви защо е извадиял българския флаг по време на церемонията по връчването на наградите \"Оскар\". Актьорът се просълзи при разказа на неговия приятел Стефан Вълдобрев за спомените му от общото им минало. „Вълодобрев беше най-младият в класа, а аз най-възрастният. Той успяваше уникално да ме имитира. Бяхме създали едно много искрено приятелство, не беше основано на актьорлък, беше основано на музика. Тогава във всяка една почивка ходехме да пушим и да пием по бира и той беше единственият, който оставаше да свири на пианото в големия салон на театъра. Актьорлъка е нещо, което той обича, но неговото бъдеще беше в музиката”, спомня си Маринов. Актьорът сподели, че е заминал за САЩ със 112 долара, свършили изключително бързо. „Аз бях в Тенеси, там е изключително по-евтино от Калифорния и Ню Йорк. Семейството Шърли ми помогна първоначално много. Аз нямаше нужда да харча пари, но те харчеха. В един тефтер, който до ден днешен го пазя, си записвах всяко едно нещо, което те са похарчили за мен. Върнах им парите до стотинка”, сподели Маринов. Той заяви, че първи път се качва на сцена в театъра на Сан Диего, а първата лента, в която участва е „Мъже от стомана”. Известната му реплика „Аз съм от България” е от телевизионния сериал „По-добри неща”. Той допълни, че по първоначалния сценарий е трябвало да играе албанец, но героят му в последствие е станал българин. Маринов сподели, че се е запознал със съпругата си на уоркшоп по актьорско майсторство в Калифорния. „Тя много ми хареса, беше много ентусиазирана, дисциплинирана и забавна. Артистична е, тогава преподавах и частни уроци за кастинги и тя дойде на един от тези уроци. Беше завършила икономика, аз ѝ дадох три урока и на четвъртия ѝ казах, че не става за актриса”, каза Маринов. „След един месец излязохме на среща, седяхме в колата и в един момент аз ѝ казвам „ние хубаво си говорим, но ти утре си на работа, надявам се да не те задържам”. При което тя се обръща, поглежда ме и ми казва „Ако аз не исках да ме задържаш, мислиш ли си, че ти би могъл да ме задържиш”. Тогава беше първата ни целувка, на следващия ден аз знаех, че тя е човекът в моя живот”, спомня си още актьорът. От любовта на Димитър и Джени се раждат двама сина – Йордан и Михаил. Когато видях голямата сцена, когато видях четирите големи мексикански байраци вътре в залата – тогава нещо отвътре ми се преобърна, извадих го и го сложих в малкото си джобче. Т Сподели:", "date": "2019.03.10", "title": "Димитър Маринов разкри най-после тайната защо извади българския флаг на \"Оскарите\""}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BB%D0%B0%D0%B2%D1%87%D0%BE-%D0%BF%D0%B5%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B7%D0%B0%D0%B2%D0%B5%D1%82-%D0%BD%D0%B0-%D0%BF%D0%B5%D0%BF%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-news818704.html", "text": "С важна мисия е бил вербуван актьорът Славчо Пеев от покойната си колежка и негова близка приятелка Пепа Николова дни преди да се пренесе на небето. Актрисата си отиде през есента на 2006 г., като един от последните, с които е разговаряла, е бил именно Пеев. Тогава Пепа заръчала на колегата си да наглежда как Иван Ласкин се отнася с нейната дъщеря Александра. Звездата от култовия детски сериал \"Васка да Гама от село Рупча\" почина на 48-годишна възраст, след като в последните си десетина дни бе настанен в реанимацията на ВМА с тежка чернодробна недостатъчност. Чернодробна трансплантация можеше да спаси живота на Ласкин, но останалите му органи бяха с тежки увреждания и общото му състояние не позволи операцията. \"С Иван се виждахме покрай Александра. Той беше много естествен човек, това му правеше лоша шега, защото не понасяше лъжата. Беше на страната на справедливостта. Навремето с Пепа бяхме много близки, такива спомени имам с нея – незабравими! Пепа държеше изкъсо Алекс, но тя много я обичаше. 5-6 дни преди да почине, ме извика и каза: \"Внимавай много Иван как се държи с Александра\", разкри пред ПИК TV предсмъртния завет на Николова Славчо Пеев. \"Не ми се наложи обаче да се намесвам в отношенията между Иван и Александра. Не е имало случаи, в които Иван да се е държал лошо с нея. Напротив, помежду им имаше вярност и любов. Той много я обичаше\", допълва още Славчо Пеев. Смъртта на майка ѝ бе първият болезнен удар по младата актриса, която преди дни се сбогува и с Ласкин. Малко преди Пепа да почине, Александра ѝ обещала да продължи да се бори и да направи всичко възможно тя да не се срамува от нея. Сподели:", "date": "2019.03.10", "title": "ДРАМА В ПИК И \"РЕТРО\": Славчо Пеев разкри последния завет на Пепа Николова"}
