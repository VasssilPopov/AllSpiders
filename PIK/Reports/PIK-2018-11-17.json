{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D1%81%D1%80%D0%B5%D1%89%D1%83-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5-news797014.html", "text": "Хиляди хора протестираха в норвежки градове срещу ограничаването на достъпа на жените до аборт, което е обект на преговори между управляващата коалиция на малцинството и малка партия, желаеща да се присъедини към правителството, предаде Ройтерс. В столицата Осло демонстрантите носеха плакати с лозунги като \"Моето тяло, мое право\" и \"Защитете аборта\". След като християндемократите започнаха преговори за партньорство с опозиционната Работническа партия за събаряне на предвожданото от консерваторите правителство, министър-председателката Ерна Сулберг се намеси, като предложи да бъде обсъдено затягане на правилата за аборта. Това помогна да бъдат убедени редовите членове на социално консервативната партия да гласуват за преговори за присъединяване към управляващата коалиция, което може да осигури на Сулберг мнозинство в парламента до следващите избори през 2021 г. Сподели:", "date": "2018.11.17", "title": "Хиляди протестираха в Норвегия срещу ограничаване на абортите"}
{"url": "https://pik.bg/%D1%81%D1%82%D1%80%D0%B0%D1%82%D0%B5%D0%B3-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D1%81-%D0%BE%D1%80%D0%B1%D0%B0%D0%BD-%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news796980.html", "text": "Стив Банън, бившият политически стратег на президента на САЩ Доналд Тръмп, планира да работи с унгарския премиер Виктор Орбан по време на предизборната кампания за Европейски парламент догодина, информира Ройтерс. Той направи това изявление в интервю за радио-телевизия Ер Те Ел. Банън, архитектът на изборната победа на Тръмп от 2016 година, основа движение, чиято цел е да бъдат избрани десни националисти и популисти на европейските избори през май догодина. Банън, който имаше публична лекция в Будапеща през май, каза, че вече няколко пъти е посещавал унгарската столица и се е срещал с Орбан и негови сътрудници, като срещите не са били публично оповестявани. Говорител на унгарското правителство не можа да потвърди тази информация. Орбан приветства идеята на групата на Банън, наречена \"Движението\", като каза, че е време някой от САЩ да дойде в Европа, за да разпространи консервативно мислене вместо либерални ценности. Ако можех, щях да направя централата на движението в Будапеща. Толкова ми харесва. Но очевидно не е практично. Ще прекараме много време в Унгария в периода до изборния ден, каза Банън в интервюто, публикувано късно снощи. Откакто пое властта през 2010 година, Обран използва парламентарното си мнозинство, за да оказва натиск върху съдилищата, медиите и неправителствените организации в нарушение, според опонентите му, на европейските разпоредби. Европейският парламент през септември гласува Унгария да бъде санкционирана за пренебрегване на европейските разпоредби, свързани с демокрацията, граждански права и корупция, което бе безпрецедентна стъпка, пише БТА. Сподели:", "date": "2018.11.17", "title": "Стратег на Тръмп започва работа с Орбан преди евроизборите"}
{"url": "https://pik.bg/%D0%B2-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D0%B7%D0%B0-10-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8-news796978.html", "text": "Инфраструктурни проекти за 10 милиона лева за ремонти на градската среда изпълни през тази година община Горна Оряховица. Най-големият проект, изпълнен в железничарския град, през тази година е за 5,634 милиона лева, заяви кметът Добромир Добрев. \"Променя облика на централна градска част значително. Парк „Детски кът“ и площад „Георги Измирлиев“ бяха ремонтирани и бяха направени последно преди около 40 години\", коментира той. Заради липса на финансиране за социалната услуга, която ще се оказва за бездомните, приютът в Горна Оряховица стои заключен пети месец. Къщата, предназначена за 15 бездомници, беше построена за близо 750 000 лв. от програмата „Региони в растеж“. Продължава санирането на жилища, предстои ремонтът на читалище „Братя Грънчарови“. Сподели:", "date": "2018.11.17", "title": "В Горна Оряховица изпълнени инфраструктурни проекти за 10 милиона лева от началото на годината"}
{"url": "https://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D0%BF%D1%80%D0%B5%D0%BE%D0%B1%D1%80%D1%8A%D1%89%D0%B0-%D1%81%D1%82%D1%83%D0%B4-%D0%B8-%D1%81%D0%BD%D1%8F%D0%B3-%D1%81%D0%BA%D0%BE%D0%B2%D0%B0%D0%B2%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0---%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B5-%D0%BD%D0%B0%D0%B9-%D0%BC%D1%80%D0%B0%D0%B7%D0%BE%D0%B2%D0%B8%D1%82%D0%BE-news796878.html", "text": "От метеорологична гледна точка ни очаква динамична седмица. Това заяви пред сутрешния блок на Нова телевизия синоптикът Христо Христов от Националния институт за метеорология и хидрология (НИМХ). „Още утре очакваме сняг – заяви Христов. Понижаването на температурите ще продължи. Средиземноморски циклон носи студено време. Постепенно валежите ще обхванат цялата страна. Предбалкана и Централна и Северна България ще бъдат обхванати от студена вълна и там ще вали сняг. В началото на следващата седмица обаче валежите ще спрат. От вторник очакванията са за нова валежна обстановка. Валежите обаче ще са от дъжд. Най-ниските температури в този период ще са в по-голямата част от Северна България. Там се очаква и най-дебелата снежна покривка. С вятъра усешщането ще е за още по-студено време в сравнение с това, което ще показват термометрите. Дневните температури там ще са около 0 градуса и мало под нулата“. Зимното поддържане на пътищата вече е в ход.  В готовност са 3 000 почистващи машини. Осигурени са необходимите количества, сол, пясък, луга и препарати, казаха властите. На директорите на областните пътни управления е разпоредено да предприемат нужните действия за обработка на настилките, особено във високо планинските райони и в проходите, където има най-сериозни предпоставки за заледявания и риск за усложняване на пътната обстановка. Сподели:", "date": "2018.11.17", "title": "ВРЕМЕТО СЕ ПРЕОБРЪЩА: Студ и сняг сковават страната - ето къде ще е най-мразовито"}
{"url": "https://pik.bg/%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%BD%D0%B0%D1%88%D0%B5%D0%BD%D1%86%D0%B8-%D0%BB%D0%B5%D0%B6%D0%B0%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-news796982.html", "text": "Над един милион души лежат в болница у нас годишно. Само през 2017 г. хоспитализираните са били 1 251 772, което прави почти всеки пети. Това показва справка от Националната здравноосигурителна каса. Независимо че частните болници разполагат с по-добри битови условия и НЗОК им плаща равностойно с останалите, лекуваните в тях пациенти по линия на Касата са двойно по-малко. Хоспитализираните в частните болници през миналата година са били 419 005, а в държавните и общинските – 946 390. 1 785 987 435 лева е платила Касата за лечение на хоспитализирани по клинични пътеки през миналата година. От началото на 2018-а до месец септември тя е броила на лечебните заведения същата сума от 1 785 987 435 лева. Оказва се, че за близо две години са лекувани 20 091 пациенти без здравни осигуровки. През 2017-а те са били 11573, а през 2018-а са 8518 неизрядни платци към здравноосигурителната система. Сподели:", "date": "2018.11.17", "title": "Над 1 милион нашенци лежат в болниците"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%B2%D0%B0%D1%80%D0%B8%D0%B0%D0%BD%D1%82%D0%B8%D1%82%D0%B5-%D0%BF%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B4%D0%B0-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B2-%D0%BB%D0%B8%D0%B3%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B8%D1%82%D0%B5-news796983.html", "text": "Вчера България завърши 1:1 при гостуването си на Кипър в мач от петия кръг на Лига С от турнира „Лигата на нациите” и по този начин елиминира домакините от борбата за първото място в нашата група. Така кръг преди края борбата за върха ще е само между нас и Норвегия. Последните срещи са България – Словения и Кипър – Норвегия, съобщава спортал.бг. Ние и Норвегия имаме по 10 точки и си разменихме победи с по 1:0. Това означава, че е твърде вероятно головата разлика да определи победителя в групата. Ако обаче и тя е абсолютно равна, което не е изключено да стане факт, тогава ще се гледа кой е вкарал повече голове като гост. Ето какви са вариантите България да завърши преди Норвегия: • Ако България победи Словения, а Норвегия спечели като гост над Кипър. А) Тогава ще се гледа головата разлика. Към момента нашата е +2, а на Норвегия +3 и трябва да се случи следното: - България да победи Словения с два гола повече, отколкото Норвегия е спечелила над Кипър (ние бием 3:0, 4:1, 5:2, а Норвегия побеждава с 1:0, 2:1, 3:2, 4:3, 5:4) - България да победи с два гола разлика, а Норвегия само с един. Тук ще сме първи, но ако запазим сегашното статукво да сме отбелязали повече попадения от Норвегия във всички двубои. В момента ние сме вкарали 6 гола, а Норвегия – 5. Т.е. ако ние спечелим над Словения с 2:0, Норвегия трябва да победи с 1:0 или 2:1, но не и с 3:2 или 4:3. Б) Ако имаме абсолютен паритет в головата разлика, ще се гледат повечето отбелязани попадения на чужд терен в мачове с останалите отбори в групата. Към момента ние сме вкарали три гола (2 на Словения и 1 на Кипър), а Норвегия – един. Това значи, че норвежците не трябва да вкарват повече от два на Кипър, за да запазим шанс за първото място. 2. Ако България победи Словения, а Норвегия не спечели гостуването си на Кипър. 3. Ако завършим наравно със Словения, Норвегия трябва да загуби гостуването си на Кипър. 4. Ако загубим от Словения, Норвегия трябва да стори същото срещу Кипър. Тогава ще се гледат показателите, описани в точка 1 и е много важно кой с какъв резултат губи. Т.е. ако паднем с 0:1, а Норвегия с 0:2, ние ще сме краен победител в групата. Сподели:", "date": "2018.11.17", "title": "Ето какви са вариантите пред България, за да изпревари Норвегия в Лигата на нациите"}
{"url": "https://pik.bg/%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B8-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-%D0%B2-%D1%81%D1%82%D1%80%D0%B0%D0%BB%D0%B4%D0%B6%D0%B0-%D1%81%D0%B5-%D0%BE%D1%82%D0%BE%D0%BF%D0%BB%D1%8F%D0%B2%D0%B0%D1%82-%D0%BE%D1%82-%D0%BC%D0%B8%D0%BD%D0%B5%D1%80%D0%B0%D0%BB%D0%B5%D0%BD-%D0%B8%D0%B7%D0%B2%D0%BE%D1%80-news796979.html", "text": "Трета поредна година училищата и детските градини в Стралджа се отопляват с вода от местен минерален извор. Предстои в проекта да бъдат включени още сгради, предава БНР. Температурата на водата при изворите е около 78 градуса и се нуждае от леко подгряване, за да се поддържа отоплението в стаите. Справката показва, че разходите за отопление в учебните заведения са спаднали над 60 на сто. Остават и още два незиплозвани термални извора, обясни кметът на Стралджа Атанас Киров. „Предвиждаме да отоплим и останалите обществени сгради - това са Центърът за социална рехабилитация, Читалището, защото - много неприятно, там хората влизат с палта и шуби. Също изграждане до хижата - да прокараме минералната вода там, да стане един хубав комплекс“. Освен по- малкото разходи, от общината отчитат и спад на вредните емисии във въздуха. Сподели:", "date": "2018.11.17", "title": "Училищата и детските градини в Стралджа се отопляват от минерален извор"}
{"url": "https://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-12-000-%D0%B6%D0%B5%D0%BD%D0%B8-%D1%81%D0%B0-%D1%81%D1%8A%D0%BA%D1%80%D0%B0%D1%82%D0%B8%D0%BB%D0%B8-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news796966.html", "text": "За първите девет месеца на тази година около 12 300 млади майки са се върнали на работа, преди детето да навърши година, като по този начин са използвали от възможността да получават освен заплата си, и половината от полагаемото им се майчинство, каза във Варна зам.-министърът на труда и социалната политика Зорница Русинова. Русинова припомни, че майчинството у нас е най-продължително в ЕС - 58 седмици и половина, съобщи БТА. Сега на дневен ред излиза темата как да бъдат стимулирани и подкрепени жените, които искат да се върнат по-рано на работа, особено като се има предвид липсата на кадри на пазара на труда. В България разликата в заетостта на жените и мъжете не е повече от 3-4 процента във възрастовата група между 29 до 54 години, няма и сериозни разминавания в заплащането, както е в много европейски страни, допълни Русинова. В подкрепа за младите майки, които искат да се върнат на работа, е и схемата \"Родители в заетост\", която се финансира с европейски средства. На помощ могат да разчитат родители, чиито деца не са приети в детска градина. Чрез тази схема им се осигурява детегледачка за 18 месеца, като това може да е близък роднина, стига да е регистриран на трудовата борса. Проектобюджетът за 2019 година е най-социалният, който сме имали до сега, каза още Русинова. Тя припомни, че ще бъдат отпуснати 150 милиона лева допълнително за майките с деца с увреждания, както и 40 милиона лева за енергийни помощи. Най-важното е обаче, че предстоят реформи в социалната сфера, които ще позволят ресурсът да стига до хората по възможно най-ефективния начин, посочи Русинова. Според нея темата за децата с увреждания много се е политизирала. Русинова допълни, че с предстоящите промени в законодателството исканията на протестиращите майки ще бъдат изпълнени и изрази надежда, че протестите ще бъдат преустановени. Зам.-министърът съобщи още, че в края на ноември предстои да бъде отворена изцяло нова схема по европейските финансови инструменти, която ще позволи за пръв път на общините да развиват медико-социална патронажна грижа, като си партнират със здравни заведения. Идеята е самотно живеещите възрастни и хора с увреждания в малките населени места да получават интегрирани услуги и да бъдат посещавани и от медицинска сестра или лекар. Сподели:", "date": "2018.11.17", "title": "Повече от 12 000 жени са съкратили майчинството си от началото на годината"}
{"url": "https://pik.bg/%D0%BA%D0%BE%D0%BB%D0%B5%D0%B1%D0%B0%D0%BD%D0%B8%D1%8F-%D0%B2-%D0%BB%D0%B5%D0%B2%D1%81%D0%BA%D0%B8-%D1%81%D0%B8%D0%BD%D0%B8%D1%82%D0%B5-%D0%B7%D0%B0%D0%B3%D1%83%D0%B1%D0%B8%D1%85%D0%B0-%D0%BE%D1%82-%D0%BC%D0%BE%D0%BD%D1%82%D0%B0%D0%BD%D0%B0-news796994.html", "text": "Левски отстъпи с 2:3 на Монтана в контролна среща, играла се в паузата за националните отбори. Попаденията за тима от Герена отбелязаха Атанас Кабов и Паулиньо. Сергей Георгиев, Борислав Дамянов и Атанас Илиев бяха точни за гостите, предава Гонг.бг. Двубоят се състоя на стадион „Георги Аспарухов“, като бе изгледан от боса на клуба Спас Русев. В ложите бе и юношата на „сините“ и бивш вратар на тима Николай Михайлов. Славиша Стоянович избра да заложи на Николай Кръстев под рамката. Като резерва под рамката бе друг юноша – Димитър Шейтанов. За първи път от началото на сезона извън групата останаха колебливите в последните месеци Божидар Митрев и Мартин Полачек. В игра за Левски се завърна Рилвалдиньо, който доскоро се възстановяваше от травма. В отсъствието на контузения капитан Иван Горанов като ляв бек действаше Нганьони. Бранителят даде страхотна асистенция за първия гол на „сините“, дело на Атанас Кабов. През втората част французинът напусна с контузия. Мястото му зае Нуно Рейш. Иначе Левски започна с колебания и така инкасира попадение. В последствие „сините“ взеха контрола върху мача и натиснаха втородивизионния си опонент. Така до почивката момчетата на Славиша Стоянович направиха пълен обрат. След паузата сръбският специалист направи куп смени. Някои неточности в левскарските редици костваха нови две попадения в мрежата на „сините“, които в крайна сметка отстъпиха. Левски не започна концентрирано, а първата по-сериозна грешка на „сините“ бе наказана. В 6-ата минута монтаначани организираха нелоша атака, Сергей Георгиев излезе на стрелкова позиция отдясно, като направи 1:0. В последствие „сините“ вдигнаха оборотите и заредиха няколко хубави атаки. Първо Ривалдиньо опита изстрел от над 20 метра, който прелетя малко над напречната греда. Натискът на Левски продължи и в 26-ата минута момчетата на Славиша Стоянович изравниха. Нганьони намери превъзходно с дълъг пас Атанас Кабов в наказателното поле, а той успя да засече за 1:1. Левскарите продължиха да натискат, като в 32-ата минута Паулиньо пое пред пеналта, чукна към Ривалдинцо, който успя да нанесе изстрел над вратата. Малко след това Паулиньо направи страхотен рейд при една контра за домакините, нахълта в наказателното поле, след което падна. Намиращият се вдясно Кабов вдигна ръце в знак на протест, но съдията остави играта да продължи. Малко преди края на първата част Левски направи пълен обрат. Атанас Кабов центрира отдясно, Серджиу Буш овладя и след това пусна към Паулиньо, който покачи на 2:1. В началото на втората част Стоянович пусна в игра Антъни Белмонт, който замени Илия Юруков. Именно появилият се като резерва полузащитник допусна груба грешка в 52-ата минута и това позволи на Атанас Илиев да оформи 2:2. Момчетата на Ферарио Спасов направиха пълен обрат след 76 минути игра. Борислав Дамянов бе изпуснат от домакинската защита и с изстрел по земя направи 3:2. Малко преди Левски да инкасира трето попадение в игра се появиха Хали Тима, Габриел Обертан, Давиде Мариани и Милош Цветкович. Въпреки тяхното включване до края на двубоя домакините не успяха да стигнат до гол. Сподели:", "date": "2018.11.17", "title": "Колебания в Левски, сините загубиха от Монтана"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D0%B0%D0%B2%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%82%D0%BE%D0%BA-%D0%BE%D1%81%D1%82%D1%80%D0%BE%D0%B2-%D1%80%D0%BE%D0%B4%D0%BE%D1%81-news796987.html", "text": "Без електрозахранване остана днес остров Родос в източната част на Егейско море, съобщава \"Елефтерос типос\", цитиран от БТА. Според официални информации, работа са спрели и двете електроцентрали на острова поради сериозна авария по мрежата. От сутринта на острова има силен валеж, но не е ясно дали той има връзка с повредата. Сподели:", "date": "2018.11.17", "title": "Голяма авария остави без ток остров Родос"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D0%B0%D0%B9%D1%82%D1%8A%D1%82-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D1%81%D0%B5-%D1%81%D1%80%D0%B8%D0%BD%D0%B0-%D1%81%D0%BD%D0%B8%D0%BC%D0%BA%D0%B0-news797027.html", "text": "Официалната страница на Народното събрание в интернет е недостъпна за посетители, видя ПИК Сайтът не отговаря за заявки за достъп, а вместо началната страница се появява надпис, че страницата не може да се зареди. Не е известно каква е причината за срива и дали се касае за хакерска атака. Сподели:", "date": "2018.11.17", "title": "ОТ ПОСЛЕДНИТЕ МИНУТИ! Сайтът на Народното събрание се срина (СНИМКА)"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B3%D0%B5%D1%80%D0%B8-%D0%BC%D0%B0%D0%BB%D0%BA%D0%BE%D0%B4%D0%B0%D0%BD%D1%81%D0%BA%D0%B0-%D1%86%D1%8F%D0%BB-%D0%BC%D0%B5%D1%81%D0%B5%D1%86-%D0%B2-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BA%D0%BE%D0%BB%D0%B8%D1%87%D0%BA%D0%B0---%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0%D1%82%D0%B0-%D1%88%D0%BE%D0%BA%D0%B8%D1%80%D0%B0-%D1%81-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D1%82%D0%B5%D0%B6-news796731.html", "text": "Гери Малкоданска стана майка наскоро, а в последствие се разбра, че е родила преждевремнно. Красавицата споделя трудната и много болезнена история на своето раждане, за да подкрепи всички родилки с подобна съдба. Водещата е разбрала, че ще роди преждевременно още в 5-ия месец на бременността си и е взела всички мерки, за да задържи бебето възможно най-дълго. Малкоданска, която е и лице на кампанията \"Нашите недоносени деца\", е прекарала последните месеци в посещения на болницата и постоянни прегледи. \"Последният ми болничен престой беше повече от месец, без изобщо да напускам територията на болницата и тази на стаята ми. Предвижвах се само с инвалидна количка\", шокира с признанието си Малкоданска. Освен тези ограничения, Гери е трябвало да приема много медикаменти за задържане на бебето и дори да сдържа страха и ужаса си, които биха предизвикали раждането. След като синът й Лео се появява на бял свят, той е трябвало да прекара цял месец в болницата - дни, през които Гери е живяла в постоянно притеснение и напрежение, пише \"Тялото\". Въпреки, че в момента и тя и бебето са добре, Гери все още продължава да се притеснява за здравето на детето си. Сподели:", "date": "2018.11.17", "title": "ДРАМА: Гери Малкоданска цял месец в инвалидна количка - синоптичката шокира с разказ за тежката си бременност..."}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%85%D0%BE%D1%80%D0%B0%D1%82%D0%B0-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BD%D0%BE-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0%D1%82-%D0%BF%D0%B0%D1%80%D1%82%D0%B8%D0%B8-news797029.html", "text": "Хората имат право на протести, но се намесват партии. Това коментира в Пловдив евродепутатът Ангел Джамбазки. \"Не мога да коментирам оставката на Валери Симеонов повече от това, което сам той посочи - че не иска да е фокус на общественото недоволство. Рано е да се говори за нов вицепремиер, предстоят разговори на различни нива. Днес във ВМРО обсъдихме ситуацията\", каза той. „Що се отнася до протестите, те бяха справедливи и породени от непремерени думи, в началото бяха истински”, каза още Джамбазки. Според него след това се е появила намеса на БСП и ДПС, както и на лица от протестите през 2013 година - хора със съмнителни прояви и съдебно минало. Сподели:", "date": "2018.11.17", "title": "Ангел Джамбазки: Хората имат право на протести, но се намесват партии"}
{"url": "https://pik.bg/%D0%BC%D0%B0%D1%89%D0%B0%D0%B1%D0%BD%D0%B0-%D0%B0%D0%BA%D1%86%D0%B8%D1%8F-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news796990.html", "text": "В рамките на последните три дни сръбската полиция е провела серия акции, в резултат на които е арестувала 21 заподозрени за трафик на наркотици, незаконно притежание и носене на оръжие, съобщава скопското електронно издание „Курир“. Уточнява се, че акциите са завършили с конфискацията на 24 килограма различни наркотични вещества, 17 огнестрелни оръжия и 1723 броя боеприпаси. Дванадесет души са арестувани за трафик на наркотици, а девет други - за незаконно притежание на оръжие, съобщиха от сръбската полиция. Сподели:", "date": "2018.11.17", "title": "Мащабна акция на сръбската полиция, арестуват престъпници в цялата страна"}
{"url": "https://pik.bg/%D0%B4%D0%BE%D0%BF%D1%83%D1%81%D0%BA%D0%B0%D0%BC%D0%B5-%D1%81%D0%B5%D0%B4%D0%B5%D0%BC-%D0%B3%D1%80%D0%B5%D1%88%D0%BA%D0%B8-%D0%BF%D1%80%D0%B8-%D1%81%D1%83%D1%88%D0%B5%D0%BD%D0%B5-%D0%BD%D0%B0-%D0%BA%D0%BE%D1%81%D0%B0%D1%82%D0%B0-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-news796926.html", "text": "Преди да посегнете към сешоара, винаги оберете излишната вода с помощта на хавлия. Използвайте леки стискащи движения, а не разтъркване, защото то уврежда косъма и може да доведе до поява на цъфтежи впоследствие. След излизане от банята, останете няколко минути с кърпа на главата, след което я свалете, останете 20-ина минути така и чак после можете да посегнете към сешоара. Сресването на мокра коса е един от най-големите грехове, които можете да извършите срещу косата си. Сресването е една от последните стъпки. Първо изсушете косата добре със сешоар или просто почакайте, след което пристъпете към сресване. Когато косата е мокра, тя е много уязвима, а стресът от сресването разрушава косъма в дълбочина. Грешка при сушене на косата е да стоите по 20-30 минути с хавлия на главата. Класическите хавлии създават причиняват триене, което уврежда и без това уязвимите мокри коси. Най-добре е да използвате стара памучна тениска за 10-ина минути. Микрофибърните кърпи също са добра алтернатива на обикновените хавлии. Често срещана грешка при сушене на косата е неизползването на накрайника на сешоара. Тези накрайници са необходими, ако искате коса в перфектен вид след изсушаването. Също така насочената струя на горещия въздух предотвратява заплитането на косата. Използването на сешоар е стрес за косата. Затова тя има нужда от определена защита. Тук специализираната козметика е без алтернатива. Има маски за коса, които предпазват от горещата струя на сешоара, има и специални спрейове, които се нанасят, когато косата е поизсъхнала, точно преди да включите сешоара. Косатата трябва да се суши в две посоки. По дължината си, трябва да сушите отгоре надолу, а в зоната на корените сешоарът трябва да е насочен нагоре. Така ще избегнете сплескан вид на косата. Ако сушите косата със сешоар, винаги трябва да я разделяте на части. Използвайте фиби или шноли, за да разделите косата и да я сушите първо отпред, после отзад. Научете кои са най-често срещаните грешки при сушене на косата с хавлия и сешоар. Вижте как да ги избегнете, за да не се стигне до увреждане на косата ви. 7 грешки при сушене на косата. Сподели:", "date": "2018.11.17", "title": "Допускаме седем грешки при сушене на косата. Вижте кои са!"}
{"url": "https://pik.bg/%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D1%82-%D0%BD%D0%B0-%D0%B4%D1%80%D1%83%D0%B3%D0%BE-%D0%BC%D1%8F%D1%81%D1%82%D0%BE-%D0%BF%D0%BE%D1%89%D0%B5%D0%BD%D1%81%D0%BA%D0%B0%D1%82%D0%B0-%D0%BA%D1%83%D1%82%D0%B8%D1%8F-%D0%BD%D0%B0-%D0%B4%D1%8F%D0%B4%D0%BE-%D0%BA%D0%BE%D0%BB%D0%B5%D0%B4%D0%B0-%D0%B2-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-news796971.html", "text": "Пощенската кутия на Дядо Коледа в Гренландия, предназначена за получаване на писмата от дечицата до Веселия старец, се премества на друго място, съобщава ДПА. Червеното съоръжение, високо няколко метра, е изнесено от предишната му локация в Илулисат и пътува по море за новата си дестинация в гр.Уманак на едноименния остров на западното крайбрежие на Гренландия. Според традицията Добрия старец всяка година получава многобройни писма, за да изпълни желанията за подаръци на послушните дечица по света. Някои от учениците в по-горните класове в Уманак посветиха времето си през изминалите четири години, за да отговарят поименно на получената поща. Преместването на пощенската кутия по-близо до тях ще ги улесни в благородното им начинание. От училищното настоятелство СОУ \"Едвард Крузе\" се извиняват, че не всички писъмца ще получат личен отговор. Миналата година между 10 и 15 хиляди са били писмата, получили отговор до месец януари. Но за други, това е било невъзможно поради нечетливите адреси и написаните желания на руски или китайски. Тези езици не се изучават в училището \"Едвард Крузе\" и поради тази причина е било невъзможно да бъде изпратен отговор от името на Дядо Коледа. Но при все това цялата му кореспонденция грижливо се съхранява. Гренландия е считана за едно от родните места на Добрия старец, като другите са на Северния полюс, Финландия, Русия и Турция,припомня агенцията. Сподели:", "date": "2018.11.17", "title": "Преместват на друго място пощенската кутия на Дядо Коледа в Гренландия"}
{"url": "https://pik.bg/%D0%BF%D0%B5%D1%80%D0%BD%D0%B8%D0%BA-%D1%81%D0%B5-%D0%BF%D0%BE%D0%B1%D1%80%D0%B0%D1%82%D0%B8%D0%BC%D0%B8-%D1%81-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5-%D0%BD%D0%B0-%D1%87%D0%B8%D0%BA%D0%B0%D0%B3%D0%BE-news796973.html", "text": "Перник се побратими с предградието \"Елк Гроув\" в Чикаго. Споразумението за приятелство и сътрудничество е подписано от двамата кметове - Вяра Церовска и Крейг Джонсън, предава БНР. Идеята за побратимяването тръгва от най-добрия български футболен отбор зад океана - „Миньор” (Чикаго), в лицето на неговото ръководство и бившия национал по таекуондо Станислав Станимиров, в качеството му на председател на Българо-американския център за културно наследство. Активно съдействие в подписването на споразумението e оказало Българското консулство в Чикаго. Сподели:", "date": "2018.11.17", "title": "Перник се побратими с предградие на Чикаго"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D0%BC%D0%B5-%D0%BF%D0%BE-%D1%81%D1%82%D0%B0%D1%80%D0%B8-news796924.html", "text": "С настъпването на студените месеци и намаляването силата на слънчевите лъчи, страда не само настроението, но и външният ни вид, пише розали.ком. Доказано е, че през зимата всеки човек изглежда с около 5 години по-възрастен. С падането на температурите много хора започват да изпитва дискомфорт като сухота на очите и напукване на устни. Гримът прави нещата още по-зле и е почти невъзможно да постигнете „сияйния вид“ на кожата, за който си мечтаете. Маскиратането на сухата, белеща се кожа, без блясък изобщо не е лесна задача, дори за професионален гримьор, ето защо това е и първата причина, която ви кара да изглеждате по-стари.Горещите душове, които са особено предпочитани през студените месеци също могат да влошат нещата и да раздразнят и изсушат допълнително кожата. Вземайте само топъл душ и то не по-дълъг от 10 минути. Използвайте  също така продукти за лична хигиена без аромати - те са по-малко дразнещи и не изсушават кожа. Не забравяйте да поддържате оптимално ниво на влажност (от 30 до 50%) в стаята. Подхранвайте кожата на лицето и тялото, но не забравяйте, че през зимата кремът трябва да се поставя най-малко половин час преди излизане. Специалистите казват, че вредата, която нанася сухия въздух в стаята с климатик върху косата може да се сравни с часове, прекарани под сешоара. Независимо дали това е истина или мит, факт е, че  през зимата косата става суха, крехка и прическата бързо губи своя обем и свеж вид. За да посилите косата си сменете балсам, който използвате  с по-подхранващ за зимните месеци. Не забравяйте за продуктите за термо защита и не настройвайте стилизиращите  устройствата на прекалено висока температура. Малък трик от стилистите:когато използвате крем за ръцете, минете с пръсти връхчетата на косата си, за да осигурите допълнително овлажняване, което е особено необходимо през зимата. След многобройни изследвания и експерименти се доказва, че през зимата тъмните кръгове и торбчки под очите стават много по-забележими. Това е последица от липсата на слънчева светлина, както и от изсветляването на кожата и липсата на тен, които правят несъвършенствата по кожата още по-забележими. Вероятно най-ефективния и същевременно труден за осъществяване съвет е да се наспите. Липсата на сън явно увлечива признаците на стареене. Също така, наблюдавайте приема на сол и се опитайте да спите по гръб, за да предотвратите появата на торбички под очите. На сутринта студените компреси ще ви помогнат да се събудите, а качествения коректор ще ви помогне да прикриете дребните несъвършенства. Колкото и да обичате черните дрехи, не позволявайте те да завладеят зимния ви гардероб. Тъмните дрехи акцентират върху всякакви петнаи несъвършенства по лицето. Така бръчките стават по-забележими, а тъмните кръгове - още по-изразени. Повечетп хора предпочитат да носят тъмните цветове през зимата. Ако и вие сте един от тях, то най-лесния начин да добавите малко цвят в тоалета си, е да си купите шал в ярък нюанс, който не само ще освежи вида ви, но и ще подобри настроението ви. Сподели:", "date": "2018.11.17", "title": "Вижте защо през зимата изглеждаме по-стари"}
{"url": "https://pik.bg/%D0%B2-%D0%B3%D1%8A%D1%80%D1%86%D0%B8%D1%8F-%D1%81%D0%BF%D1%80%D1%8F%D1%85%D0%B0-%D1%84%D0%B5%D1%80%D0%B8%D0%B1%D0%BE%D1%82%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-news796972.html", "text": "Силният вятър в Йонийско море принуди гръцките власти да разпоредят временното преустановяване на фериботни услуги до и от островите Закинтос и Кефалония, съобщава електронното издание на атинския ежедневник Kathimerini. Според гръцката метеорологична служба ветровете в района достигат до 8-9 по скалата на Бофорт, т.е между 60 и 90 км/ч. Сподели:", "date": "2018.11.17", "title": "В Гърция спряха фериботите заради силен вятър"}
{"url": "https://pik.bg/%D0%B0%D0%BF%D0%B8-%D1%81-%D0%B2%D0%B0%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D0%BB%D0%B8-%D0%BD%D0%B0-%D0%BF%D1%8A%D1%82-news796970.html", "text": "Шофьорите, на които утре им предстои пътуване, да тръгват с автомобили, подготвени за движение при зимни условия, съветват от Агенция \"Пътна инфраструктура\" /АПИ/. Прогнозата на метеоролозите за неделя и понеделник е за застудяване и в Северозападна и Северна България дъждът да преминава в сняг. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри, посочват от АПИ. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Сподели:", "date": "2018.11.17", "title": "АПИ с важна информация за шофьорите, тръгнали на път"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%B8-%D0%BD%D0%B0-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-news797002.html", "text": "Лидерът на парламентарната група на Обединени патриоти Волен Сидеров направи извънредно включване по Канал 3, в което поиска и оставката на вицепремиера Красимир Каракачанов. \"Бях за оставката на Валери Симеонов още преди месец, но не ме послушаха. Призовавам вицепремиера Каракачанов също да подаде оставка и да видим дали можем да бъдем патриотичен блок, някаква формация, която да започне начисто - да поставим приоритети какво искаме да постигнем за българския народ. Ако не – всеки да си хваща пътя и да си тръгва. Да се мотаеш във властта само заради гъдела, за мен е перверзия\", заяви Сидеров. \"И двамата не издържаха теста. Всичко това, което направиха като грешки, е достатъчно\", добави той. \"Няма срок и ултиматум, правя го като приятелско предложение, което да ги върне към основните неща в живота, защото смятам, че и двамата малко позагубиха връзка с реалността\", заключи Волен Сидеров. Сподели:", "date": "2018.11.17", "title": "ИЗВЪНРЕДНО: Волен Сидеров поиска оставката и на Красимир Каракачанов"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D0%B8%D1%81%D0%BA%D0%B0%D0%BD%D0%B0%D1%82%D0%B0-%D0%BE%D1%81%D1%82%D0%B0%D0%B2%D0%BA%D0%B0---%D1%89%D0%B5-%D0%B8%D0%B7%D0%BF%D1%8A%D0%BB%D0%BD%D0%B8-%D0%BB%D0%B8-%D0%B2%D0%B8%D1%86%D0%B5%D0%BF-news797003.html", "text": "Лидерът на \"Атака\" Волен Сидеров поиска оставката на коалиционния си партньор и лидер на ВМРО Красимир Каракачанов. В свое телевизионно участие по телефона, Сидеров обяви, че е добре вицепремиерът и министър на отбраната да подаде оставка. Репортер на агенция ПИК потърси за коментар Каракачанов. \"Сериозно ще помисля върху неговите думи. Няма да почивам утре и ще седна да си пиша мотивите за оставката, които ще му прочета на следващия коалиционен съвет и ще му я предам\", заяви в шеговит тон Каракачанов. Припомняме, че Сидеров обяви война и на другия си партньор в Обединени патриоти Валери Симеонов, на когото поиска оставката преди повече от месец. Няколко пъти лидерът на \"Атака\" спомена, че Симеонов няма място в управлението, като днес думите се отправят и към Каракачанов. Сподели:", "date": "2018.11.17", "title": "САМО В ПИК: Каракачанов проговори пред медията ни за исканата оставка - ще изпълни ли вицепремиерът желанието на Сидеров"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-1700-%D0%BF%D1%80%D0%B0%D1%81%D0%B5%D1%82%D0%B0-news796975.html", "text": "Голям пожар в свинеферма в Западна Германия изпепели 1700 прасета, предаде ДПА. Щетите от огнената стихия в градчето Метинген в провинция Северен Рейн-Вестфалия се оценяват на 1 милион евро. Около 100 пожарникари участват в потушаването на пожара. Причините за него са все още неясни, пише БТА. Сподели:", "date": "2018.11.17", "title": "Голям пожар в Германия изпепели 1700 прасета"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BA%D0%BE%D0%BD%D1%82%D1%80%D0%B0%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%81%D0%B2%D0%BE%D1%8F-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news796974.html", "text": "Британският премиер Тереза Мей отхвърли днес контрапредложенията на своя проект на споразумение за Брекзит, предаде Франс прес. Мей допълни, че тези контрапредложения няма да премахнат проблемите. Премиерът заяви това в пространно интервю за в. \"Дейли мейл\". Мей постигна споразумение с преговарящите от ЕС относно Брекзит. Но проектът на текста на споразумението предизвика оставките на четирима членове на нейното правителството, мотивирани по-специално от особената съдба, отредена за Северна Ирландия след излизането от ЕС на 29 март догодина. Мей освен това е заплашена от вот на недоверие. Този бунт срещу нея е обхванал и членове на нейната партия. Петима евроскептични министри се опитват да я накарат да промени проекта си на споразумение за Брекзит. Вчера вечерта пък 23 членове на нейната Консервативна партия открито признаха, че са пратили писма за недоверие на Мей до председателя на парламентарната комисия, отговаряща за лидерските въпроси. \"Хората казват: \"Ако можете само да направите нещо малко по-различно, да имате едно споразумение от норвежки или от канадски тип, този проблем с предпазния механизъм за Северна Ирландия ще изчезне. Но това не е така. Проблемът ще е винаги тук\", заяви Мей в интервюто. Пред изданието премиерката призна, че проектът на договор за Брекзит не е перфектен, но допълни, че тя заслужава похвали, защото е сложила край на свободното движение между Великобритания и останалата част от ЕС. Мей призна, че е доста подразнена от това, че малцина са я похвалили, че се е захванала с основната причина, поради която милиони гласуваха за прекратяване на връзките с Брюксел, а именно контролирането на имиграцията посредством прекратяване на свободното движение. \"Като вътрешен министър в продължение на шест години, направих най-доброто, за да намаля имиграцията, като едната ми ръка беше завързана зад гърба, защото не можех да направя нищо за хората идващи от ЕС. Сега ние можем. Свободата на движение приключва.\", казва Мей в интервюто, публикувано на челно място в изданието. В него тя изтъква и други свои постижения, които ще произтекат от Брекзит - край на плащането на големи суми на ЕС и край на юрисдикцията на Европейския съд, излизане от общата селскостопанска политика, от общата политика за риболов, от митническия съюз, от единния пазар и придобиване на независима търговия. На въпрос дали ЕС може да наложи вето на излизането на Великобритания от митническия съюз, Мей е категорична, че \"ние ще имаме бъдещи отношения, при които ние няма да сме в митническия съюз\". В интервюто Мей разказва, че последните дни са били тежки за нея. Тя споделя, че в тези трудни моменти мъжът ѝ е правил всичко, за да намали стреса за нея. В сряда след петчасовото заседание на нейния кабинет, на което беше обсъждано споразумението за Брекзит, Филип Мей я чакал в апартамента им в 23 ч. вечерта и й сипал едно голямо уиски. После ѝ поднесъл и препечени филийки с боб. Накрая измил чиниите след вечеря. Тереза Мей, която е омъжена за Филип Мей от 38 години, казва, че му е благодарна за грижите. Тя споделя, че той много се ядосвал, когато виждал какви нападки се отправяли срещу нея и понякога не издържал и гасял телевизора, за да не ги слуша, пише БТА. Сподели:", "date": "2018.11.17", "title": "Тереза Мей отхвърли контрапредложенията на своя проект за Брекзит"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-news797004.html", "text": "Вицепрезидентът на САЩ Майк Пенс и китайският президент Си Цзинпин си размениха критики в речи, произнесени на срещата на върха на Азиатско-тихоокеанското икономическо сътрудничество (АТИС) в Папуа-Нова Гвинея, предаде Асошиейтед прес. В речите си Пенс и Си Цзинпин очертаха конкурентни визии за световното лидерство на фона на напрежението между двете страни в търговията и други области. Американският вицепрезидент заяви, че няма да има отстъпки в политиката на президента на САЩ Донлад Тръмп срещу търговските практики на Китай и кражбите на интелектуална собственост. Вашингтон наложи допълнителни мита на китайски вносни стоки на стойност 250 милиарда долара. Китай взе ответни мерки. Пенс отново повтори, че администрацията на Тръмп заплашва да удвои наказателните мита. САЩ няма да променят курса си, докато Китай не промени своя, заяви Пенс, обвинявайки Пекин в кражба на интелектуална собственост, безпрецедентни субсидии на държавни компании и \"огромни\" пречки за навлизането на чуждестранни компании на огромния китайски пазар. Пенс обяви, че САЩ ще участват в плана на Австралия за развитие на военноморска база в Папуа-Нова Гвинея, където се провежда срещата. Китай ухажва настоятелно Папуа-Нова Гвинея и други тихоокеански островни държави със заеми и помощ за инфраструктурата, отбелязва АП. Американският вицепрезидент остро критикува китайската инфраструктурна инициатива \"Един пояс - един път\", определяйки проектите в нея като нискокачествени, а също така обременяващи развиващите се страни със заеми, които не могат да си позволят. Си Цзинпин, който говори преди Пенс, предусети в речта си много от американските критики. Той заяви, че страните имат избор да си сътрудничат или да се конфронтират на фона на разрастващия се протекционизъм и унилатерализъм. Китайският президент изрази подкрепа за световната свободна търговска система, която подкрепи превръщането на страната му през последните 25 години във втората икономика в света след САЩ. Си Цзинпин, подчерта, че създадените правила не трябва да се преиначават и да се прилагат двойни стандарти. \"Човечеството отново е на кръстопът,\" каза той. \"В каква посока да поемем? Сътрудничество или конфронтация? Отвореност или затворени врати? Взаимен напредък или игра с нулев резултат?\", попита китайският президент. В отговор на критиките срещу инфраструктурната инициатива на Китай Си Цзинпин заяви, че тя не е капан или узурпиране на властта. Лидерите на 21 страни и територии от Югоизточна Азия, които представляват 60 процента от световната икономика, са в столицата на Папуа-нова Гвинея Порт Морсби за годишната среща на АТИС. Те се опитват да постигнат споразумение за съвместна декларация, особено по въпроса дали да настояват за промени в Световната търговска организация (СТО), която определя правилата за търговията и може да санкционира държавите, ако ги нарушат, пише БТА. Сподели:", "date": "2018.11.17", "title": "Напрежение между САЩ и Китай"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%BD%D0%B0-%D0%B8%D1%81%D1%83%D1%81-%D1%85%D1%80%D0%B8%D1%81%D1%82%D0%BE%D1%81-%D1%81%D0%BD%D0%B8%D0%BC%D0%BA%D0%B8-news796986.html", "text": "Във византийска църква в сърцето на пустинята Негев откриха уникално изображение на Иисус Христос. Историци от Университета на Хайфа откриха поразителната рисунка на тавана на почти разрушен древен християнски храм. Смята се, че църквата е била издигната още през 350 г. от нашата ера. Изкуствоведът д-р Ема Мааян-Фаар е забелязала стенописа столетие след откриването на самия храм, който е датиран от ранновизантийския период. „Оказах се на правилното място в правилното време и под ъгъл изведнъж видях око. Това беше лицето на Иисус от времето, когато е кръстен“, каза ученият. Изображението е много избледняло, така че е истинско чудо да бъде открито, добави изкуствоведът. Археолозите отбелязват, че лицето на Христос значително се отличава от това, което срещаме на иконите. На рисунката е изобразено лицето на млад човек без брада, с къси къдрави коси, големи очи и дълъг нос. Портретът е част от по-голяма картина и е „първата доиконоборческа сцена на кръщаването на Христос, защото до него е нарисувано друго лице, обкръжено с нимб“, твърдят изследователите. Втората, по-голяма фигура, е идентифицирана като Йоан Кръстител. Сподели:", "date": "2018.11.17", "title": "УНИКАЛНО: Откриха изображение на Исус Христос (СНИМКИ)"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D0%B2%D0%B5%D1%80%D0%B0-%D0%B8%D0%B2%D0%B0%D0%BD%D0%BE%D0%B2%D0%B0-%D0%B2-%D1%81%D1%8A%D0%B4%D1%80%D1%83%D0%B6%D0%B8%D0%B5-%D1%81-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F-%D1%81%D0%BB%D0%B0%D0%B2%D0%B8-%D0%B8%D0%BC-%D0%B4-news797010.html", "text": "Конфедерация за защита правата на децата - дружество, създадено в обществена полза\". Въпросното дружество няма официален сайт, а само страница във фейсбук. При проверка в Агенция по вписванията не можахме да открием негов ЕИК. Не съществуват финансови отчети за дейността му. Въпреки това миналата пролет Слави Трифонов обяви, че дарява приходите от концерта си в Лондон именно на Конфедерацията на Вера Иванова. Точната сума така и не стана ясна, но в медийни публикации бяха споменати 4 милиона лева. Как и дали са осчетоводени тези пари, остава мистерия. Предполага се, че именно с тях \"майките\" финансират дейността си и се изхранват вече повече от половин година - тъй като не е ясно някоя от тях да има трудова дейност, да ходи на работа и да получава заплата. Още по-интересно е, че зам.-председател на Конфедерацията на Вера Иванова е не друг, а скандалният варненски стоматолог д-р Ивайло Василев. През юни 2016 г., след шестчасова акция на полицията, той бе арестуван в дома си по обвинение, че насилва 4-годишната си дъщеричка. В заповедта за задържането на Районен съд - Варна е посочено, че той дълго време е упражнявал сексуално, физическо и психическо насилие над детето. Като основен свидетел по делото се явява неговата бивша съпруга и майка на насиленото момиченце - Ружа Бояджиева. Шефката на прословутия \"протест на майките\" Вера Иванова, постоянен участник в \"Шоуто на Слави\", е в съдружие с арестуван и обвинен в педофилия, показа проверка на ПИК. Иванова се представя за председател на тъй наречената \" Сподели:", "date": "2018.11.17", "title": "БОМБА В ПИК: Шефката на \"майките\" Вера Иванова в съдружие с арестуван за педофилия. Слави им дава милиони. Д-р Ивайло Василев обвинен от жена си, че насилвал 4-годишната им дъщеря"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BE%D0%B3%D0%BD%D0%B5%D0%BD-%D0%B0%D0%B4-%D0%B2-%D1%81%D0%BE%D1%84%D0%B8%D1%8F-%D0%BF%D0%BB%D0%B0%D0%BC%D0%BD%D0%B0-%D0%BF%D0%BE%D0%BA%D1%80%D0%B8%D0%B2-%D0%BD%D0%B0-%D0%BA%D0%BE%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D0%B2%D0%B8%D0%B4%D0%B5%D0%BE-news796999.html", "text": "Голям пожар лумна в кооперация край столичния булевард \"Александър Стамболийски\", в района на жк. \"Разсадника\". Огромни кълба дим се издигат в небето, разказват очевидци пред ПИК. На място са изпратени екипи на пожарната, които да потушат пламъците. Очевидец разказа пред ПИК TV, че майстори, които са оправяли покрива на кооперацията с горелка, са изгубили контрол и така е тръгнал огънят. За щастие, няма пострадали след инцидента. Кооперацията не е евакуирана. Продължава излизването на вода на последния етаж на кооперацията, където е тръгнал пожарът. На място все още има няколко екипа на пожарната, екип на Спешна помощ и служители на жандармерията. Сподели:", "date": "2018.11.17", "title": "ПЪРВО В ПИК TV: Огнен ад в София, пламна покрив на кооперация (ОБНОВЕНА/ВИДЕО)"}
{"url": "https://pik.bg/%D0%B2-%D0%BB%D0%BE%D0%BD%D0%B4%D0%BE%D0%BD-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%E2%80%9E%D0%B1%D0%B5%D0%B7%D0%B4%D0%B5%D0%B9%D1%81%D1%82%D0%B2%D0%B8%D0%B5%E2%80%9D-%D1%81%D1%80%D0%B5%D1%89%D1%83-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-news797015.html", "text": "Стотици хора блокираха мостове в Лондон в знак на протест срещу, по думите им, \"престъпното бездействие\" на правителството в борбата срещу климатичните промени, предаде Франс прес. \"Това е ден за бунт. Превземаме мостовете в Лондон, преди да пропаднем дружно\", написа в комюнике движението, което призова да бъдат блокирани пет моста в центъра на столицата \"Днес показваме на колко хора им е дошло до гуша и се нуждаят от промяна\", обясни Джак Гулдбърн от движението организатор на протеста. По негови данни протестиращите са били над 6000. По обяд демонстрантите бяха блокирали два моста, съобщи лондонската полиция. Движението иска правителството да ограничи до 2025 г. емисиите на въглероден диоксид до нула, както и да бъде учредено национално гражданско събрание, което да контролира промените. Сподели:", "date": "2018.11.17", "title": "В Лондон излязоха по улиците заради политическото „бездействие” срещу климатичните промени"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B0%D0%BD%D0%B0%D0%BB%D0%B8%D0%B7-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news796886.html", "text": "Решението на вицепремиера Валери Симеонов бе очаквано и добро. Това заяви пред сутрешния блок на Нова телевизия кметът на София Йорданка Фандъкова. „Това решение ще даоде възможност за продължаване на промяната в законодателството за децата с увдреждания – коментира Фандъкова. -  Майките очакват промените. Вече имаше заложени средства в бюджета. Нямаше смисъл всичко да се забавя.  Нагнети се напрежение. За мен по-рано трябваше да се стигне до това извинение и решение. Това щеше да даде повече спокойствие сред участниците в процеса и законодателите. Иначе големият въпрос е за средата, за приемането на децата с увреждания. От години работим по тази тема в Общината. Тясно работим в сътрудничество с организациите за интеграцията в детските градини и училищата. Много важни тук са и медиите, които говорят за тези проблеми. Градът, общината  и обществото живеят съвместно с взаимно разбиране. Така е и по този въпрос. Надявам се ситуацията сега да се успокои. Нека обаче не забравяме че ситуацията е предизборна и доста сили се възползват от напрежението. Моето мнение е, че политиците трябва да търсят решения, а не да се състезават в говорене. Това търсене обаче ми липсва на мен. И го виждам в поведението на опозицията. Ясно е че много неща могат да се случват по по-добър начин, но не чувам предложения. Нужен е диалог, който липсва. Има разнобой в исканията. За София за утре имаме заявки за поне четири протеста. Очакваме от провинцията да дойдат автомобили. Това ще затрудни движението в столицата и гражданите трябва да са наясно. Ние не можем да направим друго, освен да контролираме тези протести. Нормално е софиянци да са недоволни от тази ситуацията. Лично смятам, че в момента, особенно след оставката на Валери Симеонов, смятам че правителството има шанса да се съсредоточи върху своите задачи.  Паралментът също. Хората, които са на улицата имат нужда от решения и трябва да се концентрираме върху това. Само с диалог проблемите може да се решат“. Сподели:", "date": "2018.11.17", "title": "ПОЛИТИЧЕСКИ АНАЛИЗ: Йорданка Фандъкова с горещ коментар за оставката на Валери Симеонов"}
{"url": "https://pik.bg/%D1%85%D0%B4%D1%81-%D0%B8-%E2%80%9E%D0%B7%D0%B5%D0%BB%D0%B5%D0%BD%D0%B8%E2%80%9C-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B2-%D1%85%D0%B5%D1%81%D0%B5%D0%BD-news796942.html", "text": "В първия ден от новата седмица Християндемократическият съюз (ХДС) и „Зелени“ ще започнат преговори за съставяне на коалиционно правителство във федералната провинция Хесен, съобщава Die Frankfurter Allgemeine Zeitung, цитиран от „Фокус“. Хесенските „Зелени“ са приели поканата на ХДС за съвместно правителство, поясниха от Висбаден в официално съобщение. Предложението на християндемократите бе отправено вчера, припомня изданието. На изборите за регионален парламент във Висбаден ХДС на министър-председател Фолкер Буфие загуби сериозна подкрепа от избирателите, но остана първа политическа сила. Добрият резултат на „Зелени“ направиха възможно запазване на черно-зелената коалиция, която управляваше в провинцията през последните четири години. Сподели:", "date": "2018.11.17", "title": "ХДС и „Зелени“ започват преговори за коалиция в Хесен"}
{"url": "https://pik.bg/%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81%D0%B5-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B8%D0%BC%D0%BE%D1%82%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news796976.html", "text": "Ръст в броя на ипотечните кредити, но и в бюджета на купувачите на жилища отчитат брокери на недвижими имоти в Пловдив. Строителството на нови комплекси в града под тепетатата е най-интензивното в страната. Средната цена на апартамент през деветмесечието на годината е 70 000 евро. Броят на реализираните сделки е с 2% по-голям спрямо същия период на миналата година. Според брокерите най-предпочитан от кандидат-купувачите е район \"Западен\" и в частност квартал \"Христо Смирненски\". За последните две години местната общинска администрация е издала 32 строителни разрешения за нови жилищни кооперации. Средната цена на квадратен метър за апартамент ново строителство е 710 евро. Инвеститорите в района са основно българи. До голяма степен интересът към район \"Западен\" е породен от факта, че в града няма друго място с повече зелени площи и паркови пространства. Тук са и много от пловдивските лечебни заведения. Все по-голям е интересът и към инвестиция в имоти за краткосрочно отдаване. Според брокери това се дължи на силно увеличения туристически поток към европейската столица на културата. Наемът на такова жилище варира между 30 и 60 лева на вечер и вече има резервации за 2019 година, отбелязва БНТ. Сподели:", "date": "2018.11.17", "title": "Увеличава се продажбата на имоти в Пловдив"}
{"url": "https://pik.bg/12-300-%D0%BC%D0%BB%D0%B0%D0%B4%D0%B8-%D0%BC%D0%B0%D0%B9%D0%BA%D0%B8-%D1%81%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D1%80%D0%B5%D0%B4%D0%B8-%D0%B4%D0%B5%D1%82%D0%B5%D1%82%D0%BE-%D0%B4%D0%B0-%D0%BD%D0%B0%D0%B2%D1%8A%D1%80%D1%88%D0%B8-1-%D0%B3%D0%BE%D0%B4%D0%B8%D0%BD%D0%B0-news796941.html", "text": "Конференцията бе открита от председателя на Жени ГЕРБ Ирена Соколова. В дискусиите се включиха зам.-председателят на ресорната комисия в парламента Светлана Ангелова, народни представители от Варна, Бургас и Добрич. Русинова припомни, че майчинството у нас е най-продължително в ЕС - 58 седмици и половина. Тя уточни, че сега на дневен ред излиза темата как да бъдат стимулирани и подкрепени жените, които искат да се върнат по-рано на работа, особено като се има предвид липсата на кадри на пазара на труда. В България разликата в заетостта на жените и мъжете не е повече от 3-4 процента във възрастовата група между 29 до 54 години, няма и сериозни разминавания в заплащането, както е в много европейски страни, допълни Русинова. Подкрепа за младите майки, които искат да се върнат на работа, е и схемата \"Родители в заетост\", която се финансира с европейски средства, каза зам.-министърът. Тя припомни, че на помощ могат да разчитат родители, чиито деца не са приети в градина. Чрез тази схема им се осигурява детегледачка за 18 месеца, като това може да е близък роднина, стига да е регистриран на борсата. Проектобюджет 2019 е най-социалният, който сме имали до сега, каза още Русинова. Тя припомни, че ще бъдат отпуснати 150 милиона лева допълнително за майките с деца с увреждания, както и 40 милиона лева за енергийни помощи. Най-важното е обаче, че предстоят реформи в социалната сфера, които ще позволят ресурсът да стига до хората по възможно най-ефективния начин, посочи Русинова. Според нея темата за децата с увреждания много се е политизирала. Русинова допълни, че с предстоящите промени в законодателството исканията на протестиращите майки ще бъдат изпълнени и изрази надежда, че протестите ще бъдат преустановени. Зам.-министърът съобщи още, че в края на ноември предстои да бъде отворена изцяло нова схема по европейските финансови инструменти, която ще позволи за пръв път на общините да развиват медико-социална патронажна грижа, като си партнират със здравни заведения. Идеята е самотно живеещите възрастни и хора с увреждания в малките населени места да получават интегрирани услуги и да бъдат посещавани и от медицинска сестра или лекар. За първите девет месеца на тази година около 12 300 млади майки са се върнали на работа, преди детето да навърши годинка, като по този начин са се възползвали от възможността да получават освен заплата си, и половината от полагаемото им се майчинство, каза днес във Варна зам.-министърът на труда и социалната политика Зорница Русинова, която участва в регионален форум, посветен на темата за майчинството и кариерата. Сподели:", "date": "2018.11.17", "title": "12 300 млади майки са се върнали на работа преди детето да навърши 1 година"}
{"url": "https://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%81%D1%82%D1%8A%D1%82-%D0%BD%D0%B0-%D0%B1%D1%83%D1%87-%D0%BA%D0%B0%D1%81%D0%B8%D0%B4%D0%B8-%D0%B8-%D1%81%D1%8A%D0%BD%D0%B4%D0%B0%D0%BD%D1%81-%D0%BA%D0%B8%D0%B4-%D1%83%D0%B8%D0%BB%D1%8F%D0%BC-%D0%B3%D0%BE%D0%BB%D0%B4%D0%BC%D0%B0%D0%BD-news796992.html", "text": "На 87-годишна възраст почина известният сценарист, драматург и писател Уилям Голдман, съобщава Асошиейтед прес, цитирана от БТА. Той е носител на две награди \"ОСкар\" - награда за най-добър оригинален сценарий за \"Буч Касиди и Сънданс Кид\" и на наградата за най-добър адаптиран сценарий за \"Цялото президентско войнство\" . Голдман бе известен и с това, че когато го запитали как се прави филм, който да стане хит в бокс-офиса, той отговорил: \"Никой нищо не знае!\" Дъщерята на писателя, Джени, съобщи, че баща й е починал вследствие на усложнения от рак на дебелото черво и пневмония. Голдман е автор на едни от най-емблематичните фрази в холивудското кино, като например \"Проследи парите!\" в \"Цялото президентско войнство\". Голдман през целия си живот беше горд нюйоркчанин кореняк и никога не склони да се премести в Холивуд, въпреки многобройните му ангажименти там, отбелязва Асошиейтед прес. Той предпочиташе да се качи на самолета и да даде ценните си напътствия на режисьорите и продуцентите в Лос Анджелис, след което отново се връщаше в Града на небостъргачите и начеваше поредния сценарий, който завършваше с невероятна бързина. Известният си дебютен роман \"Златният храм\" през 1957 година Голдман написва само за 10 дни. Той е автор на многобройни филмови сценарии на ленти като \"Степфордските съпруги\", \"Маверик\", \"Мизъри\". \"Чаплин\" ,\"Капан за сънища\" и др. Сподели:", "date": "2018.11.17", "title": "Отиде си сценаристът на \"Буч Касиди и Сънданс Кид\" Уилям Голдман"}
{"url": "https://pik.bg/5-600-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D1%86%D0%B8-%D1%81%D0%B0-%D0%BC%D0%BE%D0%B1%D0%B8%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BA%D0%B5%D1%80%D0%B2%D0%B0%D0%BD%D0%B0-%D1%81-%D0%B1%D0%B5%D0%B6%D0%B0%D0%BD%D1%86%D0%B8-%D0%BA%D1%8A%D0%BC-%D1%81%D0%B0%D1%89-news796943.html", "text": "Керванът бежанци от Латинска Америка достигна границите на Съединените щати. В мексиканския град Тихуана вече са се струпали над хиляда мигранти, които живеят в мизерни условия, съобщава БТВ. Градът се намира в Калифорния на Тихоокеанското крайбрежие, а отсреща е американският мегаполис Сан Диего. За да предотвратят нелегалното преминаване на границата, срещу вълната бежанци са мобилизирани 5 600 морски пехотинци. Властите в Тихуана предприемат спешни мерки за настаняване на мигрантите, чийто брой се очаква да достигне 9 000 души. Сподели:", "date": "2018.11.17", "title": "5 600 морски пехотинци са мобилизирани за спиране на кервана с бежанци към САЩ"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B1%D0%B5-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D0%BD-news796883.html", "text": "Недоволството на хората заради горивата е напълно основателно и разбираемо. Това заяви пред сутрешния блок на Нова телевизия инж. Христо Казанджиев от „Бъларски минен и енергиен форум“. „Като експерт мога да кажа, че увеличението на цените не ни изненада – коментира инж. Казанджиев. - Хората, разбира се, не ги успройва това увеличние и ги притеснява. Излязоха на протест. Въпросът е дали имаше основания за такива протести и как тези недоволства се отразиха. Личното ми мнение е, че основания имаше, защото хората не можеха да си обяснят как при една и съща цена на петрола през 2010 година и сега има разлика от между 2 и 10 процента в цените. Българинът, като правило, купува от рафинериите и бензиностанциите, на най-високата цена дизела. По-висока там е може би цената на дизела само в Малта. Същевременно данъчната тежест там е най-ниска.  Основателно е хората да протестират. Сега цените падат както заради недоволството и портестите, така и заради падането на цената на претрола. Бързо решение, което очевидно не устройва доставчиците на пазара, но устройва политиците. Ясно е, че има някакво въздействие. Не очактвам да продължи кой знае колко това падането и още поевнтиняване на горивата. Цената на пертола ще се задържи на тези цени  - около 75 – 80 долара на барел. Личното ми мнение е че тези цени ще се запазят през зимата. Проверките за господстващо положение на пазара станаха регулярни но без резултат. Системният проблем при горивата може би е свързан с неизпълнението на задълженията на комисията за Защита на конкуренцията, която не реагира своевременно. Не с проверки, които да се правят с години, а да излязат веднага и да кажат че проблемът е решен. Големият проблем в България е липсата на конкуренция, липсата на възможност за доставяне на по-евтини горива например от Румъния“. Сподели:", "date": "2018.11.17", "title": "Експерт с ексклузивен коментар за цените на горивата: Недоволството на хората бе основателно"}
{"url": "https://pik.bg/%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0-%D0%BF%D1%80%D0%B5%D0%B4%D0%BF%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%BD%D1%8F%D0%BC%D0%B0-news796952.html", "text": "Парламентарна предпоставка за предсрочни избори няма, това каза вицепремиерът Томислав Дончев в ефира на Дарик по повод това дали се променя политическата ситуация след оставката вчера на Валери Симеонов. „Правителството работи. Вероятно ще има нова номинация от коалиционния партньор за политически представител, вероятно вицепремиер, на мястото на Валери Симеонов, който взе лично решение“, допълни Дончев. Той коментира и изказването на депутата от НФСБ Петър Петров, който заяви пред Дарик радио преди дни, че децата с увреждания трябва да бъдат дадени в домове, където родителите им да ги посещават веднъж седмично, а след това се отрече от думите си и определи ситуацията като измислица. „Първо, да започна с това, че господин Петров не е прав. Нещо повече - една от немногото реформи, които България е успяла да започне и да завърши, е т.нар. деинституционализация. Извеждането на децата от специализираните институции от казармен тип. Тя започна преди около 10 години. Към момента е по-скоро завършена“, посочи Дончев. „Деинституционализацията е на финала си, но има още усилия, които трябва да бъдат положени, включително и по отношение на обществени предразсъдъци. Аз, като пряко ангажиран с този процес, почти от самото му начало неведнъж ми се е случвало с кметове, с общински съветници да опровергавам изключително тежки предразсъдъци, да чувам подобни реплики“, каза още той. На въпрос дали след всичко, се оказва, че стабилността на управлението се крепи на Валери Симеонов и в случая и на Петър Петров, Томислав Дочев беше категоричен: „Не приемам термина с крепенето. Ние сме различни, не само като хора, но и сме представители на различни политически формации. Не може да искате всички да мислят по един и същи начин и да звучат по един и същи начин. Не искам да влизам в ролята на политически коментатор и да казвам дали трябва да остават депутати, или не. Това е лично решение“. Вицепремиерът Томислав Дончев направи коментар и за бурните реакции след интервюто на Петър Петров пред Дарик радио. „И на мен не ми харесва това, което слушам по една или друга медия и не съм съгласен. Но не съм си позволил да обвинявам някоя медия. Такава е средата просто. Ако ме питате аз как бих постъпил, ако съм директор или редактор в Дарик, не бих постъпил по различен начин от този, който постъпихте вие“, посочи още Дончев. Сподели:", "date": "2018.11.17", "title": "Томислав Дончев: Парламентарна предпоставка за предсрочни избори няма"}
{"url": "https://pik.bg/%D0%B5%D0%BB%D0%B2%D0%B8%D1%81-%D0%BF%D1%80%D0%B5%D1%81%D0%BB%D0%B8-%D0%B1%D0%B5-%D0%BE%D1%82%D0%BB%D0%B8%D1%87%D0%B5%D0%BD-%D0%BF%D0%BE%D1%81%D0%BC%D1%8A%D1%80%D1%82%D0%BD%D0%BE-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BC%D0%B5%D0%B4%D0%B0%D0%BB-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-news796947.html", "text": "Американският президент Доналд Тръмп връчи Медала на свободата посмъртно на няколко знаменитости, сред които и на Краля на рокендрола – Елвис Пресли, съобщава „Асошиайтед Прес“, цитирана от БТА и БТВ. Гласът на Елвис  отекна в залите на Белия дом по време на церемонията, когато беше пуснато парчето How Great Thou Art. Тръмп разказа спомени от концерт на Елвис, на който присъствал преди няколко десетилетия. \"Феновете крещяха, те бяха напълно полудели\", разказа Тръмп. Елвис Пресли почина в имението си в Мемфис в щата Тексас на 16 август 1977 г. Президентският Медал на свободата е най-високото отличие на САЩ за граждански заслуги. Отличието се присъжда на творци, учени, спортисти, филантропи за техния принос към културата или мира. Посмъртно Тръмп го присъди и на легендата на бейзбола Бейб Рут и на бившия съдия от Върховния съд Антонин Скалия. На церемонията медал получи и Мириам Аделсън, съпруга на казино магната и голям донор на републиканците Шелдън Аделсън, който е близък до израелския премиер Бенямин Нетаняху. Мириам е лекар и е един от съоснователите на фонд за медицински изследвания, свързани с опасни за живота заболявания. Медал получиха и сенаторът републиканец Орин Хеч, бившият професионален играч по американски футбол, юрист и основател на фонд, отпускащ студентски стипендии Алън Пейдж и бившият играч на американски футбол, ветеран от Виетнамската война и основател на фонд, подпомагащ децата на ветерани Роджър Стаубах. За първи път от идването си на власт Тръмп връчва президентския Медал на свободата. Сподели:", "date": "2018.11.17", "title": "Елвис Пресли бе отличен посмъртно с президентския Медал на свободата"}
{"url": "https://pik.bg/%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BF%D1%8A%D1%82%D1%8F-%D0%BF%D1%80%D0%B5%D0%B7-%D0%B2%D0%BB%D0%B0%D0%B4%D0%B0%D1%8F-news796902.html", "text": "Ремонтът през Владая по пътя между София и Перник трябва да приключи до края на утрешния ден, съобщава Нова телевизия Дотогава важи временна организация на движение в района, съобщиха от Агенция „Пътна инфраструктура”. Трафикът в района на Владая ще се осъществява двупосочно в две от три ленти заради ремонт на тротоара на моста над река Владайска. Алтернативният обходен маршрут е през магистрала „Люлин”. Шофьорите на леки автомобили могат да ползват и третокласния път Суходол- Мало Бучино- Перник. Сподели:", "date": "2018.11.17", "title": "Приключва ремонтът на пътя през Владая"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%82%D0%BE%D0%B9-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8-news796933.html", "text": "Заместник-председателят на ВМРО и на парламентарната група на „Обединени патриоти“ Искрен Веселинов коментира ексклузивно пред ПИК оставката на вицепремиера Валери Симеонов. „Оставката на Валери Симеонов е постъпка, която позволява стабилизиране на управлението – коментира Искрен Веселинов. – Г-н Симеонов правилно прецени да направи стратегическа крачка назад, за да се стигне до такова стабилизиране. Вярно е, че може би ако се бе стигнало до оставката по-рано, самият Симеонов щеше да натрупа далеч по-малко негативи. Той подава оставка заради начина на тълкуване на думите му от протестиращите майки. С оглед на ситуацията и натрупаното напрежение, този ход е правилен и нормален. Убеден съм, че решението си е само на Симеонов и няма външна намеса за това решение.  Доколкото знам, е говорил с лидера ми Красимир Каракачанов вчера по въпроса и му е казал за решението си, което е било изцяло негово. Преди това е имало и вътрешна сбирка на ръководството на НФСБ. Сега трябва да бъде излъчен заместникът на Симеонов в кабинета, като предполагам, че в близките дни кандидатурите ще бъдат обсъдени най-напред в малката коалиция, а след това и в голямата“. Сподели:", "date": "2018.11.17", "title": "САМО В ПИК! Депутатът Искрен Веселинов за оставката на Валери Симеонов: Той направи стратегическа крачка за стабилизиране на управлението"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BA%D1%80%D0%B8%D0%B7%D0%B0-%D1%87%D0%B5%D1%82%D0%B5-%D0%BF%D0%B8%D0%BA-%D0%BD%D0%B0%D0%B4-830-000-%D0%B4%D0%BD%D0%B5%D0%B2%D0%BD%D0%BE-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B0%D0%B9%D1%82%D0%B0-%D0%B4%D0%B0%D0%BD%D0%BD%D0%B8-%D0%BD%D0%B0-%D0%B3%D1%83%D0%B3%D1%8A%D0%BB-news751871.html", "text": ", показват най-новите данни на \"Гугъл аналитикс\" за посещаемостта на информационна агенция №1 у нас. В периода 25 октомври - 15 ноември посещенията в ПИК са ударили рекордната цифра Уникалните потребители за периода са , показва \"Гугъл\". През ноември в ПИК ежедневно влизат над Припомняме, че от цяла година ПИК отказва да се мери в статистиката на \"Гемиус\" заради съмненията ни в нейната обективност, както и заради монополната позиция на групата на Нова телевизия, която покрай пощата си и сайта за видеосподеляне лансира новинарски агрегати и сайтове за прогнозата на времето, които се представят за информационни агенции. Сподели:", "date": "2018.11.17", "title": "България в криза чете ПИК. Над 830 000 дневно влизат в сайта (данни на Гугъл)"}
{"url": "https://pik.bg/%D0%BB%D0%B0%D0%BC%D0%BF%D0%B8%D1%82%D0%B5-%D0%B2-%D0%BA%D0%B0%D0%BF%D0%B0%D0%BD%D0%B0-%D1%81%D0%B2%D0%B5%D1%82%D0%B2%D0%B0%D1%82-%D0%BF%D1%80%D0%B8-%D0%B2%D1%81%D1%8F%D0%BA%D0%BE-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%BE-%D0%B1%D0%B5%D0%B1%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news796977.html", "text": "В петъчната вечер уличните лампи в артистичния квартал „Капана” в центъра на Пловдив за пръв път плавно намалиха яркостта си, а след 30 секунди внезапно блеснаха и останаха така още 30 секунди, след което се върнаха към нормалното си излъчване, пише БГНЕС. За да не се чудят хората защо става така, не само вечер, но и посред бял ден, на земята е инкрустирана каменна плоча с надпис, който обяснява – лампите пулсират, когато в Пловдив се роди бебе. Зад проекта, реализиран в Истанбул, Токио и други градове по света, стои едно от най-ярките имена на съвременната художествена сцена – италианският художник Алберто Гарути. Той е нарекъл проекта \"На родените днес\", а идеята се заражда преди години и е свързана всъщност с едно от най-тъжните събития в живота му – угасването на живота на неговата майка. Четири болници в града участват в проекта. Там е монтиран бутон, който свързва здравното заведение с управлението на осветлението в града и пулсацията се задейства. “Навсякъде, където съм правил проекта, хората са се радвали. Идеята ги прави съпричастни към щастието, споходило някого, емпатия, тя буди чувство за съпричастност. За светлинната инсталация писаха по света медии, които иначе не се занимават много с изкуство, навсякъде тя събуди интерес”, казва Алберто Гарути. В Истанбул инсталацията е била монтирана на голям мост. В многомилионния град на ден се раждат над 680 деца. Сподели:", "date": "2018.11.17", "title": "Лампите в \"Капана\" светват при всяко новородено бебе в Пловдив"}
{"url": "https://pik.bg/%D1%87%D0%B5%D1%82%D0%B8%D1%80%D0%B8-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%8F%D0%B7%D0%BE%D0%B2%D0%B8%D1%80%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BE%D0%B1%D0%BB%D0%B0%D1%81%D1%82-%D0%B2%D0%B0%D1%80%D0%BD%D0%B0-%D0%B2%D0%B5%D1%87%D0%B5-%D1%81%D0%B0-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B5%D0%BD%D0%B8-%D0%BA%D1%8A%D0%BC-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-news796923.html", "text": "Четири общински язовира на територията на Варненска област вече са прехвърлени към държавата. Това обяви пред радио „Фокус-Варна“ областният управител Стоян Пасев. Той отбеляза, че всички язовири на територията на областта са изпуснати контролирано. Предстои синхронизация с Шумен, тъй като в областта има естакадно разположени язовири с ниво по-ниско от водоемите в Шумен. Стоян Пасев допълни, че в момента се осъществява и втора проверка на водоемите от страна на Министерството на икономиката. „Ситуираха нова структура, която се занимава с общинските язовири – разясни Стоян Пасев. - В момента се извършва опис на исканията от общините да се прехвърлят общински язовири към държавата – които не могат да се справят със собствени средства и които имат отказ от концесия. Държавата отпусна сериозна сума за ремонт на компрометирани общински язовири и ако общините не желаят да ги стопанисват, минават към държавата“. Сподели:", "date": "2018.11.17", "title": "Четири общински язовира на територията на област Варна вече са прехвърлени към държавата"}
{"url": "https://pik.bg/%D0%BD%D0%B8%D0%BD%D0%BE%D0%B2%D0%B0-%D0%BF%D0%B0%D0%BA-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B0-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news796968.html", "text": "Оставката на Валери Симеонов беше задължителна, но е закъсняла, подадена под натиск и неискрена. Това каза лидерът на БСП Корнелия Нинова в изявление в централата на партията. Нинова обърна внимание, че Симеонов е заявил, че я подава, за да не тежи на правителството, а не заради осъзната вина за това, което е направил. „Тази оставка няма да промени нищо, защото протестите вече са различни. Ситуацията е различна и днес хора от много градове в страната протестират“, каза Нинова. Лидерът на БСП обяви, че решението на партията дали депутатите ще се регистрират в зала, ще бъде взето на заседание на Изпълнителното бюро и ръководството на ПГ на „БСП за България“, които е свикала. Сподели:", "date": "2018.11.17", "title": "Нинова пак недоволна след оставката на Симеонов"}
{"url": "https://pik.bg/%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%B3%D0%BD%D0%B5%D0%B2%D0%B5%D0%BD-%D0%B7%D0%B0%D0%BF%D0%B0%D0%B4%D1%8A%D1%82-%D1%83%D0%BF%D0%BE%D1%80%D0%B8%D1%82%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2-%D0%BF%D0%BB%D0%B0%D1%86%D0%B4%D0%B0%D1%80%D0%BC-%D1%81%D1%80%D0%B5%D1%89%D1%83-%D1%80%D1%83%D1%81%D0%B8-news796882.html", "text": "TACC, цитирана от \"Фокус\". Западът предприема упорити опити да превърне Балканския полуостров в плацдарм срещу Москва. Това заяви министърът на външните работи на Руската федерация Сергей Лавров в интервю за сръбския ежедневник , цитирано от информационната агенция „След края на Студената война западните държави се отказаха от съвместната работа за оформяне на архитектурата на равнопоставена и неделима сигурност в Евроатлантическия регион, за което Русия настойчиво призоваваше. Вместо това избраха пътя за разширяване на контролираното от тях геополитическо пространство, създаването на нови разделителни линии на европейския континент. Например, през 1999 г., грубо нарушавайки международното право, бомбардираха Югославия в продължение на два и половина месеци, а след това в опит да легиримират агресията признаха едностранно провъзгласената независимост на Косово“, подчерта първият дипломат на Москва пред белградското издание. Съгласно думите му, един от резултатите от антируската линия на Запада „стана режисираният и подкрепяният от Вашингтон и европейските страни въоръжен пуч в Киев от февруари 2014 г. В резултат Украйна, която имаше всичко необходимо, за да стане успешна и процъфтяваща страна, се оказа въвлечена в кървава междуособица“, допълни Лавров. „Остава впечатлението, че уроците от украинската трагедия не са научени на Запад. Днес се предприемат упорити опити Балканите да се превърнат в още един плацдарм срещу Русия. От страните в региона се изисква следния избор: или с Москва, или с Вашингтон и Брюксел“, подчерта руският външен министър. „Ние знаем, че върху Белград се оказва сериозен натиск с цел да принудят страната да се откаже от взаимноизгодното сътрудничество с нас. Сръбките братя се противопоставят уверено на това. В Москва оценяват самостоятелния и многовековен независим външнополитически курс на Сърбия, който – разбира се, съм уверен, че отговаря на основните интереси на вашия народ“, коментира Лавров. Сподели:", "date": "2018.11.17", "title": "Сергей Лавров гневен: Западът упорито се опитва да превърне Балканите в плацдарм срещу Русия"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%85%D0%BE%D1%80%D0%BE-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B0-%D0%BE%D1%80%D0%BB%D0%BE%D0%B2-%D0%BC%D0%BE%D1%81%D1%82-news796962.html", "text": "\"Майките извиха голямо хоро на Орлов мост от радост след оставката на Валери Симеонов...\" Това чета в сайта на БТВ. Съобщили са го и по останалите телевизии. Всенароден празник, ей. \"Голямо хоро\"...бря, викам си, това ще да е била фамозна гледка, жалко, че нямам дрон да го заснема, да хвана целия мащаб, филмова работа, Фелини... Пускам си видеото и що да видя. Точно пет човечета, от които само две могат евентуално да минат за майки, се хванали за ръце насред най-оживеното сто лично кръстовище и тропат по асфалта, развяли черни байраци. Все едно са си в хола, или на дансинга в битова механа \"Орехите\". Примерно. Това Орлов мост, това жълтите павета, това \"Дондуков\" - всичкото тяхно. По всяко време, като им скимне, го задръстват и тропат хорца. А полицията ги пази и отпъжда шофьорите по обходни маршрути. Шофьорите, гражданите - кучета ги яли, ще търпят. Зер майките, клетите майчици с клетите дечица протестират против изедника Симеонов. А телевизиите задъхано ги снимат. Юксел - като Левитан по радио \"Москва\", тържествено възвестява триумфа на победата. Да не си мислите, че след оставката блокадите ще спрат? Неее, майките не са вчерашни, ще останат бдителни докрай. Сега пък, докато... парламентът не им доприемел закона. Въпреки че вече е приет на първо четене и всички партии декларират (ха-ха, смеят ли друго?) пълна подкрепа на \"справедливата им кауза\". Майки-рекетьорки. И обикновени лъжкини. Колко се кълняха, че са на улицата само докато Симеонов си тръгне. Не искали да пада правителството. Очаквайте сега тия от снимката да цъфнат в следващите депутатски листи на БСП и ДПС. Властта сама си е виновна. В Америка неслучайно не се преговаря с терористи. Сподели:", "date": "2018.11.17", "title": "\"Голямото\" хоро на майките на Орлов мост"}
{"url": "https://pik.bg/%D0%B0%D1%80%D0%BC%D0%B8%D1%8F%D1%82%D0%B0-%D1%81-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BF%D0%BE%D0%BF%D1%8A%D0%BB%D0%B2%D0%B0%D0%BD%D0%B5-%D0%BD%D0%B0-%D1%80%D0%B5%D0%B4%D0%B8%D1%86%D0%B8%D1%82%D0%B5-%D1%81%D0%B8-news796937.html", "text": "Заради сериозния недостиг на войници в българската армия от там стартират специална кампания за попълване на редовете, съобщава Нова телевизия Към този момент незаетите позиции са за 5 500 души. За да попълни редиците, Министерството на отбраната стартира кампания \"Бъди войник\". Пари за новите попълнения ще има, обяви заместник-началникът на отбраната генерал- лейтенант Димитър Илиев. Атанас Стоев е войник от 2  юли, на позиция печатар-военногеографска рота. „Е, мечтата е доста висока, ама нека първо да положим първото стъпало пък после ще продължим нагоре”, каза той. Атанас не знае докъде ще стигне по стълбицата със званията, но е решен да остане в армията, въпреки недостатъците и трудностите на службата под знамената. „За мен специално няма недостатъци. Все пак, когато избираш да станеш военен ти си 24 часа, 7 дни в седмицата на разположение на армията, на държавата си”, обяснява войникът. В армията го привличат техниката, машините, оръжието. Все още не може да стреля, но това не е пречка да стане войник. За да привлече хора като Атанас Стоев  министерството стартира кампанията „Бъди войник”. Обещава, че пари за новите попълнения ще има. „Да, има. Ние това, което правим не е голословно. Вече сме свидетели, че в бюджета за отбрана има повече средства”, обясни началникът на отбраната ген. Димитър Илиев. Служителите в армията разчитат на подкрепа не само от страна на държавата, те търсят разбиране и от страна на обществото. „Ако ние сме разбрани и ако имаме подкрепата, ако тази професия е престижна, то обществото ще приеме, че трябва да отдели редица средства, за да има такива хора, които се занимават с националната сигурност”, каза още ген. Илиев. Сподели:", "date": "2018.11.17", "title": "Армията с кампания за попълване на редиците си"}
{"url": "https://pik.bg/%D0%BE%D1%82-%D0%BE%D0%B1%D1%89%D0%B8%D0%BD%D0%B0-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-%D1%81%D0%B0-%D0%B8%D0%B7%D0%BF%D1%8A%D0%BB%D0%BD%D0%B8%D0%BB%D0%B8-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B8-%D0%B7%D0%B0-10-%D0%BC%D0%BB%D0%BD-%D0%BB%D0%B2-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-news796950.html", "text": "Инфраструктурни проекти за 10 млн. лв. за ремонти на градската среда са изпълнили от началото на годината в община Горна Оряховица, съобщава БНР. Най-големият проект, изпълнен в железничарския град, през тази година е за 5,634 млн. лв., уточни кметът Добромир Добрев. „Променихме облика на централна градска част значително – коментира Добрев. -  Парк „Детски кът“ и площад „Георги Измирлиев“ бяха ремонтирани и бяха направени последно преди около 40 години. Заради липса на финансиране за социалната услуга, която ще се оказва за бездомните, приютът в Горна Оряховица стои заключен пети месец. Къщата, предназначена за 15 бездомници, беше построена за близо 750 000 лв. от програмата „Региони в растеж“. Продължава санирането на жилища, предстои ремонтът на читалище „Братя Грънчарови“. Сподели:", "date": "2018.11.17", "title": "От община Горна Оряховица са изпълнили инфраструктурни проекти за 10 млн. лв. от началото на годината"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D1%80%D0%B0%D0%B4%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%B8%D0%BC%D0%B0-%D0%BB%D0%B8-%D1%85%D0%BE%D1%80%D0%B0-%D0%BE%D1%82-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8%D1%8F-%D0%BA%D0%BE%D0%BD%D1%82%D0%B8%D0%BD%D0%B3%D0%B5%D0%BD%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82-news796892.html", "text": "\"Виждам  на протестите лица, които са ми били интересни от времето, когато бях вътрешен министър\", каза в ефира на Би Ти Ви бившият вътрешен министър Валентин Радев.  Той не пожелае да разкрие имената на въпросните протестъри. \"Още като бях министър не съобщавах имената. Защо такива хора трябва да стават известни\", поясни Радев. Редев благодари на полицаите, че не допуснали някакво насилие на протестите. Защото имало много хора, които минавали границите. \"Не бива да забраяме, че трябва да сме отговорни. За да не допуска такъв инцидент, заради който подадохме оставки тримата министри\", каза Радев. Той уточни, че политиците трябва да бъдат изключително внимателни в изказа си и в работата си. Сподели:", "date": "2018.11.17", "title": "ГОРЕЩО: Валентин Радев разкри има ли хора от криминалния контингент на протестите в страната"}
{"url": "https://pik.bg/%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BE%D0%B1%D0%B2%D0%B8%D0%BD%D0%B8-%D1%83%D0%BD%D0%B3%D0%B0%D1%80%D0%B8%D1%8F-%D0%B2-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5-%D0%B7%D0%B0%D1%81%D0%BB%D1%83%D0%B6%D0%B0-news796951.html", "text": "„Плюс Инфо“, цитиран от \"Фокус\". В рамките на пресконференция в Скопие говорителят на опозиционната ВМРО-ДПМНЕ Наум Стоилковски подчерта, че в рамките на вчерашния ден (петък, 16 ноември), министър-председателят на Македония Зоран Заев на два пъти е отправил обвинения срещу Унгария в отвличането на бивш премиер – на Никола Груевски, предава скопската електронна медия „С цялата тежест на премиерския си пост, Заев вчера на два пъти обвини Република Унгария, че е отвлякла македонски гражданин, бивш премиер, почетен председател на опозицията, при това лице, което участва в съдебен процес! Република Македония не заслужава такъв срам“, реагират от ВМРО-ДПМНЕ след вчерашното изявление на министър-председателя, в което той попита дали Никола Груевски не е бил отвлечен. Сподели:", "date": "2018.11.17", "title": "ВМРО-ДПМНЕ: Зоран Заев обвини Унгария в отвличането на Никола Груевски, Македония не заслужава такъв срам"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-tv-%D1%82%D0%BE%D0%BF%D0%BC%D0%BE%D0%B4%D0%B5%D0%BB%D1%8A%D1%82-%D0%BE%D0%BB%D0%B3%D0%B0-%D0%BC%D0%BE%D0%B4%D0%B5%D0%B2%D0%B0-%D0%B7%D0%B0%D0%B1%D0%B8-%D1%88%D0%B5%D1%84-%D0%B2-%D0%BA%D1%80%D1%83%D0%BF%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8---%D1%81%D0%B0%D0%BC%D0%BE--news796761.html", "text": "От известно време, асистентката на Захари Бахаров в Националната лотария, топмоделката Олга Модева, рязко повиши стандарта си на живот, отчитат редовни ползватели на социалната мрежа \"Инстаграм\". Красавицата от Елин Пелин, която стана подгласничка на \"Мис България\" Ваня Пенева в националния конкурс през 2011 г., почти не се задържа в София, а скитори из най-скъпараските дестинации - Дубай, Виена, Милано, Париж, Рим и още, и още... Красавицата от Елин Пелин не пътува сама, харчейки заплатата си от лотарията, а в компанията на един от най-желаните ергени в София - Сокол Янков, разкрива в новото си издание светското предаване на ПИК TV \"Жълтите новини\". Бизнесменът е сред собствениците на една от най-известните компапии за бързи кредити, като държи малко над 30 процента от акциите й. Според източници от светските среди новата ВИП-двойка се носи на крилете на любовта и не е изключено, ако в най-скоро време видим моделката в булчинска рокля. Коя телевизионна звезда стана майка, как актрисата Яна Маринова помля с БМВ-то си колчетата на тротоар край НДК, какво събра Цеци Красимирова и Мариян Кюрпанов след 17-годишна раздяла, колко струва снежнобялото чене на Благо Джизъса и коя е \"Инстаграм\" звезда се гласи да стане снаха на един от най-богатите българи Йордан Динев - гледайте сега: Сподели:", "date": "2018.11.17", "title": "ГОРЕЩО В ПИК TV! Топмоделът Олга Модева заби шеф в крупна компания за бързи кредити - само в \"Жълтите новини\""}
{"url": "https://pik.bg/%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%BD%D0%B5%D0%B4%D0%BE%D0%BD%D0%BE%D1%81%D0%B5%D0%BD%D0%B8%D1%82%D0%B5-%D0%B4%D0%B5%D1%86%D0%B0-news796871.html", "text": "На 17 ноември се отбелязва Световния ден на недоносените деца, съобщава БГНЕС, цитирани от БТВ. В Европа общият брой на преждевременно родените бебета годишно е около 500 000, а в световен мащаб числото надхвърля 15 милиона. Недоносените деца на практика представляват най-голямата група малки пациенти, а броят им продължава да нараства. Тенденцията за раждане на недоносени деца се запазва в годините. В България преждевременните раждания годишно са около 6 000. На национално ниво делът им е малко над 10 процента от всички раждания, колкото е и средното равнище за Европа. Ключов фактор за развитието на недоносените бебета е експертизата на лекарите и базата за постродилна грижа. Грижата за едно недоносено бебе може да достигне 1 000-2 000 лв на ден. У нас софийският Майчин дом проследява най-тежките бременности и е единствената АГ болница в страната, която предлага комплексна услуга за профилактика на бременността, включваща ехографски изследвания, биохимичен скрининг и неинвазивни ДНК тестове, ръководени от Национална генетична лаборатория. Сподели:", "date": "2018.11.17", "title": "Отбелязваме Световния ден на недоносените деца"}
{"url": "https://pik.bg/%D0%BF%D0%BE%D0%B8%D1%81%D0%BA%D0%B0%D1%85%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-news796872.html", "text": "Социалистите от Монтана предлагат да бъде създаден инвестиционен фонд „Северозапад” с първоначален ресурс от 500 млн. лв., съобщава „Конкурент“. От този фонд се планира финансирането на създаването на държавно високотехнологично предприятие на територията на Северозападна България, предоставяне на средства за млади семейства, които живеят и работят в региона и откриване на висше учебно заведение. Предложението е вписано  във „Визия за Монтана”, разработена от Общинския съвет на БСП. То бе оповестено по време на срещата на депутати от левицата с граждани на Монтана. Около 250 човека се събраха в Монтана, за да чуят основното от „Визия за България“ на БСП. Народният представител Атанас Костадинов коментира въпросите, свързани с икономика, секретарят на ПГ на \"БСП за България\" Ирена Анастасова говори за образованието, а депутатът Георги Гьоков анализира социалната сфера. Главният въпрос на всички в залата беше бедността. Хората искаха да научат, как „визията” ще успее да се справи с този основен проблем за българите в северозападния регион. В Берковица гражданите призоваха държавата да си спомни за тях и да прояви „специално отношение“ към изоставащите региони. „Чрез фонд „Индустрия” във „Визия за България“ Берковица може да се превърне в атрактивна туристическа дестинация“, коментира народният представител Дора Янкова. Социалистите предлагат нулева ставка на данъка върху печалбата за слабо развитите райони, стана ясно по време на дискусията. Сподели:", "date": "2018.11.17", "title": "Поискаха създаването на нов инвестиционен фонд в Северозапада"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%BE%D0%BB%D0%BE%D0%B3%D1%8A%D1%82-%D0%B4%D0%B8%D0%BC%D0%B8%D1%82%D1%8A%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B3%D0%BB%D0%B0%D1%81%D1%83%D0%B2%D0%B0%D1%89%D0%B8%D1%82%D0%B5-%D1%81%D0%B0-15-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D1%80%D0%BE%D1%82%D0%B5%D1%81-news796747.html", "text": "Групи протестиращи от цялата страна обявяват в социалните мрежи, че се самоорганизират за грандиозни шествия и блокади. Очаква се окупация на Народното събрание и Министерския съвет през уикенда. В постовете се призовава президентът Румен Радев да суспендира Конституцията и да обяви извънредно положени за сваляне от власт на легитимното правителство на Бойко Борисов. Потърсихме за коментар социолога и университетски преподавател Димитър Димитров. - Има много възможни отговори на този въпрос. Протестиращите пряко сили обаче са само двайсетина хиляди души или дори по-малко. Тези, които гласуват на избори, са 15 пъти повече - 3 300 000. Няма как управлението в една държава да бъде решено от 10, 15 или 20 000. Между другото, не съм против протеста. Често той има много рационални и ясни послания. Случаят с Валери Симеонов е добра и нагледна илюстрация за това, че има поводи, които заслужават протест. Само че не може да има протест, който започва с лозунга „Да сменим системата!“, защото не става ясно за коя система, нито пък „Да спрем демографската катастрофа!“ Тя се спира с работа по конкретни политики. - Това е най-лошото възможно нещо, което може да се случи на България. То евентуално би могло да бъде мотивирано от някакви външни сили, но не мисля, че в страната, вътре, има разумни политици, разумни гласове, които въобще биха се ангажирали с подобен призив. Често се отива отвъд здравия разум. Илюстрация е обръщението на президента, в което фигурираше позоваване на 29 години преход. Никъде по света преходът не може да бъде 29- годишен. Както и да го разглеждаме, в България преходът е бил до 1991 г. В краен случай до 1997-а, ако се вземе пред вид важността на това да изберем наднационалната общност, към която ще принадлежим. Т.е. НАТО и Европейския съюз. След това има нормално функционираща демокрация с тази уговорка, че в рамките на този начален етап държавата два пъти е фалирала и сме стартирали от равнище, близко до нулата. Сега може да се огледаме и да сравним тогавашните цени и заплати, както и всичко останало, със сегашните, за да разберем какъв е смисълът от демокрацията. - Със сигурност една такава среща не може да даде резултат, който да има непосредствен и незабавен ефект. Борбата с корупцията е много дълга тема. В нея основно място заема независимата съдебна система. Няма как да преборите корупцията, ако нямате системното усилие на съдебната власт с всичките и компоненти – съдилища , прокуратура. По-скоро това ще бъде нов повод да се свали напрежението. - Тези призиви ми приличат на призивите пожелания „искам да съм млад, красив, богат и здрав“. Това е хубаво, но принадлежи към жанра „мечти“. ГЕРБ не са в положението от 2013 г. Много са причините, но има един хубав признак, по който можем да разграничим тези две състояния – тогава видимото на повърхността бяха множеството самозапалвания, изключително потискащи и потресаващи. Сега, слава богу, е в много поносими граници. Не мисля, че нещо ще се случи в неделя, но тези, които са организатори, да си берат гайлето. Нищо по-лошо не може да се случи на България от този тип нестабилност. Сподели:", "date": "2018.11.17", "title": "САМО В ПИК: Социологът Димитър Димитров категоричен: Гласуващите са 15 пъти повече от протестиращите, улицата не може да решава властта"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D1%8A%D1%82-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D1%82%D0%B2%D1%8A%D1%80%D0%B4-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D1%87%D0%B0%D1%81%D1%82--news796900.html", "text": "\"Организираната престъпност или част от нея прави действия и опити за дестабилизиране на страната. Къде протестите са най-агресивни и се стига до блокиране на пътища - в Перник, Бургас и Варна. Ако направим проверка къде са арестувани най-много хора, свързани с контрабанда и организирана престъпност, картината се изяснява\", каза пред ПИК депутатът от ГЕРБ Тома Биков. Организационният център на протестите бил неясен, но не бил невидим. Оставката на Валери Симеонов е лично решение, което трябва да се уважава, според Биков. \"Аз се надявам, че ще се стаблизира управлението. Надявам се, че коалицията на Патриотите няма да се разклати, и виждам, че те полагат усилия за това. В момента управлението на страната трябва да удържи на задкулисния натиск\", поясни депутатът. Според него протестът на майките след оставката на Симеонов щял да остане символичен, както беше обявено след споразумението между протестиращите и правителството. Законите, свързани с техните искания, щели да бъдат приети в парламента. Парламентът ще приеме оставката на Валери Симеонов, категоричен е Тома Биков. \"Очакваме да видим какви промени ще има в правителството. Една оставка не е нещо драматично. Работата продължава\", поясни Тома Биков. Сподели:", "date": "2018.11.17", "title": "САМО В ПИК! Депутът Тома Биков с твърд коментар за оставката на Симеонов и протестите: Част от организираната престъпност прави опит за дестабилизиране на страната"}
{"url": "https://pik.bg/%D0%BD%D0%B0%D0%B7%D0%B4%D1%80%D0%B0%D0%B2%D0%B8%D1%86%D0%B8-%D0%B2-%D1%81%D0%B0%D1%80%D0%B0%D0%B8%D1%82%D0%B5-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news796887.html", "text": "В Сараите със сигурност са вдигали наздравици. Темата за охраната на Ахмед Доган и произхода на парите, с които е купил ТЕЦ-Варна, ще бъде смълчана задълго. Докато не се появи някой друг наивен политик, който да дръзне да я \"обговори\", а после да изгори. ДПС ООД пак взе своето. Вдигна цената си в тежкия пазарлък. Оттук нататък те ще са реалният коалиционен партньор, защото патриотите са на земята. Въпросът е дали ГЕРБ вижда смисъл да управлява с тях. Месеци наред Бойко Борисов се опъваше да уволни Симеонов. Кой черпи след оставката на Валери Симеонов? Трябваше да му покажат жълт картон, да го дисциплинират. И изкараха охраните си на улицата. Нека клетите женици от \"протеста на майките\" се самозаблуждават, че заслугата за оставката е тяхна. Всъщност ги употребиха, брутално. Впрочем дали съзнават колко омраза и клетви си докараха, колко мисловно зло сега ще се изсипе връз децата им и как тъпо дискредитираха каузата на инвалидите въобще? Кой ли щеше да им обърне внимание, ако всяка вечер \"националните\" телевизии задъхано не излъчваха прочувствени кадри как запушват поредното кръстовище? А \"националните\" телевизии работят по поръчка. На вездесъщия Падишах от Сараите, архитекта на прехода, несменяемия, гаранта за етническия мир. Всяко правителство може да падне, не и Ахмед Доган. Той ще надживее и системата, която ви убива, така да знаете. Сподели:", "date": "2018.11.17", "title": "Наздравици в Сараите след оставката на Валери Симеонов"}
{"url": "https://pik.bg/%D0%BC%D1%8A%D0%B6-%D0%BE%D1%82-%D1%8F%D0%BA%D0%BE%D1%80%D1%83%D0%B4%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D0%BC%D1%83-news796906.html", "text": "Мъж от Якоруда е настанен в болница със симптоми на обгазяване, но без опасност за живота, след пожар в дома му, съобщава БНР Изгорели са покривът на къщата му, както и стопанска постройка. Причините за пожара са изясняват. В потушаването на огъня са участвали екипи от службите \"Пожарна безопасност и защита на населението\" в Разлог и Якоруда. Те са успели да предотвратят разрастването на огъня в близката гора. Засегнат от пламъците обаче е около 1 декар горски масив. Сподели:", "date": "2018.11.17", "title": "Мъж от Якоруда в болница след пожар в дома му"}
{"url": "https://pik.bg/%E2%80%9E%D0%BC%D0%BE%D0%BD%D1%82%D0%B0%D0%BD%D0%B0%E2%80%9C-%D1%83%D0%B4%D0%B0%D1%80%D0%B8-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%BD%D0%B0-%E2%80%9E%D0%BB%D0%B5%D0%B2%D1%81%D0%BA%D0%B8%E2%80%9C-%D0%B2-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0-%E2%80%9E%D0%B3%D0%B5%D1%80%D0%B5%D0%BD%D0%B0%E2%80%9C-news796953.html", "text": "Втородивизионният „Монтана“ победи на стадион „Виваком Арена Георги Аспарухов“ резервите на „Левски“ с 3:2. Сергей Георгиев в 6-ата минута даде преднина на „Монтана“. До края на полувремето Атанас Кабов и Паулиньо вкараха за „Левски“ за 2:1 за „сините“. В 51-ата минута Атанас Илиев се възползва от грешка на Антъни Белмон и изравни резлутата. Крайното 3:2 за „Монтана“ оформи Борислав Дамянов в 75-ата минута. Двубоят бе изгледан от собственика на „Левски“ Спас Русев и юношата на клуба, вратаря Николай Михайлов. Сподели:", "date": "2018.11.17", "title": "„Монтана“ удари резервите на „Левски“ в контрола на „Герена“"}
{"url": "https://pik.bg/%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%BE%D1%82-%D1%81%D0%B8%D1%80%D0%B8%D0%B7%D0%B0-%D0%BF%D1%80%D0%B8-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D1%8A%D0%B1%D0%B8%D1%82%D0%B8%D1%8F%D1%82%D0%B0-%D0%BE%D1%82-17-%D0%BD%D0%BE%D0%B5%D0%BC%D0%B2%D1%80%D0%B8-1973-%D0%B3-news796867.html", "text": "Daily Hellas, цитиран от \"Фокус\".. Делегация на депутати от СИРИЗА, които са отишли да поднесат венец в памет на събитията в атинския Политехнически университет от 17 ноември 1973 година са били нападнати от леви участници в събитието, които са ги прогонили от района на паметника, съобщава електронното издание Сред пострадалите са образователният министър Костас Гавроглоу, министърът на инфраструктурите Панос Скоурлетис, а също и заместник министърът на отбраната Панагиотис Ригас. Според данни на свидетели делегацията на управляващата СИРИЗА е пристигнала в Политехниката, но леви участници в церемонията са преградили входа на висшето учебно заведение и не са й позволили да влезе в него. Когато представителите на СИРИЗА са настояли да ги пуснат, са ги изгонили. Сподели:", "date": "2018.11.17", "title": "Нападнали депутати от СИРИЗА при отбелязване на събитията от 17 ноември 1973 г."}
{"url": "https://pik.bg/%D1%8F%D0%B6%D1%82%D0%B5-%D0%BF%D0%BE%D0%B2%D0%B5%D1%87%D0%B5-%D0%B1%D0%B0%D0%BD%D0%B0%D0%BD%D0%B8-%D0%B8-%D0%B0%D0%B2%D0%BE%D0%BA%D0%B0%D0%B4%D0%BE-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8%D1%82%D0%B5-%D0%BE%D1%82-%D0%B8%D0%BD%D1%81%D1%83%D0%BB%D1%82%D0%B0-%D0%B8-%D0%B8%D0%BD%D1%84%D0%B0%D1%80%D0%BA%D1%82-news796920.html", "text": "До този извод да стигнали изследователи от Университета в Алабама. Просто тези два плода са богати на калий, който поддържа еластичността на артериите. Изследователите смятат, че калият влияе на гените, свързани с еластичността на артериите. Предишни изследвания показаха, че когато артериите губят еластичност, рискът от инфаркт и инсулт се увеличава. За да предотвратите инсулт или инфаркт, достатъчно е на ден да изяждате по един банан или едно авокадо в повече. Сподели:", "date": "2018.11.17", "title": "Яжте повече банани и авокадо, за да се предпазите от инсулта и инфаркт"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-71-%D0%B4%D1%83%D1%88%D0%B8-%D0%BD%D0%B0%D0%B4-1000-%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-news796875.html", "text": "Броят на безследно изчезналите лица в горския пожар Camp Fire в Северна Калифорния надхвърли 1 000 души. Жертвите на стихията се увеличи от 63 на 71 души, съобщи БГНЕС, цитирани от Нова телевизия. Властите се надяват, че сред безследно изчезналите ще се окажат хора, които просто не са могли да се свържат със своите близки. Това е най-смъртоносният пожар в щата. Огънят изпепели площ от 560 квадратни километра, унищожени бяха 12 000 сгради и евакуирани бяха около 50 000 души. Пожарът продължава да бушува заради силния вятър и сухото време. В някои места огънят се движи с 80 км/час. Сподели:", "date": "2018.11.17", "title": "Жертвите на пожара в Северна Калифорния достигна 71 души, над 1000 са изчезнали"}
{"url": "https://pik.bg/%D0%B5%D0%B4%D0%B8%D0%BD-%D1%86%D0%B8%D0%BD%D0%B8%D0%BA-%D1%81%D0%B8-%D0%BE%D1%82%D0%B8%D0%B4%D0%B5-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B0-%D0%BA%D0%BE%D0%B3%D0%B0-%D1%89%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82%D0%B5-%D0%BF%D1%80%D0%B5%D0%B4-%D1%81%D0%B0%D1%80%D0%B0%D0%B8%D1%82%D0%B5-%D0%B2-%D0%B1%D0%BE%D1%8F%D0%BD%D0%B0-%D0%BA%D0%BE%D0%B3%D0%B0-%D1%89%D0%B5-%D0%BF%D0%BE%D0%BF%D0%B8-news796940.html", "text": "Държавна сигурност защо ни откраднаха държавата? Ослепелият, оскотял, овчедушен народ...какво друго да направи, освен да услужи на душманина си? Сега някакъв депутат от ДПС казал: \"Радвайте се, братя, един циник си отиде от политиката\". Това - за Валери Симеонов. Измамниците говорят за морал. Проституиращите се пишат за праведници. Най-големите циници и престъпници в българската политика през целия преход са се спотаили в турската етническа партия, която функционира противно на всякакви конституционни норми. По този повод обаче ням а протести, блокирани пътища, затворени граници, барикади и крясъци \"оставка\". Тия типове приватизираха големите предприятия, държат всички лостове в съдебната система, контролират спецслужбите, вдигат и свалят правителства, инсинуират улични брожения, а после се пишат гаранти на социалния мир. Кога ще отидете да им потърсите сметка пред Сараите в Бояна? Или пред палатите в Отманли, издигнати насред публичния плаж? Кога ще попитате турците - агенти на Няма да отидете, разбира се. В България се излиза на протест, само ако плащат. Останалото е биене в гърдите през фейсбука, виртуален бабаитлък. Сподели:", "date": "2018.11.17", "title": "\"Един циник си отиде от политиката\". А кога ще протестирате пред Сараите в Бояна? Кога ще попитате турците от ДС защо откраднаха България?"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B3%D1%80%D0%BE%D0%BC%D0%BD%D0%BE-%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5-%D0%B8%D0%B7%D0%BD%D0%B5%D1%80%D0%B2%D1%8F-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BA%D1%80%D0%B0%D0%B9-%D0%BC%D0%BE%D0%BB%D0%B0-%D0%BD%D0%B0-%D0%B1%D1%83%D0%BB-%D1%87%D0%B5%D1%80%D0%BD%D0%B8-%D0%B2%D1%80%D1%8A%D1%85-%D0%B2-%D1%81-news796989.html", "text": "Изключително натоварено е движението в района на търговския център на бул. „Черни връх“, съобщават очевидци, цитирани от \"Фокус\". По думите му преминаването в участъка отнема над един час. Образувалата се тапа е изнервила част от шофьорите. Очаква се в следващите часове движението в района да се нормализира. Сподели:", "date": "2018.11.17", "title": "ОТ ПОСЛЕДНИТЕ МИНУТИ: Огромно задръстване изнервя шофьорите край мола на бул. \"Черни връх\" в София"}
{"url": "https://pik.bg/%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D1%81-%D0%B4%D0%B2%D0%B5-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%BE%D1%82-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-news796849.html", "text": "За трета поредна година Министерство на туризма ще връчи своите годишни награди. Категориите са 16, а кандидатурите - 132. Велинград е номиниран за две от категориите - „Община на 2018 г. за балнео и СПА туризъм” и „Туристическо събитие” за проведеното през април „Най-голямо боядисване на яйца в света” и идеята така да се атакува рекордът в \"Гинес\". Исторически музей - Велинград, като част от „Стоте национални туристически обекта”, е включен в надпреварата за категория „Изборът на българите”. Онлайн гласуването, което ще определи победителите, вече стартира и ще продължи до 24 часа на 5 декември. Призьорите ще бъдат обявени на 11 декември 2018 г. Велинград спечели в Първите годишни награди през 2016 г. първо място в категория „Община за балнео и СПА туризъм\", а през 2017-а взе втора награда в същата категория. Сподели:", "date": "2018.11.17", "title": "Велинград с две номинации от Министерството на туризма"}
{"url": "https://pik.bg/%D0%B7%D0%B0-%D1%87%D0%B0%D1%81%D0%BE%D0%B2%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%BE-12-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%BE%D1%82-%D1%81%D1%82%D0%B0%D0%BC%D0%B1%D0%BE%D0%BB%D0%B8%D0%B9%D1%81%D0%BA%D0%B8-news796925.html", "text": "12-годишният Даниел Дехтеров от Стамболийски, който е изчезнал вчера сутринта, е открит няколко часа по-късно в Пловдив, съобщиха от полицията, цитирани от Нова телевизия. Родителите на детето бяха притеснени, тъй като синът им има проблеми с ориентацията за време и пространство. Те веднага са подали сигнал за издирването му. Преди да бъде намерен, Дехтеров бил забелязан на автогара „Север” в Пловдив. От областната дирекция на МВР не дават подробности къде точно е било намерено момчето. Сподели:", "date": "2018.11.17", "title": "За часове откриха изчезнало 12-годишно момче от Стамболийски"}
{"url": "https://pik.bg/%D1%86%D1%80%D1%83-%D1%81%D0%BC%D1%8F%D1%82%D0%B0-%D1%87%D0%B5-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%B5-%D0%BF%D0%BE%D1%80%D1%8A%D1%87%D0%B8%D1%82%D0%B5%D0%BB-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B0-%D0%B4%D0%B6%D0%B0%D0%BC%D0%B0%D0%BB-%D1%85%D0%B0%D1%88%D0%BE%D0%B3%D0%B8-news796880.html", "text": "Според анализ на ЦРУ коронованият принц на Саудитска Арабия Мохамед бин Салман е разпоредил убийството на журналиста Джамал Хашоги в Турция, съобщава „Би Би Си“, като се позовава на публикации в няколко американски медии. Източници от разузнавателните среди са коментирали пред АП и „Вашингтон Пост”, че към момента няма доказателство за пряка връзка, но сложната операция в консулството на петролната монархия в Истанбул със сигурност е била проведена с одобрение от най-високите нива на държавното управление. ЦРУ има данни, че саудитският посланик в САЩ и брат на принца е провел телефонен разговор с Хашоги, в който го е уверил, че е безопасно да посети консулството в Истанбул – мястото, където по-късно журналистът бива убит от служители на тайните служби. Официално никой във Вашингтон не коментира публикациите, но източници от ЦРУ твърдят, че и Белият дом, и Държавният департамент са получили данните от анализа. Убийството на Хашоги, критик на сегашната власт в Саудитска Арабия и ветеран в политическите процеси в Близкия Изток, предизвика голям международен отзвук. Турция реагира особено остро, като се наложи в южната ни съседка на извънредни посещения да идват множество високопоставени саудитски представители. Сред тях – и главният прокурор на кралството, който ще иска смъртни присъди за петима замесени в убийството. Тезата на Риад е, че обвинените са действали на своя глава и никой в управлението на кралството не е искал да се стига до отнемане на живот. Сподели:", "date": "2018.11.17", "title": "ЦРУ смята, че саудитският принц е поръчител на убийството на журналиста Джамал Хашоги"}
{"url": "https://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%B5-%D0%B2-%D1%80%D1%83%D1%81%D0%B8%D1%8F-%D0%B8%D0%BB%D0%B8-%D1%82%D1%83%D1%80%D1%86%D0%B8%D1%8F-news796909.html", "text": "Според все още непотвърдена информация бившият македонски премиер Никола Груевски вече е напуснал Унгария. Това съобщи пред „Фокус“ висш представител на ВМР-ДПМНЕ. За Груевски е издадена международна заповед за задържане, като той се издирва от Интерпол. Бившият премиер на Македония е осъден на две години затвор за незаконно придобиване на „Мерцедес“. Срещу него се водят още няколко дела. Според информацията, като крайна дестинация на издирвания македонски политик в момента се посочват Русия и Турция. Сподели:", "date": "2018.11.17", "title": "Бившият премиер на Македония Никола Груевски е в Русия или Турция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D0%B2%D1%8A%D0%BF%D1%80%D0%BE%D1%81-%D0%BA%D1%8A-news796810.html", "text": "\"Познавам бегло Валери Симеонов, но се отнасям с респект към него. Защото е политик с характер. В случая постъпи много мъжки и достойно, лоялно към премиера Борисов. Очевидно поговорката \"Дума дупка не прави\" не важи в политиката\", каза пред ПИК депутатът от ГЕРБ Георги Марков в коментар на оставката на вицепремиера Валери Симеонов. Българите сме си създали синдром по Коледа да си сваляме правителствата. \"Спомням си през 1989 г. като бях депутат във Великото НС, как през нощта на 30 срещу 31 декември избрахме Димитър Попов за премиер. Съжалявам, че ГЕРБ не се вслуша в предложението ми пред ПИК, прочетено от четвърт милион българи, да свика митинг в защита на правителството и на конституционния ред в страната\", поясни Марков по повод свое интервю пред медията ни преди дни (ВИЖТЕ В ОЩЕ ПО ТЕМАТА). Начинът, по който се провеждали протестите, бил противоконституционен, категоричен е той. \"Готвят пуч на Борисов, затова трябва ГЕРБ да свика митинг. Бойко ни дърпа от Балканите към Европа, ние го дърпаме от Европа към Балканите\", категоричен е Георги Марков. Към симпатизантите той отправи призив: \"Къде си вярна ти любов народна, не разбирате ли, че ни чака дълга политическа агония?\" Сподели:", "date": "2018.11.17", "title": "САМО В ПИК! Георги Марков с разбиващ коментар след оставката на Валери Симеонов и въпрос към феновете на ГЕРБ: Къде си, вярна ти любов народна? Не разбирате ли, че ни чака дълга политическа агония"}
{"url": "https://pik.bg/%D0%B4%D0%BD%D0%B5%D1%81-%D0%B5-%D0%BF%D1%80%D0%B0%D0%B7%D0%BD%D0%B8%D0%BA%D1%8A%D1%82-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D1%81%D0%B2%D0%B5%D1%82%D0%B8%D1%82%D0%B5%D0%BB%D0%B8---%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D0%B5-%D0%B7%D0%B0%D1%81%D0%BB%D1%83%D0%B6%D0%B8%D0%BB-%D1%82%D0%B0%D0%B7%D0%B8-%D0%BF%D0%BE%D1%87%D0%B8%D1%82-news796816.html", "text": "Като станал епископ в Неокесария, имало само 17 християни, а преди смъртта си узнал, че в града са останали 17 езичници. Проявил добродетелни дела и пазил Църквата от ереси. Смята се, че блажената кончина на св. Григорий Неокесарийски била между 266 и 270 година. Недълго преди смъртта си (през 264 г.) той, заедно с брат си Атинодор, епископ на Понт, присъствал на Антиохийския събор против Павел Самосатски. Освен чудесния по своя произход символ на вярата, на св. Григорий Неокесарийски принадлежат 'Каноническо послание\" (по повод нападението на Понт и на цяла Мала Азия от борейците и готите) и \"Похвално слово за Ориген\". Мощите на св. Григорий Чудотворец първоначално били в създадения от него Неокесарийски храм. През 1587 г. главата на светеца била пренесена в Улисипон (Лисабон). - Св. Григорий, епископ Неокесарийски, Чудотворец - като християнин обикнал молитвата и пустинния живот. Верните усърдно се молили да им стане епископ и Бог изпълнил желанието им. Сподели:", "date": "2018.11.17", "title": "Днес е празникът на един от най-великите светители - ето с какво е заслужил тази почит"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BA%D0%B0%D0%BA%D0%B0%D1%82%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B7%D0%B0-%D0%B1%D1%80%D0%B0%D1%82-%D1%81%D0%B8-%D0%B8-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%B8%D0%BA%D0%BE%D0%B3%D0%B0--news796901.html", "text": "„За съжаление вече повече от 20 години, въпреки че съм по-голямата, съм в сянката на брат ми. Дълги години съм детски лекар и се надявам пациентчетата ми и родителите им да ме помнят като доктор Иванова, която е била до тях\", призна в ефира на Нова телевизия сестрата на Бойко Борисов д-р Красимира Иванова, шеф на отделението по неонатология към болница \"Света София\". Доктор Иванова признава, че никога не дава съвети на брат си. „Не искам в един момент да ми каже: „Абе, како това не е така“ – заявява доктор Красимира Иванова. - Имаме едно негласно споразумение с него. Че в редките моменти, в които се виждаме, си говорим за нещата у дома. Неговата работа е там, а моята – тук в болницата. Около него има много хора, които имат претенции, че разбират от здравеопазване. Може би е наближило времето да поговоря с брат ми за една детска болница. Говорили сме си с много министри, с консултанти. С доктор Дариткова, която е в момента в парламента.  Това е моя лична мечта. Иначе животът ми не е претърпял кой знае каква промяна заради брат ми. Имаше един момент, в който исках да видя доколко съм запазила интелекта си. Реших да се явя на конкурс за директор на болница „Шейново“. Това бе авантюра за мен. Бе ясно че няма как да се случи. Бях наясно, че ще има интерпретации, че съм назначена защото съм сестра на Борисов. На третия кръг ме предупредиха за това и се отказах“. Доктор Красимира Иванова се връща в спомените от детството си и за живота с брат си. „Имахме номрално детство. В Банкя – разказва тя. - Сред грижовни родители. Аз бях по-палава и може би заради това по-рано тръгнах на училище. Помежду ни  никога не сме се карали. Винаги сме имали страхотни и близки отношения. В личен план никога не съм искала той да се занимава с политика. Винаги съм си давала ясна сметка как стоят нещата, знаеш че близостта става доста ограничена. Когато искаш да споделиш и най-елементарни неща си казваш, че точно сега няма как да го безпокоиш. Единственото, което ми пречи е, че мога сега по-рядко да го виждам. Доста често ми се случва да идват при мен с молби към брат ми. Наскоро една жена доиде и ми обясни, че иска достъп до брат ми, защото я измамили с 5 000 лв. и иска да си върне парите. Това обаче няма как да стане. Пишат се и писма. На два пъти имаше и писма с обяснения в любов. Отварям плик, а вътре друг, със сърчица, за него.  Не съм го занимавала. Когато се разболях, първият на когото се обадих бе той. Попита ме дали имам кола, за да стигна бързо до болницата. Казах че имам и това е. Дясната ми страна в един момент се паразилиза. Всичко бе на момента. Стана ясно че трябва да ме опирират. Когато дойдох в съзнание след операцията, брат ми бе до мен и той попита дали искам да ме лекуват в чужбина, но аз отказах категорично. Много ми липсва. Чуваме се за кратко по телефона и му казвам всеки път, че страшно ми е домъчняло. И той каза, че много иска да ме прегърне. Успяваме да се видим веднъж на три-четири месеца. Непрекъснато го съветвам да почива повече, защото е страшно уморен“. Доктор Красимира Иванова говори и за това, кои, според нея, са най-големият успех и най-големият проблем на брат й. „Най-големият му успех е може би това, което постигна във външната политика на България – коментира доктор Иванова. - Мисля, че имаме доста по-голям авторитет навън. По природа той е много добър човек. Който много вярва в приятелството. Може би в дадени ситуации се предоверява и това му е голям проблем.. В определени моменти и ситуации се е доверил на недотам правилните хора. Вече не ме нараняват нещата, когато го критикуват. В началото всичко приемах изключително лично. Много нощи не съм спала, плакала съм. Но с годините човек свиква и казваш: „Айде, пътувайте. Аз по-добре знам“. Сестрата на Бойко Борисов говори и по актуалната тема с протестите. „Живеем във времена на демокрация и всеки човек може да каже позицията си – казва тя. – Всеки гледа от своята камбанария. И на мен бензинът ми е скъп за заплатата, която получавам. Има хора, които са прекалено заети с професията, с отглеждането на децата си за да се озоват на дадено място, а други са явно по-свободни. Нямам притеснения. Животът е едно виенско колело. Каквото решат хората, така ще бъде. Брат ми е мъжкар и щади семейството си. Никога не би хленчил в тежки ситуации. Всичко приема по мъжки. След десет години си пожеалвам все още да съм на работа. От сърце му желая на брат ми след десет години да е здрав и да се наслаждава на човешко спокойствие. Много ми се иска да не е в пнолитиката“. Сподели:", "date": "2018.11.17", "title": "ЕКСКЛУЗИВНО! Каката на Бойко Борисов в откровена изповед за брат си и за протестите: Никога не съм искала той да се занимава с политика"}
{"url": "https://pik.bg/b92-%D0%B0%D0%BA%D0%BE-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%B4%D0%B0-%D0%BD%D0%B8-%D0%BD%D0%B0%D1%80%D0%B0%D0%BD%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B4%D0%BE%D0%B9%D0%B4%D0%B5-%D0%B2-%D0%B1%D0%B5%D0%BB%D0%B3%D1%80%D0%B0%D0%B4%E2%80%9C-news796870.html", "text": "B92, цитиран от \"Фокус\". „Ако френският президент Еманюел Макрон има намерение да нарани Сърбия, няма да дойде в Белград“. Това е заявил в петък пред Първа телевизионна програма секретарят на сръбския президент Никола Селакович, информира белградската медия Той е имал предвид неприятност при подредбата на местата за тържествата на 11 ноември,неделя, когато в Париж се отбеляза 100-годишнината от края на Първата световна война. Президентският секретар е съобщил също, че в Белград очакват Макрон на 6 и 7 декември и се готвят да го посрещнат \"по правилния начин, както се посреща съюзник, който преди 100 години ни помогна да победим и да се обединим.\" После Селакович е уточнил:\"Това добро партньорство с Франция беше нарушено през нещастните 90-т години на 20 век, а напоследък с неприятната протоколна грешка при отбелязване на столетието от края на Първата световна война\". \"Ако Макрон има намерение нарочно да ни обиди, няма да дойде в Белград,\" е казал секретарят на Александър Вучич пред телевизията и е акцентирал, че това ще е първа визита на френски президент в Република Сърбия. Що се отнася до „протоколната грешка“ , допусната на церемонията в Париж на 11 ноември, Селакович е пояснил, че протоколът се изготвя от страната-домакин, а в него президентът на Сърбия не е бил включен. Сподели:", "date": "2018.11.17", "title": "B92: \"Ако Макрон иска да ни нарани, няма да дойде в Белград“"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D0%B1%D1%80%D0%B0%D1%82-%D0%B8-%D1%81%D0%B5%D1%81%D1%82%D1%80%D0%B0-%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B2-%D0%B2%D0%BB%D0%B0%D0%BA%D0%B0-%D0%BA%D1%80%D0%B0%D0%B9-%D0%B2%D0%B0%D0%BA%D0%B0%D1%80%D0%B5%D0%BB-news796927.html", "text": "Повдигнати са обвинения след убийството във влака край Вакарел, съобщава Нова телевизия. 38-годишният Красимир Мутафчийски е посочен от разследващите като извършител, а сестра му Запринка - като помагач. Двамата остават в ареста за следващите 72 часа. Както е известно, вчера сутринта във влака за Истанбул след забележка заради силна музика в купето, беше намушкан 50- годишен мъж, който почина от раните си. Двамата извършители - брат и сестра - опитаха да избягат, но бяха заловени от полицията. Красимир има множество регистрации за просия, а сестра му Запринка -  за набиране на момичета за проститутки. Сподели:", "date": "2018.11.17", "title": "Обвинения за брат и сестра след убийството във влака край Вакарел"}
{"url": "https://pik.bg/%D1%87%D0%B5%D1%80%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B0-%D0%B4%D0%B5%D0%B2%D0%B5%D1%82-news796904.html", "text": "Ежегодно, третата неделя на месец ноември се отбелязва като Световен ден за възпоменание на жертвите от пътнотранспортни произшествия, съобщава „Конкурент“.  Решението за това е от 26 октомври 2005 г. и е на Генералната асамблея на ООН. Календарният ден за възпоменание тази година е 18 ноември. От началото на 2018 г. при тежки пътнотранспортни произшествия в област Видин са загинали девет души - седем мъже и две жени. Сред тях един гръцки и един румънски гражданин. Жертвите са на възраст от 30 до 57 години. Областната дирекция на МВР-Видин е изпратила списъка с имената им във Видинската света митрополия, за да бъдат споменати, съгласно църковните канони при службите в храмовете на 18 ноември. „Уважаеми жители на област Видин, Нека всички заедно, в неделя, почетем паметта на загиналите при катастрофи. Нека всички бъдем дисциплинирани участници в движението по пътищата, нека бъдем и по-толерантни един към друг. Да бъдем разумни и отговорни, обединени в името на живота”, призовават служителите на видинската полиция. Сподели:", "date": "2018.11.17", "title": "Черна статистика: Жертвите на пътя във Видинско от началото на годината са девет"}
{"url": "https://pik.bg/%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%89%D0%B8%D1%82%D0%B5-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BF%D0%BE-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%B5%D1%81-news796916.html", "text": "Разговорите за бюджета на ЕС за 2019 г. бяха прекъснати късно снощи, след като преговарящите от Европейския парламент, напуснаха преговорите, съобщи германски представител, цитиран от ДПА, БТА и Нова телевизия. Очаква се преговорите да бъдат възобновени в понеделник, каза Бетина Хагедорн, парламентарен държавен секретар в германското финансово министерство. Според източници от ЕС сред спорните въпроси на преговорите снощи между финансовите министри и преговарящи от Европейския парламент е бил въпросът за помощта за сирийските бежанци в Турция. Двете страни се опитват за изгладят различията си, което често е напрегнат процес. Държавите-членки обикновено искат да ограничат разходите, а евродепутати защитават по-високите разходи. За 2019 година Европейският парламент призова за бюджетни разходи на стойност 149,3 млрд. евро. Това е малко над сумата, за която са се договорили страните членки - 148,2 млрд. евро. Сподели:", "date": "2018.11.17", "title": "Преговарящите от Европейския парламент напуснаха преговорите по бюджета на ЕС"}
{"url": "https://pik.bg/10-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%B2%D0%B4%D0%B8%D0%B3%D0%BD%D0%B0-%D0%BD%D0%BE%D0%B6-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0-%D0%BE%D1%82-%D0%B4%D0%BE%D0%BC-news796793.html", "text": "10-годишно момче от център за настаняване от семеен тип в Благоевград грабна нож и заплаши питомците на дома и персонала. Инцидентът станал към 19 ч. в четвъртък в социалния дом на ул. „Хайдукови” в Благоевград. По време сервирането на вечерята, детето, което живее в дома заедно с брат си, грабнало нож от кухнята и започнало да го размахва срещу останалите обитатели на центъра и персонала. След това пък заплашвало, че ще се самоубие. Ножът му е отнет от служител в социалното жилище, а детето заведено на преглед в МБАЛ-Благоевград. Докато то било на преглед, брат му започнал да буйства, вследствие на което е счупено стъкло на входната врата на центъра за настаняване. Има съмнения, че 10-годишният питомец на дома, преди да се прибере, е пушил марихуана, което е предизвикало агресията му. Същото дете е проблемно, и преди е проявявало агресия. След медицинския преглед е върнато в социалния дом. Сподели:", "date": "2018.11.17", "title": "10-годишно момче вдигна нож срещу деца от дом"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%BE%D0%BB%D0%BE%D0%B3%D1%8A%D1%82-%D0%B2%D0%B0%D1%81%D0%B8%D0%BB-%D1%82%D0%BE%D0%BD%D1%87%D0%B5%D0%B2-%D0%B7%D0%B0-%D0%B1%D0%BB%D0%BE%D0%BA%D0%B0%D0%B4%D0%B8%D1%82%D0%B5-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B4%D0%B0-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B5-%D0%BF%D0%B0%D0%B3%D1%83%D0%B1%D0%BD%D0%B8-%D0%B7-news796705.html", "text": "В същото време групи протестиращи от цялата страна обявяват в социалните мрежи грандиозни блокади в неделя. Очаква се окупация на Народното събрание и на Министерския съвет. В постовете се призовава президентът Румен Радев да суспендира Конституцията и да обяви извънредно положени за сваляне от власт на легитимното правителство на Бойко Борисов. Потърсихме за коментар на страховитата ситуация социолога от агенция „Сова Харис“ Васил Тончев. - Аз не очаквам да има бърза развръзка, защото изходите от ситуацията не са ясни. Констатацията ми е, че протестите се задълбочават, защото няма диалог. Няма разговор и затова нещата ще стават по-сериозни, разломът става все по-голям. - Те не са двете страни в случая. Мисля, че дългосрочно техните пътища се разграничават. Както се казва – единият влиза, другият излиза. Въпросът е това да стане легално, да бъдат спазени демократичните процедури и да не се стигне до сътресения, които са вредни за страната и могат да са пагубни. Нещата обаче не стават от днес за утре. Това е дългосрочен процес. Проблемът не е между тях двамата. Тяхното противопоставяне е на друго ниво, то е частен случай. Проблемът между протестиращите и управляващите е съвсем друг. Той е на морална основа. Между другото, протестите през 2013-2014 г. също бяха на морална основа. Обещават се реформи, но като няма резултат, масата казва: „Ние не искаме така!“ - Тя трябва да се търси. Това е гражданското общество. Натискът, който оказват гражданите, е върху властта, за да могат да я държат под контрол. Това ни липсва у нас, в България. Но този механизъм не е изработен, макар че като общество доста се развиваме през последните години в посока отстояване на исканията си. Когато властта е под контрол, тогава нещата стават съвсем други. Средата ще стане друга, ще се справяме с корупцията и нещата ще започнат да се оправят. Сподели:", "date": "2018.11.17", "title": "САМО В ПИК! Социологът Васил Тончев за блокадите на улицата: Властта да не допусне пагубни за страната сътресения"}
{"url": "https://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-news796921.html", "text": "Протестите във Франция срещу повишаването на цените на горивата взеха жертва, съобщава германският национален ежедневник Die Welt, цитиран от „Фокус“. Жертвата е жена, която е била прегазена от автомобил. До трагичния инцидент се е стигнало, след като шофьор е попаднал на улична блокада. Жената е паднала на пътя и е била прегазена, поясни френският министър на вътрешните работи Кристоф Кастанер. Произшествието се е случило северно от град Гренобъл в Югоизточна Франция, регион Рона-Алпи. Днес във Франция е обявен национален протест срещу по-високите цени на горивата. Първите демонстранти се събраха в източната част на Париж още в 70:00 часа местно време (б.р. 08:00 часа българско време). Сподели:", "date": "2018.11.17", "title": "Един загинал при протестите във Франция срещу повишаването на цените на горивата"}
{"url": "https://pik.bg/%D0%B7%D0%B0%D1%80%D0%B0%D0%B7%D0%B0%D1%82%D0%B0-%D0%BF%D0%BB%D1%8A%D0%B7%D0%BD%D0%B0-%D1%85%D0%B5%D0%BF%D0%B0%D1%82%D0%B8%D1%82-%D0%B0-%D0%B2%D1%8A%D1%80%D0%BB%D1%83%D0%B2%D0%B0-%D0%B2%D1%8A%D0%B2-%E2%80%9E%D1%84%D0%B0%D0%BA%D1%83%D0%BB%D1%82%D0%B5%D1%82%D0%B0%E2%80%9C-news796790.html", "text": "Най-големият епидемичен взрив от хепатит А към момента е в столичния квартал „ Факултета .” Пикът обаче вече отшумява и обстановката започва да се успокоява, обясни пред Дарик главният здравен инспектор д-р Ангел Кунчев. Той подчерта, че по отношение на Хепатит А тази година не може да се говори за епидемия , тъй като броят на заразените е с 900 по-малко, отколкото през 2017 година. Освен София, други места с повишена заболяемост са община Струмяни, както и няколко села около Ловеч, Тетевен и Монтана. Един от сложните въпроси тук е как, ако спазваме хигиенни навици , да се предпазим от заразена храна. „Вече има успокояване на обстановката, която ще продължи около месец-месец и половина и после съвсем ще се нормализира. Това не е нещо извънредно. Хепатит А е доста разпространен в България. Хубавото е, че е най-леко протичащият от всички хепатити, но все пак не искаме да го подценяваме. Това си е сериозно заболяване“, каза Кунчев. Той даде няколко съвета : „Първо, спазване на хигиенни изисквания, защото това е типична болест. Замърсена вода, храна, ръце. Това е основният механизъм. Второто е имунизацията, тъй като има ефективна ваксина срещу този хепатит“. „Човек, който е получил пълната имунизационна доза , е предпазен за цял живот“, допълни специалистът. По думите в случая е контактно-битов механизмът, хората си го предават един на друг поради занижена хигиена. „ Вирусът е много издръжлив и дори седмици и месеци във външна среда и при по-ниски температури издържа. Това значи, че там, където има замърсени места, особено отходни води, течащи свободно, концентрацията на вируса е голяма и човек може да си замърси ръце, крака, обувки, да го внесе вкъщи и при по-ниска хигиена да зарази и някой от семейството“, посочи д-р Кунчев. Това е едно от инфекциозните заболявания с най-дълъг инкубационен период . Достига дори до месец и половина и затова е по-трудна борбата с него, обясни специалистът. „Каквото и да предприемете в момента, ефектът се вижда след месец, месец и половина“, каза още д-р Ангел Кунчев. Сподели:", "date": "2018.11.17", "title": "ЗАРАЗАТА ПЛЪЗНА: Хепатит А върлува във „Факултета“"}
{"url": "https://pik.bg/%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D1%85%D0%BE%D1%82%D0%B5%D0%BB-%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-news796844.html", "text": "Som Hotels е испанска хотелска верига, която ще отвори първия си женски хотел в Майорка, Испания, следващата пролет. Хотелът Som Dona Women Only ще се намира в Порто Кристо и ще е разположен на западното крайбрежие на остров Майорка. Той ще приема само жени над 18 години. Собственикът на веригата Джоан Енрик Капела разказва пред \"Интернешънъл Нюз\" за начинанието си: \"Не става въпрос за каквито и да било намеци, свързани с правата на жените или феминизма, а единствено и само за задоволяване на нарастващото търсене. Идеята за хотел, предназначен само за жени, се ражда, след като хотелската верига провежда проучване, в което жените проявили изумителен интерес към създаването на хотел изцяло за жени. Идеята е съчетана с \"нарастващата бизнес тенденция, фокусирана върху женската аудитория.\" Хотел Som Dona ще разполага с 39 елегантни стаи в розов и бял интериор. Той ще предлага и басейн, безплатен Wi-Fi интернет, здравословна кухня, спа център, музика на живо и бар на покрива. За гостенките ще се грижи предимно женски персонал, съобщава \"Уомън.бг\". \"Стремежът ни е повечето от служителите ни да бъдат жени. Една от нашите цели е също така да дадем възможност на дамите да се реализират в професии, традиционни и типични в повечето случаи за мъже\", пояснява Йоан Енрик Капела. Той уточнява още, че освен комфорта, една от най-важните грижи на хотела ще бъде да осигурява чувство на безопасност и независимост за всяка една от клиентките си. Веригата Som Hotels обявява, че за нея са важни прозрачността, честността, равенството и културният обмен. Тя управлява други пет хотела в Майорка. Неотдавна пък друга бизнес дама, от Финландия, откри островен курорт само за жени със същата идея - да предостави на представителките на нежния пол условия да прекарат свободното си време на спокойствие и по женски. Сподели:", "date": "2018.11.17", "title": "Отвориха първия хотел само за жени"}
{"url": "https://pik.bg/%D0%B1%D0%BB%D0%B8%D0%B7%D0%BE-270-000-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%B1%D0%B5%D0%B6%D0%B0%D0%BD%D1%86%D0%B8-%D1%81%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0%D0%BB%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B8-news796840.html", "text": "Близо 270 000 сирийски бежанци са се завърнали в страната си през последните месеци, съобщи генерал Михаил Мизинцев - шеф на Националния център за управление на отбраната, цитиран от Асошиейтед прес. Общо в родните си места отпреди войната са се върнали над милион и половина сирийски бежанци като 1 250 000 са вътрешно разселени лица, а над 268 000 са се върнали от чужбина, заяви руският военен представител. Според него в момента се наблюдава активно движение както на сирийско-ливанската граница, така и на йорданската. Като пример Мизинцев посочи, че само през граничния пункт Насиб от Йордания в Сирия се връщат големи групи от по няколко хиляди човека всеки ден. Москва и властите в Дамаск насърчават бежанците да се завръщат, като ги уверяват, че боевете са стихнали, отбелязва АП. Западните правителства обаче твърдят, че е твърде рано да се стимулира завръщането им поради страх от репресии срещу тях в контролираните от правителството територии при липсата на цялостно политическо споразумение за бъдещето на Сирия. Сподели:", "date": "2018.11.17", "title": "Близо 270 000 сирийски бежанци са се завърнали в страната си"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D1%82-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BF%D1%8A%D1%82-%D0%B1%D1%83%D1%80%D0%B3%D0%B0%D1%81---%D0%BC%D0%B0%D0%BB%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news796694.html", "text": "От месеци пътят пропада и ако не бъде ремонтиран скоро може да стане голям инцидент. Това е един от главните пътища за Турция, предаде БНТ. Оттук минава целият трафик за КПП „Малко Търново”. Проблемът със свлачището на пътя се е появил преди повече от три месеца. Днес от Агенция „Пътна инфраструктура“ започваха проучване на пътя, за да се види какво е предизвикало. Кметът на Малко Търново се надява резултатите от проучването на АПИ да станат бързо и ремонтът на пътя да започне скоро. Агенция Пътна инфраструктура започнаха проучване на свлачището на международния път Бургас - Малко Търново. Сподели:", "date": "2018.11.17", "title": "Проучват свлачище на международния път Бургас - Малко Търново"}
{"url": "https://pik.bg/%D1%83%D0%BD%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BE%D1%82%D1%80%D0%B8%D1%87%D0%B0-%D0%B4%D0%B0-%D0%B5-%D0%BF%D0%BE%D0%BC%D0%B0%D0%B3%D0%B0%D0%BB%D0%BE-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-news796837.html", "text": "“Алсат-М”, цитиран от \"Фокус\". От кабинета на унгарския премиер Виктор Орбан отказват да са помагали за бягството на Никола Груевски, информира излъчващият на албански скопски телевизионен канал В отговора си до медиите по случая Будапеща в петък обяви, че “всичките процедури се извършват от унгарските власти, но не на правителството”. „Унгарската граница и Канцеларията за имиграция, както и агенцията за сигурност, но не и правителството, са решили от съображения за сигурност Груевски да подаде искането си в Будапеща. Става дума за един екс-премиер, който е получил закани за живота си и несправедлив съдебен процес. Това е извънреден случай“, се казва в изявлението на правителството на Унгария. По повод екстрадицията на Груевски от Будапеща, се съобщава, че официална молба от Скопие няма и че когато я получат, ще действат според унгарските закони. „Унгария не е получила все още такова официално искане за екстрадиция. Но и ако го получим, ще се съобразим със законните процедури”. се казва в правителственото съобщение. От Будапеща твърдят, че Орбан и Груевски не са се срещали, след като той е поискал убежище. От там се съобщава, че не е упаржняван никакъв натиск от ЕС и НАТО за приемането на Груевски, който е преследван от съдебните органи в собствената си родина, се съобщава в официалното изявление на унгарското правителство. Сподели:", "date": "2018.11.17", "title": "Унгарското правителство отрича да е помагало за бягството на Никола Груевски"}
{"url": "https://pik.bg/%D0%B3%D0%BB%D0%BE%D0%B1%D1%8F%D0%B2%D0%B0%D1%82-%D0%BA%D0%BC%D0%B5%D1%82%D0%BE%D0%B2%D0%B5-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-news796769.html", "text": "Повече отговорности за кметовете след приетия на първо четене Закон за чистотата на въздуха. Те вече ще носят лична отговорност и ще бъдат глобявани, ако не изпълнят Програмата за намаляване на замърсителите. Глобата ще е между 1000 и 5000 лв. Наказания ще има и за обектите, които разпространяват твърдо гориво, ако то е некачествено. Ако има несъответствие с изискванията за качество, глоба ще плащат и търговците и вносителите на горива. Сподели:", "date": "2018.11.17", "title": "Глобяват кметове заради мръсния въздух"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B2-%D0%B0%D0%B2%D1%82%D0%BE%D1%88%D0%BA%D0%BE%D0%BB%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news796750.html", "text": "В две автошколи в Пловдив и в Пазарджик са констатирани нарушения след съвместна операция на служители от „Икономическа полиция“, ГДНП, Националната агенция за приходите и Изпълнителната агенция „Автомобилна администрация“, съобщават от МВР. В автошкола в Пловдив са установени пропуски при отчитането на приходите, за което е съставен протокол. При проверка на друг учебен център за подготовка на водачи в Пазарджик е установено, че дружеството е издало допълнителни картони на кандидат-курсистите, преместени от друга автошкола, което е в разрез с установените правила. Сподели:", "date": "2018.11.17", "title": "Откриха нарушения в автошколи в Пловдив и Пазарджик"}
{"url": "https://pik.bg/%D1%80%D1%8A%D1%87%D0%BD%D0%BE-%D0%B1%D1%80%D0%BE%D0%B5%D0%BD%D0%B5-%D0%BD%D0%B0-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D1%81%D0%B5%D0%BD%D0%B0%D1%82%D0%BE%D1%80-%D0%BD%D0%B0-%D1%84%D0%BB%D0%BE%D1%80%D0%B8%D0%B4%D0%B0-news796842.html", "text": "В американския щат Флорида започна днес ръчно повторно преброяване на гласовете, за да се определи победителят в оспорваната надпревара за място в Сената, предадоха Ройтерс и Асошиейтед прес. Машинното повторно преброяване показа, че републиканецът Рик Скот води с по-малко от 13 000 гласа пред демократа Бил Нелсън. Ръчното повторно преброяване трябва да приключи до неделя на обед. Предизборният щаб на Скот призова Нелсън да се откаже, като заяви, че е математически невъзможно демократът да навакса разликата от близо 12 600 гласа - или 0,15 процента от гласовете. На изборите в щата бяха подадени над 8 милиона гласа, съобщава БТА. Адвокат на Нелсън каза, че той очаква преднината на Скот в крайна сметка да се стопи при повторното преброяване. Законодателство на Флорида изисква ръчно повторно преброяване, когато разликата е 0,25 процента или по-малко. Резултатът от надпреварата между Нелсън и Скот няма да промени съотношението на силите в Сената, където републиканците увеличиха мнозинството си на изборите на 6 ноември, на които демократите спечелиха мнозинство в Камарата на представителите. Сегашната ситуация във Флорида напомни за положението през 2000 г., когато при президентските избори се наложи повторно преброяване на гласовете в щата, а въпросът беше уреден едва след намесата на Върховния съд на САЩ, който на практика даде президентството на републиканеца Джордж У. Буш, отбелязва Ройтерс. Сподели:", "date": "2018.11.17", "title": "Ръчно броене на гласовете определя сенатор на Флорида"}
{"url": "https://pik.bg/%D1%82%D0%BE%D0%B7%D0%B8-%D1%88%D0%BE%D1%84%D1%8C%D0%BE%D1%80-%D0%B7%D0%B0%D0%B1%D1%8A%D1%80%D1%81%D0%B0-%D0%BA%D0%BE%D0%BB%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D1%81%D0%BB%D0%B5-%E2%80%9E%D0%BF%D0%BE%D0%B7%D0%B4%D1%80%D0%B0%D0%B2%D0%B8%E2%80%9C-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%87%D0%BA%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-news796830.html", "text": "Шофьор отнесе огледалото на лек автомобил на главен булевард в Пловдив и вместо да се извини на собственичката, я „поздрави“ със среден пръст. За случката сигнализира потърпевшата, която останала шокирана от действията на мъжа. Действието се развило на булевард „Васил Априлов“. Жената се отказала да подава жалба в полицията, тъй като няма свидетели и решила, че е безсмислено, съобщава \"Трафик Нюз\". Ето и разказа на шофьорката: „Всичко стана точно пред Второ районно - аз съм в лентата за направо, движейки се посока ресторант „Стадиона“, на светофара има голяма колона и изчаквам. От лентата за наляво с бясна скорост покрай мен минава автомобил на буквално сантиметри от колата ми, при което задира лявото ми огледало. Първо, лентата за наляво е лента за наляво, а не за направо. Второ, единствената причина, поради която огледалото ми не беше изкъртено, е фактът, че колата ми е спортен модел и е по-ниска, съответно огледалото на другия автомобил мина над моето и успя да задере само горната му част. Водачът изобщо не спря, въпреки че чу  удара. Тъй като светофарът светеше червено, не успя да стигне далеч и му се наложи да спре, при което аз излязох от колата си и отидох до колата на въпросния водач. Потропах на прозореца на колата и когато господинът го свали, му обясних, че току-що е задрал автомобила ми. Човекът изобщо не се трогна от това, което казах, напротив, хубаво ме \"благослови\" с \"чудни\" слова, вдигайки прозореца на колата си. Господинът се държа нагло, арогантно и агресивно. За капак на случката просто ме „поздрави“ с жест и си замина. Поведението му ме кара да мисля, че или нямаше изрядни документи, или беше в състояние, неподходящо за управление на автомобил. Осъждам и не толерирам подобно джигитско поведение на пътя!“ Сподели:", "date": "2018.11.17", "title": "Този шофьор забърса кола в Пловдив, после „поздрави“ със среден пръст собственичката (СНИМКИ)"}
{"url": "https://pik.bg/%D1%8F%D1%81%D0%BD%D0%BE%D0%B2%D0%B8%D0%B4%D0%BA%D0%B0-%D1%81-%D1%83%D0%B6%D0%B0%D1%81%D0%BD%D0%BE-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D0%B5-%D1%81%D1%82%D1%80%D0%B0%D1%88%D0%BD%D0%BE-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5-%D0%BE%D1%87%D0%B0%D0%BA%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D1%89%D0%B5-%D0%B5-%D0%BF%D0%BE%D0%B4-%D0%B2%D0%BE%D0%B4%D0%B0%D1%82%D0%B0-news796293.html", "text": "Според нея, природните аномалии ще засегнат силно Азия и Северна Америка. Ужасно предсказание за 2019 година направи Вера Лион. Известната казахстанска ясновидка пророкува, че догодина Европа ще бъде наводнена, съобщава \"Езорайтър.ру\". Ватикана ще бъде под водата. В Русия пък ще има необичайно топла зима, прогнозира феноменът. \"Англия и Германия ще страдат най-много от наводненията. Освен наводнена, Италия ще бъде покрита и с пепел от вулкан. По-тежко природните катаклизми обаче ще засегнат Великобритания, ще страдат също хората в Германия и Дания“, прогнозира Вера Лион. Необичайно топла ще е зимата в Русия и благодарение на това снегът ще се стопи дори в някои райони на Якутия и Магадан, добавя тя. Сподели:", "date": "2018.11.17", "title": "Ясновидка с ужасно предсказание: Страшно наводнение очаква Европа, Ватикана ще е под водата"}
{"url": "https://pik.bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%B8%D1%81%D0%BA%D0%B0-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8%D1%82%D0%B5-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-news796850.html", "text": "Влиятелната Гръцка православна църква заяви, че иска свещениците да останат държавни служители, като отхвърли част от предложенията на правителството за промяна на системата на плащане за църковните служители, предаде Асошиейтед прес. По-рано този месец левият премиер Алексис Ципрас призова църквата да подкрепи серия правителствени предложения за реформи, целящи да решат десетилетни имуществени спорове и да прехвърлят заплащането на свещениците към отделна държавно финансирана структура.Светият синод на църквата заяви днес, че е гласувал единодушно \"за запазване на настоящата система на заплащане за духовниците и служителите без духовен сан в Гръцката църква\". Ципрас по-късно заяви, че този ход ще освободи 10 000 нови длъжности в държавния сектор на фона на ограничения в назначаването, които остават в сила след международните спасителни програми на страната. Сподели:", "date": "2018.11.17", "title": "Гръцката църква иска свещениците да останат държавни служители"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B4%D1%83%D0%BF%D0%BD%D0%B8%D1%86%D0%B0-%D1%81%D0%B5-%D0%B1%D1%8A%D1%80%D0%BA%D0%B0-%D0%B2-%D0%B4%D0%B6%D0%BE%D0%B1%D0%B0---%D1%89%D0%B5-%D0%BF%D0%BB%D0%B0%D1%89%D0%B0-200-%D0%BB%D0%B2-%D0%B3%D0%BB%D0%BE%D0%B1%D0%B0-news796645.html", "text": "Дупнишкият кмет Методи Чимев си навлече санкция от 200 лв. от Агенцията за държавна финансова инспекция (АДФИ). Глобата е наложена заради това, че е променил предназначението на средства в общ размер на 79 392,89 лв., постъпили в общината от такса битови отпадъци и предназначени за дейности по чл. 66 от Закона за местните данъци и такси. От  проверените счетоводни документи се установява, че с тези средства са финансирани други дейности, също необходими за общината, но от АДФИ са категорични, че сумата от 79 392,89 лв. е следвало да остане като преходен остатък от местните дейности, който да бъде разходван за определените в чл. 66, ал. 1 от ЗМДТ дейности през следващата отчетна година, вместо да бъдат финансирани със сумата други дейности, предава \"Струма.бг\". По делото са представени фактури, с които общината доказва за какво е похарчена сумата. Сред изброените неща са материали, товарен автомобил – тристранен самосвал, пейки, кашпи, корди, препарат за дезакаризация срещу кърлежи, бълхи и комари, и дървен материал. Платени са услуги като направа на дървен подиум за провеждане на конкурс, изработване на клетки за птици в парк \"Рила”, изработка и монтаж на парапети и огради над реката, ремонт на пейки и обшивки на барбекюта, извършване на сеч и извоз на опасни дървета, транспорт на пилон, сервизно обслужване на санитарен възел, изработка на рекламни пана за кампания \"Дупница помни“, стикери \"Забранено лепенето“, монтаж и брандиране на рекламните пана. Единствено разходите за почистване от наноси и продухване на участъка към заустването на линейни напречни канавки и единични водоприемни шахти и за почистване на речно корито обаче са квалифицирани като такива за дейности по чл. 66 от Закона за местните данъци и такси. Кметът Методи Чимев е обжалвал становището на АДФИ пред две инстанции като незаконосъобразно, но жалбите му са отхвърлени. Сподели:", "date": "2018.11.17", "title": "Кметът на Дупница се бърка в джоба - ще плаща 200 лв. глоба"}
{"url": "https://pik.bg/%D0%BE%D1%82%D0%BB%D0%BE%D0%B6%D0%B8%D1%85%D0%B0-%D1%81-4-%D0%BC%D0%B5%D1%81%D0%B5%D1%86%D0%B0-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D0%B1%D1%80%D0%B0%D1%82%D1%8F-%D0%B3%D0%B0%D0%BB%D0%B5%D0%B2%D0%B8-news796777.html", "text": "Следващото заседание по делото за отнемане на имущество, придобито от престъпна дейност от Ангел Христов и Пламен Галев, известни като братя Галеви, ще бъде на 18 март 2019 г. Това стана ясно на днешното съдебно заседание, на което беше изслушана икономическата експертиза. Съдът прие възражението на процесуалния представител на КПКОНПИ, че вещите лица са пропуснали в анализа разходите за имението в Ресилово. Според внесения от КПКОНПИ иск, бизнесмените, известни като братя Галеви, са финансирали изграждането на имота, който формално е собственост на кипърска офшорка. От страна на Комисията беше направено и възражение за прекомерност на исканите от вещите лица хонорари. Процесуалният представител на Комисията направи възражение по недопустимост на представени на днешното заседание счетоводни документи на офшорна компания, която няма свой процесуален представител. Книжата бяха представени от адвокат на друга офшорна компания. В началото на заседанието съдът остави без уважение искането на един от адвокатите делото да бъде спряно, както и да бъде отправено преюдициално запитване по него до Съда на Европейския съюз. Сподели:", "date": "2018.11.17", "title": "Отложиха с 4 месеца дело срещу братя Галеви"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BA%D1%80%D0%B0%D0%B9-%D0%B2%D0%B0%D0%BA%D0%B0%D1%80%D0%B5%D0%BB---%D0%B2%D1%82%D0%BE%D1%80%D0%B8-%D0%BA%D1%8A%D1%80%D0%B2%D0%B0%D0%B2-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2%D1%8A%D0%B2-%D0%B2%D0%BB%D0%B0%D0%BA-%D1%81%D0%B0%D0%BC%D0%BE-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-news796648.html", "text": "Мъж беше намушкан вчера сутринта в международния бърз влак Истанбул - София и издъхна в адски мъки в линейката на път към болницата. Според очевидци, малко преди това той влязъл в саморазправа с други двама пътници във вагона за вътрешно съобщение. Оказва се, че пътуването с влак напоследък изобщо не е сигурно. ПИК научи екслузивно от свои източници, че вчерашният кървав инцидент е втори такъв само за броени дни. Преди седмица на Централна гара София отново е имало наръган мъж. Саморазправата с нож е станала в нощния трен за Бургас. И тогава, както и днес, причината е възникнала разправия между пътници. Наръганият обаче имал късмет и се отървал само с прорезната рана. Нощният влак за морето е особено любим на чевръсти крадци, които шетат по вагони и купета и грабят спящите пътници. Като най-рисков пътуващи определят участъка между Пловдив и Стара Загора. Във влака не пътуват служители на \"Транспортна полиция\", което улеснява престъпната дейност на наглите апаши. Сподели:", "date": "2018.11.17", "title": "РАЗКРИТИЕ НА ПИК: Убийството край Вакарел - втори кървав инцидент във влак само за седмица"}
{"url": "https://pik.bg/%D0%B7%D0%B8%D0%BC%D0%B0%D1%82%D0%B0-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%B4%D1%8A%D0%B6%D0%B4-%D0%B8-%D1%81%D0%BD%D1%8F%D0%B3-%D1%89%D0%B5-%D0%B2%D0%B0%D0%BB%D1%8F%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D0%BF%D0%B0%D0%B4%D0%BD%D0%B0%D1%82-%D0%B4%D0%BE-%D0%BC%D0%B8%D0%BD%D1%83%D1%81-3-%D0%B3%D1%80%D0%B0%D0%B4%D1%83%D1%81%D0%B0-news796820.html", "text": "ад страната ще остане предимно облачно. Временни разкъсвания на облачността ще има до обяд над Западна България. На места в планинските райони от Централна България и в Лудогорието ще превали слаб сняг, по поречието на Дунав – слаб дъжд. Ще духа умерен, в Източна България – временно силен вятър от север-североизток и с него температурите ще продължат да се понижават. Минималните ще са предимно между 0° и 5°, в котловините на Западна България, защитени от вятъра, от минус 3° до минус 1°. Максималните температури ще са между 1° и 6°, малко по-високи в югозападните райони от страната. Такава е прогнозата за времето на Националния институт по метеорология и хидрология при БАН. Зимата снастъпва с пълна сила. Н Над Черноморието ще бъде облачно, но само на отделни места ще превали слаб дъжд. Ще духа умерен, временно и силен северен вятър. Максималните температури ще са между 4° и 7°. Температурата на морската вода е 15 - 16°. Вълнението на морето ще е 2-3 бала. В планините ще бъде предимно облачно, с временни разкъсвания над масивите от Западна България. На места в Предбалкана и Родопския масив ще има слаби валежи от сняг. Ще духа умерен до силен вятър от източната четвърт, който по-късно през деня ще се ориентира от юг-югоизток. Температурите ще се понижават и максималната на височина 1200 метра ще е около минус 2°, на 2000 метра – около минус 7°. В края на тази и в началото на следващата седмица под влияние на средиземноморски циклон, който ще преминава през Гърция и Югоизточна България към Молдова, ще се създаде валежна обстановка. Очакват се значителни валежи. В неделя ще преобладава облачно време. В Западна България и в Предбалкана ще превалява сняг, като след пладне валежите ще се усилят и ще започне да се образува снежна покривка. В Горнотракийската низина и по Черноморието ще вали дъжд. Без съществени валежи ще е в Североизточна България. Ще духа умерен и временно силен вятър от изток-североизток. Минималните температури ще бъдат минус 3° и 2°, по Черноморието до 6-8°, а максималните – между 1° и 6°, в югоизточните райони до 8-10°. През нощта срещу понеделник валежите ще обхванат и Североизточна България. В по-голямата част от страната ще вали сняг и ще се образува снежна покривка. Дъжд ще продължи да вали в Източна България. В понеделник от югозапад валежите ще отслабват, а в Югозападна България и ще спират, но през целия ден ще продължи да вали в Северна и Източна България. След изтеглянето на циклона на североизток, вятърът ще се ориентира от северозапад – ще е умерен и временно силен. Във вторник страната ще попадне в предната част на нов средиземноморски циклон. През първия ден вятърът ще се ориентира от югоизток, ще се усили и температурите ще се повишат – максималните ще бъдат между 5° и 10°, в Горнотракийската низина и източните райони до 14-16°. След временно спиране на валежите те отново ще се активизират и обхванат страната. В по-голямата част от страната ще вали дъжд, а в Северозападна България преди обяд ще вали сняг, които след обяд ще премине в дъжд. Поради ниските температури в приземния слой в Дунавската равнина ще се образуват поледици. Очакват се значителни валежи, на места в Южна и Източна България придружени с гръмотевици. Сподели:", "date": "2018.11.17", "title": "ЗИМАТА НАСТЪПВА: Дъжд и сняг ще валят в страната, температурите ще паднат до минус 3 градуса"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8%D0%BD-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%BC%D0%B8%D0%BD%D1%83%D0%B2%D0%B0%D1%87-%D0%B1%D0%B5%D0%B7-%D0%B4%D0%B0-%D0%BC%D1%83-%D0%BC%D0%B8%D0%B3%D0%BD%D0%B5-%D0%BE%D0%BA%D0%BE%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81%D0%BB%D0%B5%D0%B4-%D1%82%D0%BE%D0%B2%D0%B0-news796758.html", "text": "Окръжна прокуратура – Перник е внесла в съда обвинителен акт срещу Ц.И. (на 32 години) за извършено от него умишлено убийство по хулигански подбуди и закана с убийство. Обвиняемият Ц.И. живеел с майка си първоначално в гр. София, след което те се преместили в гр. Перник. От петнадесетгодишен той започнал да употребява различни наркотични вещества, а по-късно да злоупотребява с алкохол и да приема психотропни медикаменти. Тези обстоятелства често ставали причина за конфликт между него и майка му. Вечерта на 14.11.2017 г., в гр. Перник, И. се прибрал вкъщи във видимо нетрезво състояние, скарал се с майка си и отново излязъл. По-късно се срещнал в заведение в центъра на града с вуйчо си – С.С., където двамата консумирали алкохол. Едни час по-късно посетили казино, където спечелили триста лева, след което продължили вечерта в механа. После двамата отишли в друго казино, където Ц.И. проиграл всичките пари, които имал у себе си. Около 02:30 ч. решили да се прибират, като тръгнали пеша през площада. Обвиняемият вървял бързо, на няколко метра пред С.С., тъй като бил нервен и раздразнен от загубата на парите. Пред денонощен магазин за алкохол и цигари стояли двама мъже – А.Н. и Р.В., които те не познавали. Докато ги подминавали се чули подсвирквания, което още повече раздразнило Ц.И. и той започнал да върви още по-бързо, говорейки нещо на себе си. В един момент С.С. видял как племенникът му се връща, държейки дясната си ръка в джоба на якето. Ц.И. пресякъл улицата и тротоара и на около 3 – 5 метра от стоящите А.Н. и Р.В. насочил към тях пистолет и без повод и причина започнал да стреля в тяхна посока. Улучен от изстрелите, Р.В. паднал на земята. Другият – А.Н., виждайки насочен пистолет, се изплашил и побягнал в противоположна страна, като бил пресрещнат от С.С., който инстинктивно го посегнал и ударил в областта на брадата, от което той паднал. Тогава към него се приближил Ц.И., държейки пистолет в ръката си и му казал „Ще ви избия“, след което го изритал и насочил оръжието към главата му. След като обвиняемият тръгнал, А.Н. останал да лежи на земята, тъй като бил много изплашен. След известно време той се върнал към денонощния магазин, където видял окървавения си приятел. Била повикана медицинска помощ, но още по време на транспортирането на Р.В. с линейка, дежурният лекар констатирал настъпилата смърт. От заключението на извършената съдебно-медицинска експертиза е видно, че тя се дължи на остра и значителна кръвозагуба, развила се в резултат на огнестрелно нараняване, причинило увреждания на жизненоважни органи. Ц.И. е бил привлечен в качеството на обвиняем и спрямо него е била определена мярка за неотклонение „Задържане под стража“. Понастоящем той се намира в Специализираната болница за активно лечение на лишени от свобода към затвора в гр. Ловеч. Предстои съдът да насрочи разпоредително заседание по делото. Сподели:", "date": "2018.11.17", "title": "БРУТАЛНО: Перничанин застреля минувач без да му мигне окото, какво се случи след това"}
{"url": "https://pik.bg/%D0%BD%D0%B5%D1%83%D0%B4%D0%BE%D0%B1%D1%81%D1%82%D0%B2%D0%BE-%D0%B7%D0%B0%D0%BA%D1%80%D0%B8%D0%B2%D0%B0%D1%82-%D0%B1%D0%B0%D0%BD%D0%BA%D0%B8%D1%82%D0%B5-%D0%B2-%D0%BC%D0%B0%D0%BB%D0%BA%D0%B8%D1%82%D0%B5-%D0%BE%D0%B1%D1%89%D0%B8%D0%BD%D0%B8-news796809.html", "text": "Единственият банков офис в община Съединение, този на ДСК, ще бъде закрит до края на годината. Възрастни хора ще трябва да пътуват по 25 км в едната посока до Пловдив, за да ползват банкови услуги. За жителите на селата от общината пък разстоянието ще е 40 км, тъй като някои от тях се намират на 10-15 км от Съединение. Кметът Атанас Балкански е изпратил писмо до главния изпълнителен директор на Търговска банка ДСК ЕАД, с което моли да преразгледат намерението си. Напомня, че това е единственият банков офис в община Съединение, който предоставя банкови услуги на населението, фирмите и административните служби на територията на общината, съобщава \"Марица\". Офисът на банката обслужва всички безкасови парични преводи на Община Съединение и приема за инкасиране всички приходи от касовите плащания на местни данъци и такси в общинския център и в кметствата на деветте населени места на територията на общината. Банката обслужва и сметките на две училища в Съединение и всички детски градини на територията на общината. По банкови сметки се изплащат работни заплати и други видове възнаграждения и обезщетения по трудови и служебни правоотношения на служители на общинската администрация, местните съветници, на работници и служители във всички училища и детски градини, както и на множество фирми и учреждения. Също така на гишетата се изплащат и пенсии. Кметът заявява готовност да окаже необходимото съдействие, за да може банковият офис в града да бъде запазен. Загрижеността на управника е заради затруднението и неудобството, което ще се създаде на местните жители. Едновременно с това Балкански е изпратил покани до други 10-11 банки, като заявява готовността на общината да предостави помещение в сградата на общинската администрация, която е с охрана срещу минимален наем. \"Съединение не е западнал град и община, тук има много фирми и всяка банка, която желае да работи, може да го направи успешно\", каза Балкански пред \"Марица\". Междувременно стана ясно, че банковият клон на ДСК в Перущица вече е закрит. \"Това се случи при нас още по-скоро от Съединение. Останаха само два банкомата на ДСК и Сибанк\", заяви зам.-кметът на община Перущица Йордан Тилев. Той обясни, че общината не оперира с ДСК, но има недоволство сред възрастните хора, които са свикнали да получават банкови услуги или пък често ходили и питали за различни банкови операции. Закриването на банкови клонове бе една от основните тенденции на пазара на финансови услуги през 2015 г., припомнят запознати. Причината за това е все по-бързото навлизане на банкирането от разстояние, за което не е необходимо да се ходи на крака до трезора. Онлайн услугите, а в последно време и навлизането на мобилното банкиране правят общуването с финансовите институции виртуално и много лесно. Въпреки това данните към 2015 г. сочат, че едва 2% от българите използват онлайн банкиране. По този показател страната ни се нарежда на дъното на класацията в Европа заедно с Румъния, Гърция, Сърбия и Турция. Услугата се използва най-много в Белгия и Холандия - от над 70% от клиентите на банките. Средно за ЕС онлайн банкирането се използва от 27% от клиентите. Този процент за България е твърде малък на фона на 40-те процента българи, ползващи интернет. В същото време България е номер едно по брой банкови клонове на глава от населението. На 100 000 души у нас се падат 62 офиса на банки. За сравнение в Норвегия те са едва 10, а в Германия на 100 000 души се падат по 14 банкови клона. Показателите само на Италия са като тези у нас. Сподели:", "date": "2018.11.17", "title": "НЕУДОБСТВО: Закриват банките в малките общини"}
{"url": "https://pik.bg/%D0%BF%D0%B8%D1%8F%D0%BD-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%BE%D0%BF%D0%B8%D1%82%D0%B0-%D0%B4%D0%B0-%D0%B7%D0%B0%D0%B4%D0%B8%D0%B3%D0%BD%D0%B5-%D0%BE%D1%80%D1%8A%D0%B6%D0%B8%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BD%D0%BE-%D0%BA%D0%B0%D0%BA%D0%B2%D0%BE-%D0%BC%D1%83-%D1%81%D0%B5-%D1%81%D0%BB%D1%83%D1%87%D0%B8-news796829.html", "text": "Пловдивчанин преспа в ареста и получи акт за 100 лева за дребно хулиганство. Противозаконната проява станала преди седмица в Кючук Париж, минути преди 23 часа. Мъж сигнализирал до спешен телефон 112, че има нужда от полицейско съдействие. Двама униформени се отзовали на сигнала, като на улицата на посочения адрес заварили мъж, който крещи и псува. Същият господин говорил по телефона, а от думите му можело да се съди, че събеседникът му живее на същата улица. С думите „Слез да се разберем”, последвани от нелицеприятни епитети, разяреният мъж се опитвал да привлече вниманието на невидимия си събеседник. След две забележки на полицаите той прекратил разговора и обяснил, че той е подал сигнала за съдействие. Сам е признал, че е изпил 100 грама ракия и че е дошъл да се саморазправя със свой опонент. Органите на реда обяснили на нарушителя, че това не е начинът, по който следва да разреши възникналия спор, и му обяснили, че може да отиде да подаде жалба в районното управление. Ядосаният мъж отговорил, че не бил запознат с тези процедури, но искал да получи съдействие на място. Полицейските служители му обяснили, че в момента нямало друго лице, което да нарушава обществения ред и че той не трябва да се държи агресивно. Обясненията на полицаите още повече вбесили пловдивчанина. „Нищо не вършите, тъпаци! Вие сте *****”, обърнал се към тях нарушителят, като блъснал единия полицай и посегнал към оръжието му. После за втори път се опитал да отнеме пистолета, но полицаят го спрял и избутал. Наложило се пловдивчанинът да бъде отведен в районното, съобщава \"Трафик Нюз\". На следващия ден му е бил връчен акт за дребно хулиганство, който Районен съд – Пловдив потвърдил. Според магистратите пловдивчанинът е съзнавал какво прави, макар и употребил алкохол. Все пак той е без предишни прояви, неосъждан, семеен, работи, полага грижи за отглеждането на детето си. Именно заради това размерът на наказанието е минимален – 100 лева. Решението подлежи на обжалване. Сподели:", "date": "2018.11.17", "title": "Пиян пловдивчанин опита да задигне оръжието на полицай, но какво му се случи..."}
{"url": "https://pik.bg/%D1%81%D0%B0%D0%B3%D0%B0%D1%82%D0%B0-%D0%B5-%D0%BA%D1%8A%D0%BC-%D0%BA%D1%80%D0%B0%D1%8F-%D1%81%D0%B8-%D0%BC%D0%B0%D0%BB%D0%BA%D0%B0%D1%82%D0%B0-%D0%B4%D0%B6%D1%83%D0%BB%D0%BA%D0%B0-%D1%81%D1%82%D1%8F%D0%B3%D0%B0-%D0%BD%D0%BE%D0%B2%D0%B0-%D1%81%D0%B2%D0%B0%D1%82%D0%B1%D0%B0-%D1%81%D0%BB%D0%B5%D0%B4-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80---%D1%84%D0%B8%D1%82%D0%BD%D0%B5%D1%81-%D0%BC%D0%B0%D1%87%D0%BE%D1%82%D0%BE-%D1%81%D1%82%D0%B0%D0%BD-news796628.html", "text": "Сексбомбата Джулиана Гани се кани да излезе от Къщата на \"Биг Брадър\" като разведена жена. В края на лятото \"Мис Силикон\" сензационно обяви, че слага край на брака си с фитнес инструктора Станимир Ташев, след като го разкри що за стока е. Малката Джулка изтрая само една година като г-жа Ташева. През това време силиконката била тази, която издържала семейството. След участието й във \"ВИП Брадър\" миналата година, съпругът й се почувствал като звезда, престанал да работи и започнал да вегитира на гърба на половинката си. Наследницата на италиански банкер събра багажа на Ташев и го изхвърли от дома си, след което сама подаде молба за развод. Здравенякът обаче се покри в миша дупка, като според запознати е заминал при майка си в Англия. Станимир обаче спря да вдига телефона си и опитите на Джулиана и на адвокатите й да се свържат с него, останаха безуспешни. Бракоразводната сага вече е на път да приключи благополучно. В крайна сметка  Ташев е склонил да се разведе с Гани и скоро двамата няма да са двойка. \"Докато излезе от къщата, ще е свободна. До края на месеца всичко ще е приключило\", заяви сегашният приятел на Гани - Илиян Найденов. Той и Гани са заедно от четири месеца, но вече имат сериозни планове един за друг. \"Така е, имаме много сериозни планове, след като излезе от шоуто. Ще създадем семейство\", категоричен е Илиян. Сподели:", "date": "2018.11.17", "title": "САГАТА Е КЪМ КРАЯ СИ: Малката Джулка стяга нова сватба след \"ВИП Брадър\" - фитнес мачото Станимир склони да й даде развод"}
{"url": "https://pik.bg/%D0%BD%D0%BE%D0%B2%D0%BE-%D0%B4%D0%B5%D0%BB%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D1%80%D0%B5%D1%89%D1%83-%D0%B1%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-news796749.html", "text": "Процесът е свързан със събития от 2008-2009 г., когато младият и амбициозен предприемач от Бари Джанпаоло Тарантини водел компаньонки на партитата, организирани в жилищата на Берлускони в Рим и Сардиния, за да привлече вниманието му. Обвинен в склоняване към проституция, Тарантини беше осъден на първа инстанция на осем години затвор, но обжалва и процедурата по обжалването още не е приключила. Успоредно с това 82-годишният Берлускони е обвинен, че е платил на бизнесмена \"стотици хиляди евро, осигурил му е правна помощ и работа\", за да не издаде в хода на делото най-пикантните подробности от тези партита. Бившият премиер вече е обект на съдебни следствия и продължаващи дела за подкупване на свидетели в Милано, Сиена, Рим и Торино. Той е обвинен, че е платил милиони евро, купувайки мълчанието на участници в неговите партита. Както и при останалите дела, медийният магнат не отрече, че е плащал на Тарантини, а обясни, че само е \"помогнал на един човек и на семейство с деца, които са имали и все още имат сериозни финансови затруднения\", пише БТА. \"Убедени сме, че след началото на процеса г-н Берлускони бързо ще бъде оправдан\", коментира дългогодишният му адвокат Николо Гедини, цитиран от италианския в. \"Република\". Бившият италиански премиер Силвио Берлускони, срещу когото бяха водени няколко дела, отново ще отговаря пред съда за подкупване на свидетел по дело за компаньонки, предаде Франс прес. Съдът в южния град Бари насрочи първото съдебно заседание по случая за 4 февруари 2019 г. Сподели:", "date": "2018.11.17", "title": "Ново дело започна срещу Берлускони"}
{"url": "https://pik.bg/%D0%B8%D0%B7%D0%B1%D1%80%D0%B0%D1%85%D0%B0-%D0%BD%D0%BE%D0%B2%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-news796797.html", "text": "AFP, цитиран от \"Фокус\". Британският премиер Тереза Мей обяви промени в състава на кабинета си – новият министър по Брекзит ще бъде малко известния евроскептик Стивън Баркли, досегашен заместник-министър на здравеопазването, предава Бившият адвокат по застрахователно право е третото лице, което ще поеме поста след решението на Обединеното кралство да излезе от структурите на Общността. Предходните двама министри напуснаха поста в знак на протест срещу подхода на Мей към Брезит. По-рано днес бившият министър на вътрешните работи на Великобритания Амбър Ръд се присъдени към кабинета на премиера Тереза Мей. Тя бе назначена на поста министър на труда и пенсиите. Ръд смени на поста Естър Маквей, която подаде оставка, след като правителството съгласува проектоспоразумението за излизането на Великробритания от структурите на Общността. Междувременно Лондон опроверга информацията за оставката на министъра на образованието на Великобритания Майкъл Гоув. Сподели:", "date": "2018.11.17", "title": "Избраха новия министър по Брекзит"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D1%80%D0%B5%D1%89%D1%83-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news796763.html", "text": "Мащабни протести срещу цените на горивата започват във Франция. Утре се очаква цялата страна да бъде парализирана от демонстранти с автомобили. Демонстрации вече започнаха в повечето от големите градове. Организаторите на протестите от днес раздават брошури с планираните за блокади места, за да не страдат гражданите, тръгнали на път, съобщава Би Ти Ви. Цените на горивата са се увеличили с 20 процента за една година, като литър дизел струва евро и половина. Най-засегнати от поскъпването са превозвачите и пенсионерите. Сподели:", "date": "2018.11.17", "title": "Масови протести срещу цените на горивата във Франция"}
{"url": "https://pik.bg/%D1%82%D0%BE%D1%80%D0%BC%D0%BE%D0%B7-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-%D1%81%D0%BA%D1%83%D1%82%D0%B5%D1%80%D0%B0-%D0%BD%D0%B0-%D0%B2%D0%BE%D0%B4%D0%B5%D1%89%D0%B8%D1%8F-%D0%BE%D1%82-%D0%B1%D0%BD%D1%82-%D1%81%D1%82%D0%B5%D1%84%D0%B0%D0%BD-%D1%89%D0%B5%D1%80%D0%B5%D0%B2---%D0%BF%D0%BE%D0%B4%D0%BE%D0%B7%D0%B8%D1%80%D0%B0%D1%82-%D0%B6%D0%B5%D0%BD%D0%B0-%D0%B7%D0%B0-news796739.html", "text": "Моторна драма преживя водещият на БНТ Стефан Щерев. В ранните часове на петък мистериозно изчезна скутерът на актьора и той мигом оповести липсата в най-големия клюкарник - \"Фейсбук\" с надеждата превозното му средство да се намери, видя ПИК. Стефан рядко използва автомобил и бори задръстванията из София с бежовия ретро скутер с червена седалка. Скоро, след като Щерев обяви за кражбата, изненадващо скутерът се появи на същото място, от което изчезна. \"Тази сутрин пак го нямаше. Някой много го харесва явно. Ако го иска, да попита. Ще му дам добра цена. Но да го вземе така, е просто кражба\", написа водещият на държавната телевизия в социалната мрежа. После специално благодари на \"Фейсбук\" и всички, които са споделили публикацията му. \"Хора, моторът се намери. Всяка година изчезва по едно и също време, явно някой се опитва да ми каже нещо, но не мога да го разбера. Този, който го взима, го моля да ми прати ясно съобщение защо ми го взима всяка година. Моторът работи и всичко е наред\", със задоволство констатира Стефан Щерев. Актьорът Ники Станоев го избъзика, че зад кражбата стои негова фенка: \" Стииига, бе!!! Пак ли?! Бацко, това вече е някаква свалка, да знаеш\". Сподели:", "date": "2018.11.17", "title": "ТОРМОЗ: Задигнаха за пореден път скутера на водещия от БНТ Стефан Щерев - подозират жена за кражбата (СНИМКИ)"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%B0%D0%BA%D0%B5%D1%82-%D0%B7%D0%B0-%D1%81%D1%8A%D1%80%D0%B1%D0%B8%D1%8F-news796765.html", "text": "„Нова Македония“, цитиран от \"Фокус\". Президентът на Руската федерация Владимир Путин подготвя специален пакет за Сърбия с поне 20 стратегически споразумения, които ще бъдат представени в средата на януари в Белград в рамките на срещата със сръбския му колега Александър Вучич, съобщава електронното издание на скопския вестник Според неофициална информация пакетът е на стойност няколко милиона евро и обхваща инвестиции в сръбската инфраструктура, в енергийния сектор, селското стопанство, отбраната, образованието и туризма. Най-важни са договорите за изграждане на железопътния коридор, присъединяване на Сърбия към проекта за газопровода „Турски поток“, както и доставка на танкове Т-72 и ракети за противовъздушна отбрана, износ на местни хранителни продукти в Русия. Посещението на Путин в Белград има голямо значение в контекста на дипломатическата офанзива на Сърбия за Косово, за която е необходима подкрепа от Москва. Без руското посредничество не е възможно да се постигне устойчиво и компромисно решение. Ето защо пристигането на руския президент е стимул за сръбската страна преди окончателните преговори с Прищина. Важно е да се знае дали Русия ще подкрепи всяко решение, което ще бъде договорено между Белград и Прищина. Александър Вучич очаква много от срещата през януари с Владимир Путин и вярва, че тя ще бъде най-продуктивната от всички проведени с него досега. След разговор с руския посланик Александър Чепурин сръбският президент благодари на Москва за подкрепата, изказана за териториалната цялост на страната и усилията на официален Белград за намиране на приемливо решение за Косово. Говорителят на Кремъл Дмитрий Песков потвърди, че Путин е разговарял с косовския президент Хашим Тачи в кулоарите на събитията в Париж, посветени на 100-годишнината от края на Първата световна война. Руският президент е декларирал желанието на Москва да подкрепи споразумението между Белград и Прищина, ако се стигне до такова. Путин пе подчертал необходимостта от постигането на консенсус между двете държави. По-рано руският посланик в Белград обясни позицията на Москва, като изрази готовността на страната си за сътрудничество и помощ при разрешаването на косовския въпрос. Той подчерта, че Резолюция 1244 на ООН е правната рамка, в която трябва да се намери решение. „Основният проблем е, че разговорите в Брюксел продължават шест години. Докато Сърбия е изпълнила всички споразумения, това не може да се каже за косовската страна, особено когато става въпрос за създаването на Общността на сръбските общини“. Политическият анализатор Драгомир Ангелкович твърди, че срещата на Путин-Тачи е още едно потвърждение на интереса на Русия към постигането на компромис между Белград и Прищина. „Русия показа толкова много пъти, че е наш искрен приятел. Посещението на Путин е от голямо политическо значение“, увери Ангелкович. Сподели:", "date": "2018.11.17", "title": "Владимир Путин подготвя новогодишен пакет за Сърбия"}
{"url": "https://pik.bg/%D0%BF%D1%80%D0%B8%D0%B5%D1%85%D0%B0-%D0%BD%D0%BE%D0%B2%D0%B8-%D0%B4%D0%B5%D1%84%D0%B8%D0%BD%D0%B8%D1%86%D0%B8%D0%B8-%D0%B7%D0%B0-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%B8-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%BC%D0%B5%D1%80%D0%BD%D0%B8-%D0%B5%D0%B4%D0%B8%D0%BD%D0%B8%D1%86%D0%B8-news796724.html", "text": "Генералната конференция по мерките и теглилките променя Международната система единици с нови дефиниции на килограма и други основни единици, предаде Асошиейтед прес. Участниците в срещата във френския град Версай одобриха широкообхватни промени на единици, засягащи основни човешки дейности, като световната търговия и научните иновации. Най-голям интерес предизвиква ревизията на килограма, мярката за маса. Досега - от 1889 г., за негов еталон служеше цилиндър от платина и иридий, съхраняван в сейф в покрайнините на Париж. Сега този еталон ще бъде заменен от дефиниция, основаваща се на научна формула. Участващите в срещата повече от 50 държави одобриха единодушно и актуализирането на три други ключови единици - на келвина за температура, ампера за електрически ток и на мола за количество вещество. Новите дефиниции няма да доведат до осезаеми промени за повечето хора. Измерването в магазините ще остане същото. Учените обаче ги приветстват като малка революция в областта на мерките и теглилките. Сподели:", "date": "2018.11.17", "title": "Приеха нови дефиниции за килограма и основните мерни единици"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%BF%D1%80%D0%B0%D1%89%D0%B0-%D1%83%D1%87%D0%B5%D0%B1%D0%BD%D0%B8%D1%86%D0%B8-%D0%B7%D0%B0-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-news796752.html", "text": "Daily Sabah Министерството на националното образование на Турция изпраща 3,6 млн. учебници за училищата в северната част на Сирия, съобщава вестник , като се позовава на официално изявление от ведомството в Анкара, пише \"Фокус\". „Отстоявайки ролята си на основна страна, помагаща на сирийците да изградят бъдещето си в регионите, освободени от терора, Турция предаде учебници, отпечатани за училищата в Сирия“, подчертаха от редакцията на изданието. Учебниците са доставени в логистичен център, ръководен от турското звено за управление при бедствия и аварии (AFAD) в Чобан Баик, малък град в провинция Алепо. Около 360 000 ученици от началните, основните и средните училища ще използват учебниците по арабски и английски език, математика, физика и химия. Пособията ще бъдат изпратени в училища в районите, в които турската армия проведе две военни операции срещу свързаните според Анкара с „Работническа партия на Кюрдистан“ (ПКК) „Отряди за народна самоотбрана“ (YPG) – „Щита на Ефрат“ и „Маслинова клонка“. Турция възстановява инфраструктурните, здравни и образователни институции на в освободените според изданието райони. Подчертава се, че в резултат на двете операции на турската армия десетки хиляди сирийци са се завърнали по домовете си. Сподели:", "date": "2018.11.17", "title": "Турция праща учебници за училищата в Сирия"}
{"url": "https://pik.bg/%D1%82%D0%B5%D1%81%D1%82-%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D0%BB%D0%B8-%D1%81%D1%82%D0%B5-%D0%B8%D0%B7%D0%B1%D1%80%D0%B0%D0%BB%D0%B8-%D0%BF%D1%80%D0%BE%D1%84%D0%B5%D1%81%D0%B8%D1%8F%D1%82%D0%B0-%D1%81%D0%B8-news796823.html", "text": "Всеки е бил изправен пред дилемата: каква професия да си избера? Ако не си сигурен, погледни този тест, който може да ти помогне да избереш или по-скоро да видиш дали си се спрял на правилната работа за теб. Избирането на професията е сериозно нещо, но не се безпокой. Насочването към определена професия не означава, че никога повече не можеш да преследваш някой от другите си интереси. Всъщност някои хора вярват, че трябва да променяш кариерата си поне веднъж на седем години. Този бърз и лесен тест на личността ще ти помогне точно да прецениш каква професионална сфера е най-подходящата за теб. За да разбереш, трябва само да погледнеш картинката и да обърнеш специално внимание на първото нещо, което забележиш в нея. След това прочети какво означава то - толкова е лесно! Ако първо виждаш охлюв, ти си човек, който трябва да се насочи към дейност, която включва прекарване на много време в контакт с други хора. Макар първата работа, която може да ти дойде наум, отговаряща на това описание, да са човешките ресурси, това със сигурност не е единственият вариант. Всяка работа, която ще те накара да използваш остроумието си, гласа си и уменията си да комуникираш с хора, е тази, в която със сигурност ще успееш. Подходяща професия: HR, офис администратор, учител, шофьор на автобус, социален работник. Ако първо виждаш на рисунката череп, си човек, който трябва да се насочи към кариера в изкуството. Това може да е различно за всеки, който прави теста и получи този резултат. Може би вече знаеш какъв е художественият ти „призив“, може би си певица (певец), актьор или писател, но ако не знаеш, всичко е наред. Подходяща професия: художник, танцьор, певец, писател, преподавател по изкуства. Ако първо забележиш картата, си човек, който трябва да избере кариера, в която да използва аналитичното си мислене. Може да работиш като инженер, учен или дори професия, свързана с архитектура. Решаваш трудни проблеми, така че светът трябва да се възползва от това, което можеш. Подходяща професия: данъчен служител, адвокат, математик. Сподели:", "date": "2018.11.17", "title": "ТЕСТ: Правилно ли сте избрали професията си"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%86%D0%B8%D1%84%D1%80%D0%BE%D0%B2%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BE%D0%B1%D1%83%D1%87%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%83%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%BD%D0%BE-%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%BD-news796718.html", "text": "Българският еврокомисар постави силен акцент върху триъгълника учители-ученици-родители като крайъгълен камък за успешна цифрова трансформация на образованието. Тя отбеляза още, че учебната аналитика например може да позволи идентифицирането на рискови ученици. „Цифровите технологии правят обучението по-увлекателно - виртуалната реалност има предимството да дава на децата възможността да виждат, чуват и усещат, сякаш са на място във физическия свят. Така те могат да разберат какво е усещането да летиш с космическия полет на Аполо 11, с който Нийл Армстронг кацна на Луната“, даде примери за значимостта на цифровите технологии в образованието  Мария Габриел. Тя сподели с участниците някои от ключовите действия на Европейската комисия, насочени в подкрепа на цифровото образование. Освен финансирането на изследователски програми за истински пробиви в иновациите в областта на цифровото образование, редовно се измерва напредъка при цифровизирането на училищата в държавите членки на ЕС, което помага за предприемане на следващи стъпки. Друга конкретна дейност включва подкрепата за високоскоростен интернет в училищата, за да се прилага видео обучение например. Комисарят сподели, че с Механизма за свързаност на Европа се поставя целта за въвеждане си поставяме за цел да въведем финансиране, което да гарантира, че училищата ще имат достъп до високоскоростна интернет връзка до 2025 г. Друга дейност по плана за действие за цифрово образование, за който информира Мария Габриел, включва разрастването на мащаба на SELFIE. Това е интересен, безплатен онлайн инструмент за самооценка, който позволява на училищата да оценяват докъде са сигнали в използването на цифрови технологии за обучение. Целта е до края на 2020 г. SELFIE да се използва от един милион студенти, учители и училища лидери в цяла Европа и в Западните Балкани. Комисарят отбеляза важността на самите учители да се предостави възможност да се обучават за придобиване на по-добри цифрови умения, които след това да приложат при работата с цифрови инструменти в образователния процес. Такива възможности дават националните коалиции за цифрови умения, Европейската седмица за програмирането, като тук тя насърчи училищата да провеждат дейности и извън рамките на тази специализирана седмица. Не на последно място тя привлече вниманието върху темата за насърчаване на повече момичета да изберат образование в науката, технологиите, инженерството, предприемачеството. Мария Габриел сподели детайли от стратегията си за повече жени в цифровия сектор, като отбеляза важността на борбата със стереотипите, насърчаване на цифровите умения и образование сред момичетата и застъпничество за повече жени предприемачи. „Нужно е да останем концентрирани също върху предизвикателствата, които цифровата трансформация създава пред онлайн сигурността. През февруари стартирах общоевропейска кампания за повишаване на информираността#SaferInternet4EU като част от Европейската стратегия за по-безопасен интернет за децата. Тази кампания насърчава онлайн безопасността, медийната грамотност и кибер хигиената за деца, родители и учители. Кампанията има свой сайт и можете да използвате публикуваните на него образователни инструменти във вашата работа“, заяви българският еврокомисар. Особено важно е образователният сектор да бъде в крак със скоростното развитие на цифровите технологии. Това не е лесно. Училищата трябва да гледат далеч напред във времето и технологиите могат да ги подкрепят в тази мисия чрез персонализиране на процеса на обучение, концентрирайки се върху обучителни дейности на нивото на сложност, което е подходящо за отделния ученик. Това заяви комисарят по цифровата икономика и общество по време на дискусия за мястото и ролята на цифровите и интерактивни техники и технологии в образователните институции, в която участваха представители на Министерство на образованието и науката, парламентарни комисии и около 200 директори и учители от общината. Сподели:", "date": "2018.11.17", "title": "Мария Габриел: Цифровите технологии могат да направят обучението по-увлекателно и резултатно"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8%D1%8F%D1%82%D0%B0-%D0%BE%D0%B1%D0%B0%D1%87%D0%B5-%D0%BD%D0%B5-%D0%BE%D0%BF%D1%80%D0%B0%D0%B2%D0%B4%D0%B0%D0%B2%D0%B0%D1%82-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-news796798.html", "text": "Die Frankfurter Allgemeine Zeitung, цитиран от \"Фокус\". Близо три месеца след бунтовете в Кемниц канцлерът на ФРГ посети източногерманския град, където проведе кръг от разговори с обикновените граждани, съобщава националният ежедневник Меркел демонстрира разбиране към опасенията на хората за липсата на сигурност в града, след като в края на август 35-годишен германец бе убит от двама търсещи убежище в страната. Притесненията обаче не оправдават извършването на престъпления, подчерта германският канцлер, визирайки предполагаемото насилие на десни след убийството на 35-годишния мъж. Сподели:", "date": "2018.11.17", "title": "Меркел: Притесненията обаче не оправдават извършването на престъпления"}
{"url": "https://pik.bg/%D0%BF%D0%B8%D0%BA%D0%BD%D0%B8%D0%BA-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0---%D0%BC%D0%B8%D1%81%D0%B8%D1%8F%D1%82%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-news796774.html", "text": "Освен лятото, студените зимни дни също са подходящи за провеждане на пикник, стига да се приготвите добре и да опаковате подходяща екипировка, за да задържи всички на топло. Няма нищо по-красиво като чисто одеяло от блестящ сняг под хладното синьо зимно небе, за да се съберете, заедно семейството и приятелите ви. Има солидарност, когато хората се скупчават около огън, разказвайки истории, запазвайки топлината си с горещи чаши какао, докато се сгушвате във вълнени шалове и удобни одеала. Зимният пикник отнема малко повече планиране, но пък вашият мразовит празник ще бъде успешен, съобщава foodpanda. Поддържайте вниманието си върху елементите, които ще запазят вашето семейство и приятели стоплени, като опаковате одеала, шалове и ръкавици. Също така носете изолирана подложка, за да не лежите на земята. Не забравяйте и вкусната храна, както и всичко необходимо за запалване на огън, съветват от foodpanda. Снабдете се термос с гореща супа или яхния,  направете греяно вино, опаковайте малки торбички с канелени пръчици. Набавете зеленчуци, които да сложите на огъня, заедно с апетитните пържоли и се радвайте на всичко това, което топли сърцето ви. Сподели:", "date": "2018.11.17", "title": "Пикник през зимата - мисията възможна"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0%D0%B7%D0%BD%D0%B0%D1%87%D0%B8-%D0%BD%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-news796838.html", "text": "Стивън Баркли е новият министър по Брекзит на Великобритания. Той беше избран от премиера Тереза Мей ден след оставките в кабинета заради споразумението с Европа. Въпреки това, други основни министри подкрепиха Мей. Това става в момент, в който депутати дори от собствената й партия готвят вот на недоверие срещу нея. А министърът на околната среда Майкъл Гоув, за когото се смяташе, че ще подаде оставка, заяви, че не смята да се оттегли. Сподели:", "date": "2018.11.17", "title": "Британският премиер назначи нов министър по Брекзит"}
{"url": "https://pik.bg/%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D0%B7%D1%80%D0%BE%D0%B4-%D0%BE%D1%82%D1%80%D0%BE%D0%B2%D0%B8-6-%D0%BA%D1%83%D1%87%D0%B5%D1%82%D0%B0-4-%D0%BE%D1%82-%D1%82%D1%8F%D1%85-%D0%BE%D1%89%D0%B5-%D1%81%D0%B5-%D0%B1%D0%BE%D1%80%D1%8F%D1%82-news796845.html", "text": "5 бездомни и 1 домашно куче тази нощ са били отровени в Пазарджик. Две от животните не издържаха, 4 се борят още... Това е тъжната равносметка от зверството, случило се в областния град. Социалните мрежи се напълниха с коментари на възмутени и потресени до дъното на душата си хора. \"Не знам каква душа носиш, но от сърце ти желая един ден ти да си бездомен, гладен и нахранен вкусно, вкусно с твоята отрова... Думите ми не са толкова мили, иде ми да крещя и удрям наред всичко бездушно в тоя малоумен град\", написа емоционално пазарджиклийка и призова за помощ за животните, които сега берат душа. \"Те са втори ден на системи и антидот. Моля ви да ги спасим заедно, защото 2 жени не могат да се справят в този ад сами\", пише жената. Припомняме, полицаите в Пазарджик разследват случая на умишлено причиняване на смърт на куче. Вчера в полицейското управление бил получен сигнал от 47-годишен мъж от града. Той съобщи, че неизвестен е причинил смъртта на домашното му куче, съобщава \"Трафик Нюз\". На мястото е извършен оглед, а трупът на животното е откаран за аутопсия от ветеринарен специалист. По случая се води разследване, образувано е досъдебно производство. Сподели:", "date": "2018.11.17", "title": "ЗВЕРСТВО В ПАЗАРДЖИК! Изрод отрови 6 кучета, 4 от тях още се борят"}
{"url": "https://pik.bg/%D1%80%D0%B0%D0%B7%D0%B1%D0%B8%D0%B2%D0%B0%D1%89%D0%BE-%D1%82%D0%B8%D1%85%D0%BE%D0%BC%D0%B8%D1%80-%D0%B1%D0%B5%D0%B7%D0%BB%D0%BE%D0%B2-%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5---%D0%BE%D1%82-%D0%B0%D0%B3%D0%B8%D1%82%D0%BA%D0%B8-%D0%B4%D0%BE-%D1%82%D0%B8%D0%BF%D0%B8%D1%87%D0%BD%D0%B8-%D0%BC%D1%83%D1%82%D1%80%D0%B8-news796795.html", "text": "Тълпата от улицата продължава да оказва натиск върху управляващите. В петък вечерта вицепремиерът Валери Симеонов подаде оставка и заяви, че решението е негов личен мотивиран избор. \"Лично реших да подам оставка и си давам сметка, че срещу мен има медийна кампания\", отбеляза политикът. По думите му тази кампания се превръща в пречка за нормалното функциониране на управлението. \"Считам, че това е най-правилната постъпка от морална гледна точка да не създавам проблеми на правителството. Протестите използват манипулирани медийни кампании срещу кабинета\", подчерта политикът и пред ПИК не скри, че майките и протестите са инструмент за сваляне на кабинета и че няма да стихнат. \"Агитките наистина са един феномен и проблем. За съжаление напоследък, те вървят в един политически план. Не завиждам на хората, които трябва да взимат решения, особено през последната седмица - като се започне от агитки и се завърши с типични мутри\". Това заяви пред БНТ анализаторът Тихомир Безлов. Коментарът му бе по повод платените лица на протестите, зад които очевидно прозират користни политически цели и амбиции. \"Спомням си агитките през 97-ма година, когато едни от тях станаха депутати от ДПС, а после от СДС\", допълни той. Анализаторът коментира и арестите на известни бизнесмени - Стайкови, Арабаджиеви, Баневи. \"Спомнете си 2010 г. първият ГЕРБ - тогава господин Цветанов беше най-популярният политик... Очевидно има някакъв цикъл, някакъв ритъм - ако сравните задържанията. Има някакво планиране. Като цяло това, което виждаме, е много по-различна нагласа - същото като протестите. Хората вече са гледали това. Относно напрежението и арестите около Държавната агенция за българите в чужбина, той коментира: \"Трудно е да се прецени дали се избягваше тази тема, за да не се компрометира една институция. Част от това, което се случи, се крие в няколко сигнала, които добиха публичност. Европа е много чувствителна към влизането на чужденци с фалшиви документи\". Сподели:", "date": "2018.11.17", "title": "РАЗБИВАЩО: Тихомир Безлов: Лицата на протестите - от агитки до типични мутри"}
{"url": "https://pik.bg/%D1%87%D0%B5%D1%81%D1%82%D0%B8%D1%82%D0%BE-%D0%BC%D1%83%D0%BB%D0%B0%D1%82%D0%BA%D0%B0-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D1%8F-%D0%BE%D1%82-%D0%BE%D1%80%D0%BB%D0%B8%D0%BD-%D0%BF%D0%B0%D0%B2%D0%BB%D0%BE%D0%B2---%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB%D1%8A%D1%82-%D1%81%D1%82%D0%B0%D0%B2%D0%B0-%D0%B1%D0%B0%D1%89%D0%B0-%D0%BF%D1%80%D0%B5%D0%B7-news796627.html", "text": "Един от най-желаните родни секссимволи, Орлин Павлов, ще става татко в началото на следващата година. Певецът има връзка с мулатка, като двамата се появиха за първи път на парти на Би Ти Ви, на което Орлин пя с Графа и Любо. Павлов е спуснал завесата на личния си живот и за неговата спътница се знае твърде малко извън приятелския му кръг. Според слуховете двамата са се запознали в Дубай, а дамата живеела извън България. Тя вече е в шестия месец, което означава, че бебето трябва да проплаче февруари или март. Това ще е първо дете за Орлин, който имаше няколко неуспешни връзки. Най-драматична се оказа тази с танцьорката Яна, която след като се разделиха роди две деца на бизнесмена Петко Димитров. Очаква се жената до Орлин да се установи за постоянно у нас и да роди тук, пише седмичник. Сподели:", "date": "2018.11.17", "title": "ЧЕСТИТО: Мулатка забременя от Орлин Павлов - секссимволът става баща през..."}
{"url": "https://pik.bg/%D0%B2%D0%B0%D0%BD%D0%B5%D1%81%D0%B0-%D0%BF%D0%B0%D1%80%D0%B0%D0%B4%D0%B8-%D0%B8%D0%B7%D0%B4%D0%B0%D0%B4%D0%B5-%D0%BD%D0%BE%D0%B2-%D0%B0%D0%BB%D0%B1%D1%83%D0%BC-news796764.html", "text": "След пет години музикално затишие френската певица и актриса Ванеса Паради отново зарадва феновете си с нов албум. Тавата, озаглавена „Les Sources”, излиза днес и е вдъхновена от поп и соул музиката от 60-те и 70-те години на миналия век, предаде „Франс прес”. За създаването на албума Паради си партнира с фронтмена на група „Бийс” – британецът Пол Бътлър. „Пол е много талантлив, той е изключителен инструменталист. Свири на медни духови инструменти в албума. Вдъхновихме се от редица американски изпълнители – Арета Франклин, Марвин Гей, Ал Грийн, Къртис Мейфийлд, но също от изпълненията на Серж Генсбур и Жак Дютрон през 60-те”, обясни Паради, цитирана от БТА. В албума участие има и съпругът ѝ – писателят и режисьор Самюел Беншетри, с когото сключиха брак по-рано тази година. Беншетри е автор на част от текстовете на песните. „Les Sources” смесва елементи от френския шансон, поп и фолк музиката и боса нова. Звездата на Ванеса Паради изгря през 1988 г. с песента „Joe le Taxi” – добре позната и на българската публика. През 1990 г. печели награда „Сезар” за ролята си във филма „Бяла сватба”. Пет години по-късно си партнира с Жерар Депардийо в „Елиза”. Паради влезе в международните дописки и с дългогодишната си връзка с холивудския актьор Джони Деп, с когото имат две деца. Сподели:", "date": "2018.11.17", "title": "Ванеса Паради издаде нов албум"}
{"url": "https://pik.bg/%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%BB%D0%B8%D0%BD%D0%B5%D0%B9%D0%BA%D0%B0-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%BF%D0%B5%D1%88%D0%BD%D0%B8-%D0%BC%D0%B5%D0%B4%D0%B8%D1%86%D0%B8-%D0%B7%D0%B0%D0%BA%D1%8A%D1%81%D0%BD%D0%B5%D0%BB%D0%B8-%D0%B7%D0%B0-%D0%BF%D1%80%D0%B8%D0%BF%D0%B0%D0%B4%D0%BD%D0%B0%D0%BB%D0%B0-%D0%BD%D0%B5%D0%B3%D0%BE%D0%B2%D0%B0-%D0%B1%D0%BB%D0%B8%D0%B7%D0%BA%D0%B0-news796847.html", "text": "Линейкаджията от Спешен център в Дупница Манол Васев налетя със словесна атака на дежурните лекари и колегата си, че не са пристигнали навреме, след като е подал сигнал на тел. 112, че негова роднина е припаднала. Вчера около на стр. 10,00 ч. на спешния телефон е получен сигнал за припаднала жена в Дупница и дежурен еклип на Спешен център веднага тръгнал на подадения адрес. Лекарят веднага реанимирал жената. Манол Васев обаче вдигнал лют скандал на дежурния екип лекари д-р Видински и д-р Бойко Полянов, че линейката се забавила. Линейкаджията крещял с цяло гърло неща от рода: “Затова ви бият. Заслужавате си го!”, въпреки че и той е част от екипа на Спешен център – Дупница. В същото време онкоболен мъж от Дупница, на около 50 г., е докаран в Спешен център от приятели със силни болки. Той помолил да му бъде включена система с болкоуспокояващи, но му било отказано с мотива, че такива манипулации в Спешен център не се извършват, да си търси личния лекар. За нещастие личният лекар на пациента бил починал наскоро, а той живеел сам, и нямало кой да го запише при друг, съобщава \"Струма.бг\". По този повод репортер на “Струма” позвъни на директора на Спешен център – Кюстендил и попита защо е отказана болкоуспокояваща система на пациент с онкологично заболяване. Д-р Албена Рапатинска каза: “Ще проверя кои са били дежурни в този момент. Лекарите от спешните центрове нямат право да връщат пациенти, каквито и да са те, здравно неосигурени или тежко болни!”, категорична бе тя. Сподели:", "date": "2018.11.17", "title": "Шофьор на линейка скочи на спешни медици, закъснели за припаднала негова близка"}
{"url": "https://pik.bg/%D0%BC%D0%B0%D0%B9%D0%BA%D1%8A%D0%BB-%D0%B1%D1%83%D0%B1%D0%BB%D0%B5-%D0%B8%D0%B4%D0%B2%D0%B0-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82-%D1%83-%D0%BD%D0%B0%D1%81-news796698.html", "text": "Четирикратният носител на „Грами“ Майкъл Бубле ще пристигне за първи път в България, за да даде тон за песен пред феновете си в най-голямата зала у нас „Арена Армеец“. Изпълнителят на When I Fall In Love ще стартира световното си турне още в началото на годината, като първо ще има серия от 27 концерта в Америка. Шоуто му у нас ще се проведе на 14 септември. Билетите влизат в продажба в края на следващата седмица (23 ноември), а членовете на фенклуба на Бубле ще могат да се сдобият с пропуски за грандиозния концерт два дни по-рано. Световното турне е в подкрепа на последния диск на певеца – Love, който е вече на пазара. За него Бубле казва, че е най-добрият проект, който е записвал досега. Нарича го идеалният албум, което породи слухове, че 43-годишната звезда се оттегля от сцената. Само дни по-късно Бубле опроверга Daily Mail, които бяха публикували „интервю“ с него за края на кариерата му. „Просто забележете кой е източникът. Само това казвам на хората, които идват при мен със същия въпрос. Разбира се, че няма да се оттеглям. Трябват ми парите!“, намигна тогава канадецът. Припомняме, че преди две години големият му син Ноа, който сега е на 5, се разболя от рак. Това е и причината Бубле да се завърне на сцената този август след дълго отсъствие. Музикантът заяви, че преживяното е променило начина, по който възприема живота, и иска да се фокусира върху семейството си - съпругата си Луизиана Лопилато, Ноа и двете им други деца, двегодишния Елайъс и двумесечната Вида. \"Ще прозвучи като странна причина да запиша този албум, но една сутрин се събудих и видях новинарското заглавие „13 човека бяха убити“. Помислих си, че хората сме много разединени и уплашени. Дори природата е извън контрол. Тогава си помислих за всичко, през което преминахме заедно със семейството ми, и за това, че всъщност имаме нужда от мир. Исках да създам нещо красиво и позитивно, както заради себе си, така и заради хората по света, коментира Бубле по повод пускането на Love на пазара пред The Times, цитира \"Монитор\". Сподели:", "date": "2018.11.17", "title": "Майкъл Бубле идва за концерт у нас"}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F%D1%82-%D0%B3%D1%80%D0%B0%D0%B4%D0%BE%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B7%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B7%D0%B0-%D0%B7%D0%B8%D0%BC%D0%B0%D1%82%D0%B0-%D0%B8-%D0%B7%D0%B0-%D0%B1%D0%BE%D1%80%D0%B1-news796894.html", "text": "Столичният градоначалник Йорданка Фандъкова говори пред сутрешния блок на Нова телевизия за готовността на Общината за зимата и за борбата за осигуряването на по-чист въздух за столичани и гости на града. „Задачата ни бе да проверим готовността на фирмите за снегопочистване за предстоящата зима – заояви Йорданка Фандъкова. - 169 са снегорините, които са в готовност в града. 41 в районите извън града. Всичо зависи от зимата и количеството сняг. Трябва да предупредя и шофьорите да проверят състянието на автомобилите си. Да са наясно, че ако има серозни снеговалежи, ще затваряме участъци за да почистим снега. Санкциите, които сме заложили в договорите със снегопочистващите фирмите са големи и те го знаят. Само за миналата година, за зимния сезон, сме наложили санкции за около 3,5 млн. лв. Това е само за проблеми с почиставането. Тогава обаче зимата бе тежка. Имаше ниски температури и обилен снеговалеж. Почистването на София не се различава по нищо от това в други големи градове по света. Видяхте преди дни как Ню Йорк бе блокиран. Контролът ни е сериозен. Имаме Джи Пи Ес системи, които ни позволяват в реално време да следим къде има проблеми. Първата ни задача е основните улици да са почистени за да могат гражданите да отиват и да се връщат от работа. От миналата година заедно с големите булеварди фирмите влизат и в по-малкте улици. Действаме по приоритети и според обстановката“. Йорданка Фандъкова коментира и действията, които от Общината предприемат за осигуряването на по-чист въздух. „Продължаваме проверките къде се замърсява въздуха и само за последната седмица имаме съставени 50 акта – разясни столичният кмет -  Искам да поздравя парламента, че разгледа и прие промените за въздуха. Отдавна имаме предложения за стандартите в горивата. Имаме средносрочни и дългосрочни мерки, които предприемаме. Вчера бе обявен ден за чист въздух например. С такива мерки и кампании искаме да наблегнем, че от поведението на всеки един от нас зависи чистият въздух в града. Общината ще продължи да предприема сериозни мерки в тази насока. Аз лично вчера го направих и използвах градския транспорт. Зеленият билет за 1 лв. за цялата мрежа, който бе миналата година, остава и тази. През зимния период големият проблем е отоплението с твърдо гориво. Там имаме много сериозни стъпки, които с държавата и еврофинансиране трябва да решим. 55 000 домакинства се отопляват с твърдо  гориво в района на столицата. Трябва да предложима на хората помощ за отоплението им. Работим за включване на газ, където е възможно това, и употреба на пелети. Възможност за подкрепа на социално слабите с енергийни помощи. От миналата година пелетите са включени в тези помзощи. Все още има и дърва и въглища и няма как да ги няма. Ние ще подкрепяме като община хората, които преминават към пелети“. Сподели:", "date": "2018.11.17", "title": "Столичният градоначалник Йорданка Фандъкова за готовността на Общината за зимата и за борбата за по-чист въздух в града"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BD%D0%B5%D1%80%D0%B2%D0%B0%D0%BA%D0%B0-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%BE%D0%B9%D1%82%D0%BE-%D1%81%D1%82%D1%80%D0%B5%D0%BB%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D1%81%D0%BD%D0%B8%D0%BC%D0%BA%D0%B0-news796855.html", "text": "Студент е стрелял с газов пистолет във въздуха по време на протеста на перничани в четвъртък вечер.  Инцидентът е станал около 21.00 ч. „Не помня, нямам спомен”, каза арестуваният Красимир пред Нова телевизия минути след освобождаването му. Младият мъж се изнервил от блокадата на пътя. Магистралата е била блокирана от перничани за поредна вечер в знак на протест срещу високите цени на горивата и стандарта на живот. Според разследващите, след като стрелял, студентът се отправил в посока София, но край Драгичево претърпял ПТП. Колата му била ударена от друг автомобил. Виновният шофьор обаче бил свидетел на стрелбата и подал сигнал в МВР. Красимир е задържан в София. В петък сутрин е докаран в полицията в Перник. Прокуратура е започнала разследване за хулиганство. Сподели:", "date": "2018.11.17", "title": "Вижте нервака Красимир, който стреля по време на протеста в Перник (СНИМКА)"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2-%D1%83%D0%B6%D0%B0%D1%81-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D0%B6%D0%B5%D1%81%D1%82%D0%BE%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B0%D0%BA%D1%81%D0%B0%D0%BA%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news796893.html", "text": "60-годишен мъж е загинал при катастрофа на пътя Добрич - Варна в района на Аксаково,  съобщиха от ОДМВР – Варна, цитирани от „Флагман“. Сигналът за инцидента е подаден тази сутрин около 05:50 часа. 60-годишният шофьор на лек автомобил \"Опел\", по време на движението си губи контрол над автомобила, навлиза в лентата за насрещно движение и се блъска в товарен автомобил \"МАН\". Водачът на лекия автомобил е загинал на място. Изясняват се причините и обстоятелствата за възникването на инцидента. На място текат действия по разследване на случая. В района на Аксаково водачите да преминават с повишено внимание. Пътуващите трябва да шофират внимателно и заради ниските температури и особеностите на пътя. Снимки: Флагман.бг Сподели:", "date": "2018.11.17", "title": "Кървав ужас: Един загинал след жестока катастрофа край Аксаково (СНИМКИ)"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D1%82%D0%B2%D1%8A%D1%80%D0%B4-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D0%B5-%D0%BC%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B7%D0%B0-%D0%BD%D0%B5%D0%B3%D0%BE--news796881.html", "text": "\"Оставката на Валери Симеонов не ме изненада. В по-тесен формат той винаги е казвал, че това да бъде властта не е всичко\", казав ефира на Би Ти Ви заместник-председателят на ГЕРБ Цветан Цветанов. Оставката на Симеонов щяла да успокои обстановката, а правителството щяло да работи по-спкойно. Всеки един скандал и напрежение винаги имал отражение. \"Коалиционното ни споразумение с Патритотите не се променя. В момента имаме акт на Симеонов, който веднага бе приет от премиера. С Валери Симеонов ще продължим да работим, защото той е лидер на наш партньор\", поясни Цветанов. Цветанов е категоричен, че напрежение в коалицията на Патриотите нямада има. \"Трябва да бъдем по-обрани в изказванията си, за да не допускаме конфликти. Може би някой път и от умора, и от емоция, може да допуснеш някоя дума\", обясни Цветанов. Цветанов обвини президента Румен Радев в безотговорно поведение. \"Вмомента страната ни се нуждае от политически консенсус, а не от противопоставяне\", уточни Цветанов. Срещата между Борисов и Радев тепърва ще се уточнява. Датата засега не е насрочена. Хората, според Цветанов, не искали предсрочни избори. До към 15 декември правителството щяло да изпълни ангажимента си към майките на деца с увреждания. Сподели:", "date": "2018.11.17", "title": "ГОРЕЩА ТЕМА: Цветанов с твърд коментар: Оставката на Валери Симеонов не ме изненада, за него властта не е всичко"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B8%D1%82%D0%B0%D0%BB%D0%B8%D1%8F-news796853.html", "text": "Хиляди ученици в десетки италиански градове излязоха на протести срещу дясното популистко правителство, съобщава БТА. \"Това не е промяна\", пишеше на един от плакатите на демонстрация в Рим. Протестиращи в Милано пък изгориха знамена на управляващите партии - крайнодясната \"Лига\" и антисистемното Движение \"Пет звезди\". Учениците настояват за повече финансиране за образованието и по-голямо инвестиране в училищните сгради, които на някои места са особено занемарени. \"Омръзнало ни е от вашите лъжи, Матео Салвини и Луиджи ди Майо. Не можем вече да ви вярваме!\", написаха във Facebook от училищната организация, обръщайки се към лидерите на двете управляващи партии. Салвини, който е вицепремиер и вътрешен министър, осъди протестите. \"Изгаряне на знамена, образи, символи... Това не е хубаво\", коментира той. Сподели:", "date": "2018.11.17", "title": "Хиляди ученици излязоха на протест срещу правителството в Италия"}
{"url": "https://pik.bg/%D0%BE%D1%82-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BE%D0%B1%D1%8F%D0%B2%D0%B8%D1%85%D0%B0-%D0%B7%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%B0-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%D1%82%D0%B0-%E2%80%9E%D1%81%D0%B0%D0%BD-%D1%85%D1%83%D0%B0%D0%BD%E2%80%9C-news796866.html", "text": "От американската компания Ocean Infinity са открили останките на изчезналата подводница на Въоръжените сили на Аржентина „Сан Хуан“, съобщава РИА Новости, като се позовава на официално съобщение на Военноморските сили на Аржентина в профила им в „Туитър“. Контактът с подводницата бе изгубеин на 15 ноември 2017 година по време на пътуването на подводницата от военноморската база Ушуая към Мар дел Плата. По-рано бе съобщено, че в зоната на издирване на подводницата „Сан Хуан“ е бил засечен голям обект с дължина от около 60 метра. На 17 ноември 2017 година бе обявено, че аржентинска подводница с 44-членен екипаж на борда е изчезнала в Атлантическия океан. Сподели:", "date": "2018.11.17", "title": "От Военноморските сили на Аржентина обявиха за откриванета на подводницата „Сан Хуан“"}
{"url": "https://pik.bg/%D1%87%D1%83%D0%B6%D0%B4%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B2%D0%B5%D0%BB%D0%B8%D0%BA%D0%BE%D1%82%D0%BE-%D0%B1%D1%8F%D0%B3%D1%81%D1%82%D0%B2%D0%BE-%D0%BD%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%BF%D1%80%D0%B5%D0%B7-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news796836.html", "text": "Бившият премиер на Македония Никола Груевски като беглец прекоси три балкански страни, с македонски документи, за да стигне до Унгария, където да кандидатства за убежище, докато унгарски дипломати са му предоставяли транспортна логистика, информира , англоезична корпоративна медия, специализирана в новини и анализи за Балканите, пише \"Фокус\". Данните от македонската, албанската и черногорската полиция очертават относително ясна картина за пътя на бягството на бившия македонски премиер Никола Груевски към Унгария, за да избегне изпълнението на двугодишната присъда у дома. Точният начин, по който е излязъл от Македония продължава да е мистерия. Времето, когато е напуснал Скопие, къде е прекосил границата с Албания все още се проучва. Албанската полиция съобщи, че няма сведения Груевски легално да е прекосил албанската граница през някой от двата гранични контролно-пропусквателния пункт (ГКПП) Кяфасан и Стение с Македония, което повдига съмнение, че е влязъл в Албания незаконно. След това пътят му през Албания, Черна гора и Сърбия напомня на шпионски филм, с дипломатическа помощ и чести смени на коли, пише на сайта си изданието. Неназовани източници, цитирани от в четвъртък, твърдят, че Груевски е пристигнал в Тирана в неделя и най-вероятно е останал в унгарското посолство, където за първи път е информирал унгарските власти за намерението си да потърси убежище. Това отчасти бе потвърдено от шефа на кабинета на унгарския премиер Виктор Орбан. В четвъртък той съобщи, че Груевски за първи път е обявил желанието си ясно в едно от унгарските посолства, но не спомена за кое става дума. Албанската полиция е потвърдила, че Груевски е напуснал страната през ГКПП „Хани и Хотит“ с Черна гора в 19.11 ч. вечерта в неделя. Тя е съобщила, че той е пътувал в кола, собственост на унгарското посолство в Албания. Полицията съобщава също така, че той е ползвал личната си карта, тъй като миналата година паспортът му е бил конфискуван от македонските власти. В часа, когато е преминавал през ГКПП Интерпол все още не еиздал заповед за ареста му, нито са го издирвали. В четвъртък черногорската полиция потвърди, че разполагат с данни за влизането на Груевски в страната и за излизането му от нея. Според тях той не е губил много време и още същата вечер в 22.16 ч. е преминал в Сърбия през ГКПП Добраково. Според неназовани черногорски полицейски източници, цитирани от , в Черна гора Груевски е бил съпровождан от официални лица от унгарското посолство в страната. Както се твърди, отначало до Подгорица е пътувал с Volkswagen Jetta, с двама служители на унгарското посолство. Там е бил придружен, както се твърди, от унгарския заместник посланик и, след като сменил колите, двамата са се отправили към границата със Сърбия. От Сърбия липсват официални данни. Затова цитира същите източници, които твърдят, че при влизането в Сърбия Груевски е предаден на унгарски дипломатически представители, живеещи в Белград. Вероятно предаването на Груевски е станало в хотел „Лукс“, край западно сръбския град Приеполе. Сръбските власти все още предстои да потвърдят кога е напуснал страната, но най-вероятно той е преминал сръбско-унгарската граница на следващия ден, в понеделник. Двете държави имат два шосейни пътя, по които може да се премине границата, за сега няма данни по кой от тях е минал беглецът. По повод на съдебните дела в Македония Груевски настоява, че те са политическа инсценировка от правителството, ръководено от Социалдемократичния съюз. Няколко пъти в изминалите две години, откакто се водят дела срещу него, той твърди, че не възнамерява да напуска страната. Сподели:", "date": "2018.11.17", "title": "Чуждите медии: \"Великото бягство\" на Груевски през Балканите"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news796869.html", "text": "След бурната седмица за премиера на Израел Бенямин Нетаняху страната тръгна към предсрочни избори, съобщава CNN, цитирани от „Фокус“. Утре ще бъде избрана дата за предсрочните избори в страната. Това  е обявил пред медията източник, близък до ключов министър от правителството на Нетаняху. Решението да се обяви дата за предсрочни избори е взето след разгорещен разговор между премиера и десния образователен министър Нафтали Бенет, до който се е стигнало вчера. Бенет е заплашил, че ще напусне кабинета, ако не получи освободилия се пост на министър на отбраната след оставката в сряда на бившия вече военен министър Авигдор Либерман, но Нетаняху му отказал. След срещата в петък, източникът, близък именно до Бенет, е съобщил на CNN: \"Нужно е да отидем на избори колкото е възможно по-скоро, да не даваме възможност на сегашното правителство да продължи да управлява. Датата за изборите се очаква да бъде обявена в неделя след срещата на партийните лидери от управляващата коалиция.“ Сподели:", "date": "2018.11.17", "title": "Израел върви към предсрочни избори"}
{"url": "https://pik.bg/%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D0%B5%D1%82%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B8%D0%BB%D0%B8-%D1%81%D0%B5-%D0%BF%D1%80%D0%B8%D0%B3%D0%BE%D1%82%D0%B2%D0%B5%D1%82%D0%B5-%D0%B7%D0%B0-%D1%85%D0%B0%D0%BE%D1%81-news796873.html", "text": "\"Трябва да бъде направен избор - той е между това споразумение и хаотичен Брекзит без споразумение\", заяви Коувни, цитиран от британската агенция Прес асосиейшън. В сряда Мей договори проект на споразумение за излизането от ЕС, но е изправена пред тежка битка в британския парламент за прокарването на документа. Ако проектът не мине, тогава Великобритания може да се озове в положение да напусне съюза на 29 март 2019 г., без да е договорила условията, по които ще стане това. Един от най-проблемните въпроси е този за границата между членката на ЕС Република Ирландия и Северна Ирландия. Последната ще напусне ЕС заедно с останалата част от Обединеното кралство. ЕС настоя да се изработи предпазен механизъм, чрез който да се запази отворена границата между Република Ирландия и Северна Ирландия така, както е заложено в мирното споразумение за уреждане на конфликта в Северна Ирландия. Според евроскептиците този предпазен механизъм ще вкара Великобритания в близки отношения с ЕС въпреки излизането й от съюза. Във вчерашното си изказване Коувни добави, че ще бъде \"трудно\" да бъде намерена алтернатива на договореното от Мей споразумение и в същото време да се избегне появата на физическа граница между Република Ирландия и Северна Ирландия. Ирландският министър на външните работи Саймън Коувни призова британските политици да подкрепят проектоспоразумението на премиера Тереза Мей за Брекзит, защото в противен случай ще трябва да се приготвят за ситуация на хаос при Брекзит без споразумение, предаде ДПА. Сподели:", "date": "2018.11.17", "title": "Ирландия: Подкрепете споразумението за Брекзит на Тереза Мей или се пригответе за хаос"}
{"url": "https://pik.bg/%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B4%D0%B0-%D0%BF%D1%80%D0%BE%D0%B2%D0%B0%D0%BB%D1%8F%D1%82-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news796868.html", "text": "Над 200 изпълнителни директори и предприемачи са се обърнали към депутатите-консерватори с молба да провалят сделката на премиера Тереза Мей за Брекзит, като са я обявили за „най-лошото нещо на този свят“, съобщата The Telegraph, цитирани от „Фокус“. В писмо, което са видели от изданието, бизнес лидерите на средни предприятия, твърдят, че тази сделка е „най-голямото национално унижение в най-новата история на тази горда нация ”. Писмото, чийто инициатор е Джон Лонгуърт, бивш генерален директор на Британската търговска камара, е подписано от членове на Алианса на британските предприемачи, включително и от Тим Мартин, шефът на гиганта Wetherspoon и от ветерана в рискованите сделки Джон Моултън. През следващата седмица документът ще бъде разпространен сред всички депутати от Консервативната партия. Сподели:", "date": "2018.11.17", "title": "Бизнесмени призоваха депутати да провалят сделката за Брекзит"}
{"url": "https://pik.bg/%D0%BA%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B0%D0%B7%D0%B8%D1%81-%D1%81%D0%B5-%D0%BA%D0%BB%D0%BE%D0%BD%D0%B8%D1%80%D0%B0---%D0%B2%D0%B8%D0%B6%D1%82%D0%B5-%D0%BA%D0%BE%D0%B9-%D0%B5-%D0%BB%D0%B8%D0%BA%D0%B0-%D0%BF%D1%80%D0%B8%D0%BB%D0%B8%D0%BA%D0%B0-%D1%81-%D0%B2%D0%BE%D0%B4%D0%B5%D1%89%D0%B8%D1%8F-%D0%BD%D0%B0-%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D1%81%D0%BD%D0%B8%D0%BC%D0%BA%D0%B8---news796388.html", "text": "Водещият на \"Биг Брадър\" Азис се сдоби с двойник. Неговият колега Светозар Христов, който стана популярен с участията си в \"Аз пея в Ку-Ку Бенд\", \"Музикална академия\", \"5 stars\" и \"Като две капки вода\", е лика прилика с Чалга краля в новия си клип \"52 ле'а разходи\". 41-годишният софиянец преди дни избухна със закачивото парче, с която осмя родната действителност и поклонничеството към материалните придобивки. Клипът набира популярност във видеоплатформата \"ЮТюб\", а феновете на перчето намериха прилика между Зарко и Азис. Във видеото Христов е и с гъста брада, също като Славея от Костинброд, който вече няколко години не се разделя с окосмяването по лицето си. Сподели:", "date": "2018.11.17", "title": "КАТО ДВЕ КАПКИ: Азис се клонира - вижте кой е лика прилика с водещия на \"Биг Брадър\" (СНИМКИ + ВИДЕО)"}
{"url": "https://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D1%81%D1%82%D1%80%D0%B0%D1%82%D0%B5%D0%B3-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D1%82%D0%B8%D0%B2-%D0%B1%D0%B0%D0%BD%D1%8A%D0%BD-%D0%B7%D0%B0%D1%8F%D0%B2%D0%B8-%D1%87%D0%B5-%D0%B5%D1%81-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BE%D1%81%D1%83%D0%B5%D1%82%D0%B8-%D0%B1%D1%80%D0%B5%D0%BA%D0%B7%D0%B8%D1%82-news796879.html", "text": "По думите на Банън елитите в ЕС не искат Брекзит. \"Видяхте какво стана. Нямат никакво намерение да ви пуснат да си тръгнете - никакво\", каза Банън пред общността за дебати в Университета в Оксфорд \"Оксфорд юниън\". Той обаче не представи доказателства, а само заяви, че ЕС е направил преговорите за раздялата трудни. \"Направиха го възможно най-трудно, ще продължат да го правят възможно най-трудно\", каза Банън. Обединеното кралство излиза от ЕС на 29 март 2019 г. На 23 юни 2016 г. на референдум за членството в съюза 17,4 милиона избиратели или 52 процента подкрепиха Брекзит, а 16,1 млн. или 48 процента не. Европейските лидери нееднократно изразяваха съжаление заради решението на Обединеното кралство да напусне и позиция, че ще уважат това решение, отбелязва Ройтерс. Тази седмица британският премиер Тереза Мей сключи споразумение за условията на излизането, но противниците й в нейната разединена партия се опитват да я свалят от власт, защото смятат, че с това споразумение Великобритания ще остане в прекалено близки отношения с ЕС след Брекзит. В Оксфорд имаше демонстрация срещу Банън на няколкостотин протестиращи, които го обвиниха, че е расист. В крайна сметка полицията го ескортира и той влезе в залата на обществото за дебати на Оксфордския университет през заден вход. Бившият политически стратег на президента на САЩ  Доналд Тръмп Стив Банън заяви вчера, че ЕС се опитва да осуети Брекзит, предаде Ройтерс. Сподели:", "date": "2018.11.17", "title": "Бившият стратег на Тръмп Стив Банън заяви, че ЕС се опитва да осуети Брекзит"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D1%81-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news796929.html", "text": "Лидерът на \"Атака\" Волен Сидеров дава извънреден брифинг. Поводът е оставката на вицепремиера Валери Симеонов и лидер на другата патриотична партия в Обединените патриоти НФСБ. Както агенция ПИК съобщи, Симеонов подаде оставката си, която е била приета от премиера Бойко Борисов. След гласуване в Народното събрание, лидерът на НФСБ ще се върне като депутат в парламента. Още вчера пред медията ни той заяви, че няма незаменими хора, а работата му в политиката продължава. \"Аз не виждам промяна. Атака щеше да има повече хора, ако не бях направил повечето компромиси. Щяхме да сме самостоятелни в парламента. Аз предложих да направим обединение за по-добро управление.\" Това заяви лидерът на Атака Волен Сидеров пред журналисти. На въпрос дали е възможно да има смяна на председателя на парламентарната група, Сидеров заяви, че е възможно, тъй като въпросът е повдиган вече веднъж, но нямало голямо значение според него. Той допълни, че не са водени разговори кой ще замести Валери Симеонов в Министерския съвет. Ако зависело от Сидеров обаче, той би предложил човек, който не е партиен активист и не е ясна партийна фигура. „Не е нужно да е от една от трите партии, но не е нужно да е председател, зам.-председател. Това бих предложил, но напоследък моите предложение не се приемат“, заяви Сидеров. Той дори запита, защо трябва да има вицепремиер от патриотите, като и сега имало достатъчно вицепремиери. Сидеров отправи и критика към ръководството на ГЕРБ, като заяви, че преди няколко дни по думите на Бойко Борисов, ако излезе Валери Симеонов от управлението, коалицията може да се счупи. „Днес чувам Цветанов да казва, че няма да се счупи, даже ще се заздрави. Кога, кое е вярно? Преди два дни, след два дни, какво се случи в тези два дни, защото не сме се събирали на съвет“, запита Сидеров. Според Сидеров дали голямата коалиция е стабилна, зависи какви ще бъдат целите на управлението. Той продължава да иска неща, които са важни за хората, а не като поправки в НПК, дреболии, които влизат в парламента и не са толкова важни за хората и да се види как може да забогатее българската нация, без да има наличие на петрол на теротиорията. Той потвърди, че ще предложи идеята да няма заместник на мястото на Валери Симеонов. Сподели:", "date": "2018.11.17", "title": "ПЪРВО В ПИК TV: Волен Сидеров с изявление след оставката на Валери Симеонов (ОБНОВЕНА)"}
{"url": "https://pik.bg/%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BF%D1%80%D0%B8-%D0%B7%D0%B0%D0%BA%D1%80%D0%B8%D1%82%D0%B8-%D0%B2%D1%80%D0%B0%D1%82-news796932.html", "text": "Срещата между президента Румен Радев и председателя на ГЕРБ Бойко Борисов не трябва да е при закрити врата. Това каза в ефира на  радио \"Фокус\" политическият анализатор Георги Харизанов. Според него след такава ще се чуят различни версии за проведените разговори. Той добави, че президентът трябва да се държи като власт, а не като институция. „Не е повод държавният глава да говори за ширеща се бедност при положение, че България, тръгвайки от под нулата и от трагични исторически икономически фактори, днес продължава уверено да върви напред. Това се отразява изключително негативно на обществените настроения. Но също не е вярно, ако слагаме розови очила и казваме, че всичко е наред. Истината е някъде по средата и тя се ражда в спора, иска ми се този спор да бъде максимално публичен“, поясни той. Георги Харизанов каза още, че при срещата президентът Румен Радев не може да нареди, в каква позиция да се яви Борисов, защото той, освен председател на ГЕРБ, остава министър-председател и притежава реалната власт за взимането на решения и за изпълняването на политики в страната. Сподели:", "date": "2018.11.17", "title": "Георги Харизанов: Срещата между Румен Радев и Бойко Борисов не трябва да е при закрити врата"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%B8%D0%BB%D0%B8%D1%86%D0%B8%D0%B8-%D0%B2-%D0%B7%D0%B2%D0%B5%D0%B7%D0%B4%D0%B8-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D1%81%D0%B2%D0%B5%D1%82%D0%BB%D0%B8%D0%BD%D0%BD%D0%B8-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B7%D0%B5%D0%BC%D1%8F%D1%82%D0%B0-news796917.html", "text": "Изследователите използвали космическия телескоп Спицър на НАСА, за да анализират светлината, излъчена от две свръхнови и открили \"пръстов отпечатък\" на силиций. Феномените, които придружават смъртта на една звезда, са много бурни, защото съставният материал на звездата е изхвърлен със скорост, достигаща няколко хиляди километра в секунда. В тези звездни вихри атомите се сливат и образуват нови елементи, по-специално сяра и калций. А сега вече става ясно, че има и силиций. Земната кора е основно съставена от силикатни скали (тоест съдържащи силиций и кислород). Една от формите на силиций - кварца, е основна съставка на пясъка. Освен за стъклото и фибростъклото, силицият е важен елемент и в рецептата за промишления бетон. \"За първи път ние установяваме, че силиций, произведен от свръхнови, е бил в достатъчно значимо количество, за да бъде наличен в праха на Вселената, в това число и този, който е сформирал нашата планета\", казва Хейли Гомес от университета в Кардиф. \"Всеки път, когато ние гледаме през прозореца, вървим по тротоара или стъпваме върху пясъка на плажа, ние взаимодействаме с материали, произведени от звездите в края на живота си, които са се взривили преди милиони години\", допълва специалистът. Международен екип от учени обяви, че е открил силиций (основна съставна част на стъклото) в останки от свръхнови (експлозии на звезди в края на живота си) на милиарди светлинни години от Земята, предаде Франс прес. Сподели:", "date": "2018.11.17", "title": "УНИКАЛНО: Учени откриха силиции в звезди на милиарди светлинни години от Земята"}
{"url": "https://pik.bg/83-%D0%B4%D0%B2%D0%BE%D0%B9%D0%BA%D0%B8-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B7%D0%B0%D0%B5%D0%B4%D0%BD%D0%BE-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%B8-%D1%81%D1%80%D0%B5%D0%B1%D1%8A%D1%80%D0%BD%D0%B8%D1%82%D0%B5-%D1%81%D0%B8-%D1%81%D0%B2%D0%B0%D1%82%D0%B1%D0%B8-news796913.html", "text": "Всяка година организатор на събитието е Обредният дом в града, съобщиха от община Разлог. За тържествения ритуал ще има питка, омесена от златните юбиляри, която заедно със запален огън ще предадат на най-младото семейство в града, като символ на любовта и семейното огнище. Всички празнуващи ще подновят брачните си клетви и ще се подпишат в летописната книга на златните и сребърни сватби. Кумове на дългогодишните брачни партньори ще са кметът на Разлог Красимир Герчев и съпругата му Ирина Герчева. Днес 83 двойки от Разлог ще отпразнуват заедно своите златни и сребърни сватби. От тях 31 са семействата, които ще отбележат златна сватба, а 52 сребърна. Сподели:", "date": "2018.11.17", "title": "83 двойки празнуват заедно златните и сребърните си сватби"}
{"url": "https://pik.bg/%D0%B1%D0%B5%D0%BB%D0%BE%D0%B3%D1%80%D0%B0%D0%B4%D1%87%D0%B8%D1%88%D0%BA%D0%B8%D1%8F%D1%82-%D0%B5%D0%BF%D0%B8%D1%81%D0%BA%D0%BE%D0%BF-%D0%BF%D0%BE%D0%BB%D0%B8%D0%BA%D0%B0%D1%80%D0%BF-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D1%81%D0%B2%D0%B5%D1%82%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B2-%D1%85%D1%80%D0%B0%D0%BC-%D1%81%D0%B2-%D0%B8%D0%BB%D0%B8%D1%8F-news796877.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишкия епископ Поликарп - викарий на Софийския митрополит, ще оглави архиерейска света Литургия в храм \"Св. Илия\", град София, ж.к, \"Дружба\"2. Светата Литургия ще започне от 09.00 часа. Сподели:", "date": "2018.11.17", "title": "Белоградчишкият епископ Поликарп ще оглави света Литургия в храм \"Св. Илия\""}
{"url": "https://pik.bg/%D1%82%D0%BE%D0%BB%D0%B3%D0%B0-%D0%BA%D0%B0%D1%80%D0%B5%D0%BB-%D0%BE%D1%82-%E2%80%9E%D0%BB%D0%B8%D1%81%D1%82%D0%BE%D0%BF%D0%B0%D0%B4%E2%80%9C-%D0%B1%D0%BE%D0%BB%D0%B5%D0%BD-%D0%BE%D1%82-%D1%80%D0%B0%D0%BA-news796954.html", "text": "Турската звезда Толга Карел, когото българската публика помни с превъплъщението му на дръзкия Оуз в култовата поредица „Листопад“, реши да внесе яснота по повод десетките публикации по негов адрес през последната една година. Той призна, че е тежко болен и преминава през труден период, но подкрепата на близките му го обнадеждава да се бори с всички сили. „Не исках да натоварвам никого със себе си, но тъй като сте толкова любопитни, си позволявам да говоря за това за пръв и последен път. Всеки има някаква битка в живота си и тя започва в момента на нашето раждане. Но въпреки това лошо стечение на обстоятелствата вярвам, че нещата вървят в правилната посока. Животът е дар от Бога и ние трябва да сме наясно с това - затова бъдете благодарни за всеки един момент“, споделя очарователният актьор. Според турските медии на Карел неотдавна била поставена онкологична диагноза, но актьорът отказвал да даде подробности кой орган от тялото му е засегнат от рака. В момента той се намирал в средата на битката, а най-важните изследвания тепърва предстояли. Толга преминал серия от химиотерапии, които му били назначени от специалистите в една от най-елитните ракови болници в САЩ. Въпреки че в родната му Турция именно лечението на онкодиагнози е изключително иновативно и напреднало, и е предпочитано от хора от цял свят, актьорът решил да се довери на американските онколози. Припомняме, че преди 2 години Толга се премести да живее зад Океана заедно със съпругата си Сара Скоти и малката им дъщеричка. Откакто пребивавал там и има семейство, турският секссимвол преживял метаморфоза и тотално заличил лошия си имидж. Преди да се ожени, Толга сменяше приятелките си през месец и имаше явни проблеми с алкохола. След  една от ваканциите му в Германия светлокосият артист се налял до козирката с уиски на връщане към Турция. През цялото време на полета се заяждал непрекъснато със стюардесите, крещял и скъсал нервите на останалите пътници. Сред тях обаче имало и такива, които решили, че няма да позволят да се размине на самозабравилата се телевизионна звезда. След приземяването те му устроили засада и го спукали от бой. С рани по главата му се наложило да влезе в болница заради тежки телесни повреди, както и да отмени снимките за пореден телевизионен епизод. Сподели:", "date": "2018.11.17", "title": "Толга Карел от „Листопад“ болен от рак"}
{"url": "https://pik.bg/%D1%83%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D1%89%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%BE%D0%B2-%D0%BA%D0%BE%D1%80%D0%BF%D1%83%D1%81-news796915.html", "text": "Ръководството на Областната болница „Д-р Стефан Черкезов“ във Велико Търново ще инвестира 6,5 млн. лв. в изграждането на нов болничен корпус, който да обедини всички отделения на лечебното заведение, съобщава БНР. Новото крило ще е на 8 етажа. Вече е обявена обществена поръчка за строежа, който трябва да приключи за 18 месеца. Целта е обединение на двете бази на болницата. , посочи нейният директор д-р Стефан Филев: „Не може интензивните отделения да бъдат в база 1 в нова болница на 4-5 километра разстояние от такива тежки отделения като родилно отделение, ортопедия, гинекология - разясни ситуацията директорът на болницата доктор Стефан Филев. - Проектът ще се изпълни на два етапа. За първия е осигурено финансиране от 4,5 млн. лв., които болницата получи от продажбата на 20 декара свой парцел на търговска верига.Строежът на новия болничен корпус ще доведе и до спестяване на близо половин милион лева, които годишно лечебното заведение харчи за транспорт и издръжка на старата сграда“. В днешния Световен ден на недоносените деца е обявен Ден на отворените врати в Отделението по неонатология на болницата. Извършват се безплатни контролни прегледи на децата и консултации със специалисти от лечебното заведение. В страната ни недоносените бебета са около 10% от всички живородени деца, колкото е и средното равнище за Европа. \"Това, което говорим на майките, които са стресирани от това, че се ражда недоносено бебе е, че недоносеността не е заболяване\", разясни доктор Мария Калайджиева, неонатолог в болница „Токуда“. Според Калайджиева, в България трябва да има програми за проследяване на развитието на преждевременно родените деца след изписването им от болница, каквито има в много други страни. Сподели:", "date": "2018.11.17", "title": "Управата на болницата във Велико Търново ще инвестира в изграждането нов корпус"}
{"url": "https://pik.bg/%D0%BF%D1%8A%D1%80%D0%B2%D0%B8%D1%8F%D1%82-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BF%D0%BE-%D0%BB%D0%B8%D0%BD%D0%B8%D1%8F%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A-news796912.html", "text": "Министърът на външните работи на Руската федерация Сергей Лавров заяви, че към настоящия момент Москва разглежда различни възможности за продължаването на газопровода „Турски поток“ на европейска територия, съобщава информационната агенция EA Daily, цитирана от „Фокус“. Първият дипломат на Русия е каза това в интервю за сръбския ежедневник Telegraf. По думите му, едно от възможните направления е маршрутът България-Сърбия-Унгария и оттам – до терминала в австрийския град Баумгартен. Лавров подчерта, че Москва е научила печалния урок от „Южен поток“ и не желае повторение на ситуацията. Поради тази причина Русия ще пристъпи към работа по проекта „само след получаване на твърди положителни гаранции от Европейския съюз“. Сподели:", "date": "2018.11.17", "title": "Първият дипломат на Русия не изключи продължаване на „Турски поток“ по линията България-Сърбия-Унгария"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%BE%D1%80%D0%BD%D0%B8%D1%86%D0%B0-%D1%80%D1%83%D1%81%D0%B8%D0%BD%D0%BE%D0%B2%D0%B0-%D0%BD%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D1%81%D0%BB%D0%B5%D0%B4-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6-news796958.html", "text": "Заместник-министърът на труда и социалната политика Зорница Русинова се надява след приемането на Закона за хората с увреждания протестите да спрат. Тя коментира във Варна предстоящото приемане на пакета от три закона, за които настояват майките на деца с увреждания, съобщава БНР \"Считам, че реформите, които предприехме със Закона за интеграция на хората с увреждания, изпълняват исканията на майките на децата с увреждания - с реформата в системата, с повечето плащания коментира Русинова. - Обещанията, които бяха поети от премиера Бойко Борисов още през лятото на тази година, всички те са изпълнени, така че се надявам протестите след приемане на закона да приключат, за да можем спокойно да работим\". Русинова добави, че стремежът на социалното министерство е да подпомогне майките, които искат да се върнат по-рано на работа, с редица стимули. Един от тях предвижда възрастта на децата, за които държавата дава възможност родителите да наемат бавачка на минимална работна заплата, да се увеличи до навършването на 12 години. По отношение на подпомагането на хората, които отглеждат възрастни хора или деца с увреждания, ще се въведе т.нар.\"заместваща грижа\". При нея за срок от 30 дни те да могат да използват услугите на специализирани центрове. Сподели:", "date": "2018.11.17", "title": "Заместник-министър Зорница Русинова: Надявам се след приемането на Закона за хората с увреждания протестите да спрат"}
{"url": "https://pik.bg/%D0%BD%D0%B0%D0%B4-%D0%B4%D0%B2%D0%B5-%D1%85%D0%B8%D0%BB%D1%8F%D0%B4%D0%B8-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D1%81-%D0%BD%D0%B0%D0%B4-120-%D1%85%D0%B8%D0%BB%D1%8F%D0%B4%D0%B8-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8-%D1%81%D1%80%D0%B5%D1%89%D1%83-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news796957.html", "text": "AFP, цитиранаот \"Фокус\". Протестите във Франция срещу повишаването на цените на горивата събраха около 124 хиляди души в над две хиляди отделни демонстрации на територията на страната, предава Данните са обявени от министъра на вътрешните работи Кристоф Кастанер. Съгласно представената от него информация, протестите са съпътствани от серия инциденти, някои от които – сериозни. Една жена загина, а 47 други са ранени, три от които – сериозно. Извършени са и арести. Сподели:", "date": "2018.11.17", "title": "Над две хиляди демонстрации с над 120 хиляди участници срещу горивата във Франция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D0%B6%D0%B5%D1%80%D0%BE%D0%B2-%D1%81-%D1%82%D0%B5%D0%B6%D1%8A%D0%BA-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC-news796716.html", "text": "- И да, и не. Това е негово лично решение. Но тепърва ще видим какво ще става. - Ето това е големият въпрос. Зависи кой е двигателят на протестите. Който протестира от сърце, ще спре. Но купените протестъри, ще продължат. - Много е сложен този въпрос. Преживяваме втора революция. Има сили, които пречат да се осъществи това, за което преди 29 г. се радвахме. В момента България трябва да е щастлива, че има такова правителство и такъв премиер. За разлика от родоотстъпниците, които ни управляваха през годините, сега имаме хора, работещи за България. Прави се много голяма грешка с тези протести. Протестиращите не са случайни групи, те са организирани. И не мога да разбера защо го правят. Кога България е била така уважавана от европейските държави?!  Истината е, че страната ни за първи път има име и имидж в света. Не минава събитие в Европа без Борисов. - Не познавам лично Бойко Борисов. Само констатирам това, което той прави. Чудя се на една ръководителка на опозиционна партия, която влиза в парламента, за да прави скандали. - Гледам какво се случва. Неговите идеи се възприемат добре от европейските лидери. И отношението към България се промени кардинално - от едно снизхождение като към подметка на СССР сега ни гледат като страна със самостоятелна политика. Как да не кажа нещо добро?! Кой друг досега е излизал с някаква добра и защитена идея за България? Кога сме чули  нещо сериозно от Корнелия Нинова? Няма идеални хора. Но нека се намери някоя друга партия, по-дълбокомислена от ГЕРБ. Да вземе да излезе на избори и да ги спечели. Няма такава. Не съществува в момента друга партия, освен ГЕРБ, която да дава перспектива за България. - Не, не съм заклет фен на ГЕРБ. Преди 29 г. ние мечтаехме да направим нещо много добро за България. И сега разсъждавам така. Аз и по произход, и по възпитание съм българин. И държа много на България. Тя е била голяма и водеща страна в историята си. Защо сега гласът на една малка България да не се чува? Румен Радев се обажда, когато не трябва, например. Казва неща, които не приличат на един президент. Щом като твърди, че държи на България, трябва да бъде обединител. - За речта той да си носи отговорността. Нека сам да си разтълкува думите, които бяха празнословие. Не бива един президент да държи само на една партия. Хубаво е да има критики. Но той казва, че всичко е лошо. Тоталното отрицание не води до нищо добро. Затова и протестите трябва да спрат. - Тези протести, които аз наричам вечерни сбирки, трябва да се разбере кой ги ръководи. Искат оставки, нови избори... Трябва съвсем да не разбираш от политика, за да имаш такива искания. Самият президент Радев призна, че не е време за оставки и нови избори. Те само ще вкарат България в безвремие. Накрая ще се получи същият резултат. ГЕРБ ще вземе най-много гласове. Няма кой друг. Трябва час по-скоро да се направи проверка на хората от протестите - какви са, колко умствен багаж имат, чии агенти са. Задължително е. Сподели:", "date": "2018.11.17", "title": "САМО В ПИК: Проф. Александър Джеров с тежък коментар за протестите и оставката на Валери Симеонов: Незабавно да се направи проверка кои са протестърите, кой им плаща и чии агенти са"}
{"url": "https://pik.bg/%D0%B8-%D0%B4%D0%BF%D1%81-%D1%81-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-news796996.html", "text": "Оставката на злополучния вицепремиер беше задължителна, тя е закъсняла и няма да промени нищо. Така лидерът на ДПС Мустафа Карадайъ коментира депозираната оставка на вицепремиера Валери Симеонов. Той изрази мнението си във „Фейсбук”. Карадайъ написа още: Тя показа, че активните граждани не отстъпиха пред цинизма, арогантността и некомпетентността. Но този акт не решава проблемите. В коментара си лидерът на ДПС изразява притеснение за ситуацията в страната: Бедността и несигурността подхранват омразата и агресията. Време е за съгласие и воля, време е за реализиране на програма за ускорено развитие на страната. Сподели:", "date": "2018.11.17", "title": "И ДПС с коментар за оставката на Валери Симеонов"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BF%D1%80%D0%BE%D1%84-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0-%D1%81-%D0%B5%D0%BA%D1%81%D0%BF%D0%B5%D1%80%D1%82%D0%B5%D0%BD-%D0%B0%D0%BD%D0%B0%D0%BB%D0%B8%D0%B7---%D0%BE%D1%87%D0%B0%D0%BA%D0%B2%D0%B0-%D0%BE%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-news796993.html", "text": "До подаването на оставката на Валери Симеонов се чакаше да стане ясно дали протестът няма да се успокои. Щом се видя, че хората остават на улицата, започна да се разсъжада по темата кое е най-голямото напрежение. Симеонов тежеше на правителството и отдавна трябваше да подаде оставка. Това каза пред Канал 3 политическият психолог Антоанета Христова. \"Няма протест без цена – този сценарий сключваше в кой момент правителството ще направи грешка, за да бъде активиран. През последните години имаше огромно разтваряне на ножицата между най-бедните и най-богатите. Когато имаме толкова много проблеми в отделни сфери, като образованието, здравеопазването и социалната сфера, не можем да очакваме че всички са доволни и ще ръколяскат в на правителството. Кабинетът отдавна трябваше да започне дълбоки реформи в тези сектори\", уточни Христова. \"В сегашната ситуация, когато се случват и добри неща, извършени от правителството, като например в международен план, много хора са объркани. Други хора обаче имат право да са недоволни\", добави тя. \"Сценаристите имат интерес от разместване на пластовете и влизане в устата на медиите. БСП има интерес, защото Нинова още не е решила вътрешнопартийните проблеми. Интерес има старата десница – имат повод да се покажат и да помпат политически послания. Интерес имат и олигарсите – те се чувстват ужасно некомфортно от заради арестите и постоянните прокурорски проверки\", заяви политическият психолог. Сред тези, които имат интерес от разместване на пластовете, Христова посочи още президента Румен Радев и ДПС. \"И преди се коментираше, че атаката срещу правителството ще стартира веднага след приключването на европредседателството и тя ще свързана с цените и бедността\", добави тя. Антоанета Христова заяви още, че очаква още рокади в правителството. \"Ще има обновяване на кабинета\", каза Христова. Сподели:", "date": "2018.11.17", "title": "ГОРЕЩА ТЕМА: Проф. Антоанета Христова с експертен анализ - очаква още промени в кабинета"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D0%BE%D0%B1%D1%8F%D0%B2%D0%B8-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D1%81%D1%80%D0%B5%D1%89%D0%B8%D1%82%D0%B5-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BF%D0%BE-%D1%84%D1%83%D1%82%D0%B1%D0%BE%D0%BB-news796984.html", "text": "На срещата се очаква да присъстват още ръководители на федерациите по футбол в четирите държави. Идеята за обща кандидатура за домакинство на Мондиал 2030 бе официално оповестена след срещата между държавните ръководители на четирите страни - Бойко Борисов, Алекандър Вучич, Виорика Дънчила и Алексис Ципрас във Варна. Изглежда, че това няма да остане само идея и сега от четирите държави започват и реалната подготовка за кандидатурата. Мондиалът  през 2030-а символично ще бъде от изключителна важност, тъй като ще отбележи 100-годишнината от началото на световните първенства. Вече има и две официални кандидатури – съвместна между първия домакин от 1930-а Уругвай с Аржентина и Парагвай и комбинирана между Алжир, Мароко и Тунис. Интерес проявяват още Камерун, Египет, както и съвместни кандидатури между Англия, Шотландия, Уелс, Северна Ирландия (Обединеното кралство) и Ирландия; Испания и Португалия; Южна Корея – евентуално със Северна Корея, Япония и Китай). Започва съгласуване на идеята България, Сърбия, Румъния и Гърция да кандидатстват за домакинство на световното първенство по футбол през 2030 г. В края на следващата седмица, в петък, спортните министри на четирите страни ще проведат първа работна среща. Тя ще е в Белград, а това заяви министърът на младежта и спорта Красен Кралев пред \"канал 3\". Сподели:", "date": "2018.11.17", "title": "Министър Кралев обяви: Започваме срещите за домакинство на световното първенство по футбол"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BC%D1%8A%D0%B6%D0%B5-%D0%B4%D1%8A%D1%89%D0%B5%D1%80%D0%B8%D1%82%D0%B5-%D0%BD%D0%B0%D1%81%D0%BB%D0%B5%D0%B4%D1%8F%D0%B2%D0%B0%D1%82-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D0%BD%D0%B0%D0%B2%D0%B8%D1%86%D0%B8-%D0%BD%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D1%81%D0%B8-news796922.html", "text": "Американски социолози откриха необичайна закономерност – колкото повече сексуални партньори е имала една жена преди да се омъжи и да роди дете, толкова по-голяма е вероятността нейната дъщеря да се държи по същия начин в леглото. „Напълно е възможно, че жените, които са имали много партньори в живота, не мога да поддържат добри отношения със съпрузите си, не могат да се справят с конфликтите, страдат от психични проблеми и други неща, които подкопават стабилността на семейството. Те могат да предадат тези черти на своите деца, което също внася нестабилност в техния живот“, заяви Клер Кемп-Душ от Университета на Охайо. През последните години учени, политици и активисти активно обсъждат кое управлява поведението на човека, включително склонността му да рискува, вредните навици, началото на сексуалния живот, раждането на първо дете и общия брой на децата, а също така много други фактори от нашия живот. Много от тези изследвания доведоха до интересни и напълно неочаквани изводи. Например, стана ясно, че тийнейджърите започват да правят секс рано не заради особеностите на възпитанието, а заради наличието на определени мутации в гените, управляващи работата на мозъка. Склонността към наркоманията е свързана не само с определени вариации в ДНК, но и с промени в структурата на белтъчната „опаковка“ на генома. Кемп-Душ и нейните колеги са открили още един подобен пример за необичайно „наследяване“ на поведение, наблюдавайки живота на 8000 млади момчета, момичета и техните деца в течение на над 24 години, започвайки през 1979 и приключвайки в наши дни. Всички участници в тези наблюдение периодично са се срещали с учените и са им разказвали всичко за своя сексуален живот, включително нови партньори, съвместен живот, скъсване на отношения и въобще неща, които не се отразяват в официалните документи. По-късно Кемп-Душ и нейният екип са провели аналогични анкети сред децата на участниците в първото допитване, които вече са пораснали и са създали собствени семейства за периода на наблюдение. Оказва се, че броят на половите партньори в живота на дъщерите почти винаги е била равен или близък до този на техните майки. Това е засягало не само „официалните“ отношения, но и краткотрайните връзки и гражданските бракове. Според учените подобни особености в поведението най-вероятно се дължат на генетични фактори. Сподели:", "date": "2018.11.17", "title": "ВНИМАНИЕ, МЪЖЕ! Дъщерите наследяват сексуалните навици на майките си"}
{"url": "https://pik.bg/%D0%BE%D1%82%D1%81%D0%BB%D1%83%D0%B6%D0%B2%D0%B0%D1%82-%D0%BF%D0%B0%D0%BD%D0%B0%D1%85%D0%B8%D0%B4%D0%B0-%D0%B2-%D1%81%D0%B2-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BD%D0%B5%D0%B2%D1%81%D0%BA%D0%B8-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-news796969.html", "text": "По повод Световния ден за възпоминание на жертвите от пътнотранспортни произшествия утре от 11.00 часа в храм-паметника \"Св. Александър Невски\" ще бъде отслужена панихида за упокой на душите на загиналите при инциденти на пътя и за измолване на скорошно оздравяване на пострадалите. Това съобщиха от пресцентъра на МВР. В храма ще присъстват представители на ръководството на МВР и ГДНП, на БЧК и на СБА. Сподели:", "date": "2018.11.17", "title": "Отслужват панахида в \"Св. Александър Невски\" за жертвите на катастрофи"}
