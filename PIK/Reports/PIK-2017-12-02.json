{"url": "http://pik.bg/%D0%B1%D1%80%D0%B0%D0%B2%D0%BE-%D1%80%D0%BE%D0%B4%D0%B5%D0%BD-%D1%82%D0%B5%D0%BD%D0%B8%D1%81-%D1%82%D0%B0%D0%BB%D0%B0%D0%BD%D1%82-%D1%81-%D1%84%D1%83%D1%80%D0%BE%D1%80-%D0%B2-%D1%81%D0%B0%D1%89-news709209.html", "text": "Адриан Андреев ще играе за титлата на двойки от престижния турнир \"Eddie Herr\" в САЩ. Надпреварата за юноши и девойки до 18 год. е от първа категория на ITF. Българинът и Киинан Майо от САЩ победиха в оспорван мач представителите на домакините Ронан Ячук и Съмит Саркар с 6:3, 5:7, 12:10. За титлата те ще спорят със седмите поставени Алан Рубио Фиерос (Мексико) и Достанбек Ташбулатов (Казахстан). На сингъл 16-годишният софиянец се класира за полуфиналите, след като победи Ник Хард от Доминиканската република с 6:1, 1:6, 6:0. Андреев загуби първи сет в състезанието. В спор за място на финала той излиза срещу №14 в схемата Стефан Палоши от Румъния. Двамата не са играли до момента при 18-годишните. Миналата година българинът отпадна в трети кръг, акцентира \"Новспорт\".", "date": "2017.12.02", "title": "Браво! Роден тенис талант с фурор в САЩ"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%BE%D0%B9-%D1%89%D0%B5-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D1%83%D0%BC%D1%80%D1%8F%D0%BB-%D0%BE%D1%82-%D0%B7%D0%B0%D0%B4%D1%83%D1%88%D0%B0%D0%B2%D0%B0%D0%BD%D0%B5-%D0%B2-%E2%80%9E%D0%B7%D0%B0%D0%BF%D0%B0%D0%B4%D0%B5%D0%BD-%D0%BF%D0%B0%D1%80%D0%BA%E2%80%9C-news707375.html", "text": "Кой ще е първият умрял от задушаване в „Западен парк“!? Това питат хората от социалните мрежи, като постват и споделят снимки от тоталното замърсяване на въздуха вечер. „Замърсяване с 2000 % над нормите е смъртоносно, това е тежко престъпление срещу огромна маса хора. Крайно време е виновниците да си платят. Но не циганите са преките виновни, голяма част от тях са необразовани, примитивни и изобщо не съзнават за какво става дума. Истинските виновници са тези, които много добре съзнават в какъв геноцид срещу хиляди невинни хора участват“, пише Миленска. Както ПИК вече писа, преди няколко вечери бяха измерени над 800 единици замърсяване, при максимална здравословна норма от 50! Измерването е направено срещу виетнамските общежития.", "date": "2017.12.02", "title": "ИЗВЪНРЕДНО! Кой ще е първият умрял от задушаване в „Западен парк“!?"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B7%D0%BB%D0%B0%D1%82%D0%BE%D0%B3%D1%80%D0%B0%D0%B4-%D0%BE%D1%81%D0%B5%D0%BC-%D0%B4%D1%83%D1%88%D0%B8-%D0%B5-%D0%B8%D0%BC%D0%B0%D0%BB%D0%BE-%D0%B2-%D1%85%D0%B8%D0%B6%D0%B0%D1%82%D0%B0-%D0%BA%D0%BE%D0%B3%D0%B0%D1%82%D0%BE-%D0%B3%D0%B8-%D0%B5-%D0%BF%D0%BE%D0%BC%D0%B5%D0%BB%D0%BE-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-news709271.html", "text": "Земна маса се е свлякла върху хижата на ловната дружинка в с. Долен, загинал е един човек. Това съобщи за Фокус кметът на Златоград Мирослав Янчев. „Около 15.30 земна маса се е свлякла върху хижа на ловната дружинка в с. Долен и помита едната стена. Вътре е имало 8 души. Притиска единия на стената, нанася му травма, която ще стане известна каква е след аутопсията. На път за болницата той умира“, посочи Мирослав Янчев. По думите му пострадали са още двама души – единият е с комоцио, а другият с травма на подбедрицата. „Другите петима са без физически, но със психически травми от случилото се“, подчерта кметът на Златоград. „Нелепо е наистина, защото тази хижа беше изградена преди няколко месеца и доколкото имам информация е била изградена без документация. Нелепо е наистина, защото скатът точно върху нея е паднал и е поднесла стената“, допълни още той. Кметът на Златоград поясни, че проливните дъждове на територията на общината продължават, а нивото на река Върбица се е повишило.", "date": "2017.12.02", "title": "Кметът на Златоград: Осем души е имало в хижата, когато ги е помело свлачището "}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B8%D1%81%D0%BA%D0%B0-%D0%B4%D0%B5%D0%B6%D1%83%D1%80%D0%BD%D0%B8-%D0%B4%D0%B0-%D1%81%D0%BB%D0%B5%D0%B4%D1%8F%D1%82-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%80%D0%B5%D0%BA%D0%B8%D1%82%D0%B5-news709233.html", "text": "През нощта ще има дежурни екипи и техника в района на село Гърляно. Това каза пред Фокус кметът на Община Кюстендил Петър Паунов. По думите му през деня обстановката е овладяна. Укрепени са всички критични участъци в района. Река Бистрица е намалила нивото си. „Дано новите валежи не създадат проблеми, времето е променливо. На място остават дежурни, остава техниката в пълна готовност за реакция”, каза Петър Паунов.", "date": "2017.12.02", "title": "Кметът на Кюстендил иска дежурни да следят през нощта нивото на реките "}
{"url": "http://pik.bg/%D0%BC%D1%83%D1%81%D1%82%D0%B0%D1%84%D0%B0-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD-%D0%BF%D1%80%D0%B5%D0%B4-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BC%D0%B0%D1%80-news709281.html", "text": "Председателят на ДПС Мустафа Карадайъ се срещна и разговаря с холандския министър-председател Марк Руте, който е лидер на либералната партия на Холандия VVD. На срещата лидерите дискутираха важните за Европа и България теми, включително процеса за присъединяване на страната към Шенгенското пространство и отрицателните последици за България от участието на националистите във властта. Пред Руте председателят на ДПС Мустафа Карадайъ заяви, че от 2011 година готовността на Българя за пълноправно участие в Шенгенското пространство има положителна оценка, както от Европейския парламент, така и от Европейската комисия. “България е напълно готова, сега остава само Съвета да направи постъпки към финализиране на процеса”, заяви Карадайъ. „За съжаление България все още не показва убедителен и траен напредък по отношение на Механизма за сътрудничество и проверка“, отговори холандския премиер Марк Руте. В разговора с тревога беше повдигнат и въпроса за предстоящото българско председателство на Съвета на ЕС и участието на националисти във властта, в разрез с основните европейски ценности. Холандските либерали от VVD и техният лидер Марк Руте, който е на чело на правителството на Холандия са домакини на 38-ия конгрес на АЛДЕ партията, който се провежда от 1 до 3 декември в Амстердам.", "date": "2017.12.02", "title": "Мустафа Карадайъ се застъпи за членството на България в Шенген пред холандския премиер Марк Руте"}
{"url": "http://pik.bg/%D0%BA%D1%80%D0%B8%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%84%D0%BB%D0%BE%D1%82-%D0%B8%D0%B7%D0%BF%D0%B8%D1%82%D0%B2%D0%B0%D1%82-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%B0%D0%BC%D1%84%D0%B8%D0%B1%D0%B8%D0%B8-news709282.html", "text": "Американският флот и морска пехота изпитват недостиг на кораби амфибии, според доклад на правителствена комисия, пише електронното издание Милитари дейли, цитирани от Фокус. От морската пехота винаги са настоявали, че имат нужда от минимум 38 такива кораба, снабдени с необходимия трениран екипаж, за да извършват мисиите си. В момента военните разполагат само с 32 екипа, а според правителствения доклад оптималната бройка би била 50 кораба. „Наличният брой от 32 кораба амфибии е твърде малък за изпълнение на нашите операции, което от своя страна води до негативно въздействие върху уменията и бойната готовност на флота“, заяви генерал-лейтенант Байдраулт, от сектора за планиране, политики и операции към морската пехота.", "date": "2017.12.02", "title": "КРИЗА! Американският флот изпитват недостиг на амфибии"}
{"url": "http://pik.bg/%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE-%D1%87%D1%83%D0%B4%D0%BE-%D1%81%D0%B5%D1%80%D0%B2%D0%B8%D1%80%D0%B0%D1%82-%D1%82%D0%B8-%D0%B4%D0%B5%D0%BB%D0%B8%D0%BA%D0%B0%D1%82%D0%B5%D1%81-%D1%81-200-%D0%BE%D1%87%D0%B8-news709246.html", "text": "Мидата Сен Жак - един от най-високо ценените деликатеси в гастрономията, притежава усъвършенствана зрителна система, включваща до 200 очи с диаметър 1 милиметър, които функционират като телескопи, предаде AFP, позовавайки се на публикация в сп. \"Сайънс\". Подобно на сложните оптични системи при други животни, например при омара, вдъхновили мощни телескопи, резултатите от настоящото изследване могат да послужат за създаването на нови инструменти в оптиката или на усъвършенствани сензори, смятат авторите му от института \"Вайцман\" в Израел. Повечето представители на животинското царство разчитат на лещи, за да фокусират светлината. Някои морски организми обаче, като мидата Сен Жак, които живеят на голяма дълбочина, разполагат със система от огледала, които улавят и отразяват светлинните вълни, проникващи в хабитата им. Израелските специалисти са установили, че очите на мидата Сен Жак са снабдени с вдлъбнати огледала, които отразяват светлината. Те са изградени от мозаечна структура от микроскопични кубовидни кристали, чиято сложна триизмерна морфология намалява изкривяването на оптичния образ и дава по-чисти изображения. Специфичната структура на очите при мидите Сен Жак дава възможност да се генерират отделни изображения в централното и периферното зрително поле. Благодарение на това мекотелите разполагат с 250-градусово зрително поле. За сравнение - при хората то е 180 градуса. \"Тази система поразително прилича на сегментираните огледала на отражателните телескопи. Възможно е зрителният орган на мидите Сен Жак да е сред най-усъвършенстваните в природата\", пишат изследователите в сп. \"Сайънс\". Приликата с телескопите може да вдъхнови създаването на компактни оптични инструменти с голямо зрително поле.", "date": "2017.12.02", "title": "КУЛИНАРНО ЧУДО! Сервират ти деликатес с 200 очи "}
{"url": "http://pik.bg/%D0%B9%D0%BE%D1%80%D0%B3-%D0%BC%D0%BE%D0%B9%D1%82%D0%B5%D0%BD-%D0%B1%D0%B5-%D0%BF%D1%80%D0%B5%D0%B8%D0%B7%D0%B1%D1%80%D0%B0%D0%BD-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news709280.html", "text": "Йорг Мойтен бе преизбран за председател на крайнодясната партия „Алтернатива за Германия“. По данни на Шпигел в подкрепа на Мойтен са гласували 72% от делегатите на двудневния партиен конгрес в Хановер, а против кандидатурата му са били 24%. Предстои гласуване за съпредседател на партията. Мойтен е съпредседател на партията от 2015 г. насам. Втори председател бе Фрауке Петри, която няколко дни след парламентарните избори в Германия напусна партията, заради вътрешнопартийни борби.", "date": "2017.12.02", "title": "Йорг Мойтен бе преизбран за председател на Алтернатива за Германия"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BF%D0%B0%D0%B4%D0%B0%D1%89%D0%B8-%D0%BA%D0%B0%D0%BC%D1%8A%D0%BD%D0%B8-%D0%B8%D0%BC%D0%B0-%D0%B2-%D0%BF%D1%80%D0%BE%D1%85%D0%BE%D0%B4%D0%B8%D1%82%D0%B5-%D0%BA%D0%BE%D0%B7%D0%BD%D0%B8%D1%86%D0%B0-%D0%B8-%D1%81%D1%82%D1%80%D0%B0%D0%B6%D0%B0%D1%82%D0%B0-news709243.html", "text": "Интензивен е трафикът по участъка на АМ „Тракия“ в Пловдивска област, съобщиха за Фокус от Областното пътно управление. По магистралата се отчита засилено полицейско присъствие. По останалите основни пътни артерии движението се осъществява с нормална интензивност и без затруднения. Пътищата в равнинната и планинската част на областта са нормално проходими, мокри са единствено в района на Карлово и Лъки. Навсякъде температурите са положителни, видимостта е добра. Проходът Троян-Кърнаре е отворен за преминаване на всички моторни превозни средства. Опасност от падащи камъни има по направленията Смолян - Кричим - Стамболийски, Юговско ханче - Югово - Лъки - Здравец, както и в района на проходите Козница и Стражата. Призовават се водачите да шофират с повишено внимание и съобразена скорост по посочените участъци. До 20 декември ще остане забранено преминаването на камиони над 12 тона по пътя Поповица – Болярци, поради намален габарит на пътното платно на мост. Също до 20 декември ще остане забранено движението по пътя Белица - Загражден - Давидково, в участъка от км 13 до км 18. Все още е ограничено и преминаването на камиони с височина над 4 метра през тунелите по пътя Асеновград – Нареченски бани.", "date": "2017.12.02", "title": "ВНИМАНИЕ! Опасност от падащи камъни има в проходите Козница и Стражата"}
{"url": "http://pik.bg/%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BE%D1%82-%D0%BB%D0%B8%D1%81%D0%B0%D0%B1%D0%BE%D0%BD-%D0%BD%D0%B5%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B4%D0%B0-%D1%81%D0%B0-%D0%B8%D0%B7%D0%B2%D1%8A%D0%BD-%D1%88%D0%B5%D0%BD%D0%B3%D0%B5%D0%BD-%D0%BF%D0%B5%D1%81-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%B1%D0%B0%D1%82-news709046.html", "text": "Неевропейско е България и Румъния да са извън Шенген, затова Партията на европейските социалисти ще инициира дебат по темата в Европейския парламент. Това обяви президентът на ПЕС Сергей Станишев пред българските медии в Лисабон преди откриването на Съвета на ПЕС. Това е последното заседание на лидерите на европейската левица за годината. Специалният дебат за членството на България и Румъния в Шенген трябва да се проведе на 13 декември. Всяка партия в ЕП има право на инициира обсъждане по определена тема и по инициатива на Станишев евродепутатите ще се занимаят с членството на двете бълкански държави в зоната за свободно движение. \"За първи път в ЕП ще има такъв дебат. Разчитам на подкрепа от всички български евродепутати, за да се чуе, че това е една огромна несправедливост\", каза Станишев. \"Надявам се България да има по-голяма амбиция като държава за председателството ни, то да е успешно и да бъдем инициатори на много нови политики\", продължи президентът на ПЕС. Според него трябва да има \"ясна позиция на българското правителство и парламента по кохезионната политика на ЕС\" например, да се търсят съюзници сред другите държави. Съветът на ПЕС трябва да обсъди специална резолюция за бъдещето на левицата. \"В окото на бурята сме. Крайно националист и популистки партии играят със страховете на хората, които са обосновани. Левицата не може да се наведе и да чака бурята да отмине. А да се изправи и с ясен план за бъдещето, защото Европа се променя. Нашата визия за справедлива и социална Европа, която се грижи за всички. Никой не вярва на общи приказки и декларации, а план за действие, за да почувстват хората грижа за себе си\", бе категоричен Сергей Станишев. Той коментира и инициативата социалистите и социалдемократите да издигнат общ кандидат за президент на Европейската комисия. \"Трябва да се отвори още повече процесът чрез вътрешни избори на левите партии в Европа. Да видят хората, че техният глас има значение, че от тях нещо зависи. Никой не е правил такова нещо в европейски мащаб\", изтъкна президентът на ПЕС. Той предупреди, че има опасна тенденция - кохезионната политика да бъде смачкана, да се стигне до 30% съкращаване на финансирането. Станишев се изказа в подкрепа на собствени ресурси на ЕС, които да не зависят от вноските на страните-членки. Да бъдат справедливо облагани големите транснационални корпорации, Гугъл и Фейсбук.", "date": "2017.12.02", "title": "Станишев от Лисабон: Неевропейско е България и Румъния да са извън Шенген, ПЕС започва дебат по въпроса в ЕП"}
{"url": "http://pik.bg/%D0%BB%D0%B8%D0%BD%D0%B4%D0%B7%D0%B8-%D0%B2%D0%BE%D0%BD-%D1%81-%D1%82%D0%B5%D0%B6%D0%BA%D0%BE-%D0%BF%D0%B0%D0%B4%D0%B0%D0%BD%D0%B5-news709213.html", "text": "Олимпийската шампионка - Линдзи Вон, изправи косите на своите привърженици, след като претърпя падане по време на спускането за Световната купа по ски в Лейк Луис. След като тя пропусна голяма част от миналия сезон заради контузии, Вон започна участието си в надпреварата с отлично представяне в квалификациите - второ най-добро време в тренировките. Това остави очаквания за добро представяне и при старта. В края на трасето обаче тя се оплете в предпазните мрежи. За щастие, при падането не пострада. След като служебните лица ѝ помогнаха да се върне на пистата, Вон финишира, пише \"Новспорт\". Австрийката Корнелия Хютер се представи най-добре в спускането и спечели състезанието с 1:48,53 мин. Тя изпревари с 0,09 сек Тина Вайратер, а Микаела Шифрин се нареди трета.", "date": "2017.12.02", "title": "Линдзи Вон с тежко падане"}
{"url": "http://pik.bg/%D1%83%D0%B6%D0%B0%D1%81-%D1%85%D0%B8%D0%B2-%D0%B8%D0%BD%D1%84%D0%B5%D0%BA%D1%86%D0%B8%D1%8F-%D0%BF%D0%BE%D1%80%D0%B0%D0%B7%D0%B8-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D1%81%D0%B0%D0%BC%D0%BE-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-news709193.html", "text": "ХИВ-инфекцията порази двама души от Бургаска област, като негативната статистика е отчетена само за около седмица в края на ноември, съобщава Флагман. Броят на заразените в региона се увеличава всяка година, като от началото на тази това е седмият регистриран. Действителният брой на заразените обаче вероятно е в пъти по-висок, тъй като много малко се изследват за коварната болест. ХИВ-инфекцията е причинител на СПИН. Тя обаче преминава през няколко стадия, докато доведе до най-страшното. Болестта може да се излекува, ако бъде открита навреме. Статистиката на РЗИ-Бургас за периода от 20 – 26 ноември отчита четири случая на заразени с вирусен хепатит плюс два от тип-А. Данните показват и бум на варицела – регистрирани са 38 случая само за 6 дни. Отчетени са още 6 случая на салмонелоза и 2 на хламидийна инфекция, която се предава по полов път.", "date": "2017.12.02", "title": "Ужас! ХИВ-инфекция порази двама души само за седмица в Бургаско"}
{"url": "http://pik.bg/%D0%B3%D0%B0%D0%B4%D0%BD%D0%BE-%D0%B1%D1%80%D1%83%D1%82%D0%B0%D0%BB%D0%B5%D0%BD-%D0%BA%D0%BB%D0%B8%D0%BF-%D0%BD%D0%B0-%D0%B6%D0%B5%D0%BD%D0%B0-%D1%80%D0%B8%D1%82%D0%B0%D1%89%D0%B0-%D0%BC%D0%B0%D0%BB%D0%BA%D0%BE-%D0%BA%D0%BE%D1%82%D0%B5-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D0%B2%D0%B8%D0%B4%D0%B5%D0%BE-news709284.html", "text": "Брутален клип на жена, ритаща малко коте, взриви мрежата. Сигналът дойде от Неда Недина. Тя е представител на организацията “Милосърдни сърца” и в понеделник ще входира жалба в полицията. Днес по-рано в социалната мрежа са завъртя клип, на който жена брутално рита малко коте. След като видеото стана обществено достояние, профилът на жената бе заличен. Но в няколко еко организации са събрали достатъчно снимки на страницата на жената, за да остане следа коя е. Жалбата ще бъде внесена в МВР в Приморско.", "date": "2017.12.02", "title": "ГАДНО! Брутален клип на жена, ритаща малко коте, взриви мрежата! (ВИДЕО)"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D0%BF%D0%BE%D0%BF%D0%B8%D0%BB%D1%8F-%D0%BD%D0%B0%D1%82%D0%BE-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%BE-news709283.html", "text": "Външният министър на Русия Сергей Лавров заяви, че НАТО поддържа изкуствено съществуване. Изявлението му е направено по време на интервю за беларуска телевизия, пише руското издание “Известия“. „Считам, че НАТО съществува изкуствено“, заяви първият дипломат на Москва, като добави, че „колегите отвъд океана поддържат военнополитическия блок в опит да не изгубят влияние над Европа“.", "date": "2017.12.02", "title": "Лавров попиля НАТО: Организацията съществува изкуствено"}
{"url": "http://pik.bg/%D1%87%D0%B5%D1%80%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-27-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-24-%D1%82%D0%B5%D0%B6%D0%BA%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-news709226.html", "text": "Трима са загинали, а 27 са ранени при 24 тежки катастрофи в страната през изминалото денонощие. Това съобщиха от пресцентъра на МВР. Четирима от пострадалите са с опасност за живота. В столицата са регистрирани 4 тежки и 220 леки пътни инцидента, при които са пострадали четирима души. От началото на годината броят на жертвите при катастрофи е 616, а ранените 7950.", "date": "2017.12.02", "title": "ЧЕРНА СТАТИСТИКА!  Трима загинали и 27 ранени при 24 тежки катастрофи "}
{"url": "http://pik.bg/%D0%BC%D1%8A%D0%B6-%D0%BD%D0%B0-%D1%82%D1%8A%D1%89%D0%B0-%D1%81%D0%B8-%D0%BA%D0%BE%D1%86%D0%B5%D1%82%D0%BE-%D1%81%D0%B5-%D0%BE%D0%B6%D0%B5%D0%BD%D0%B8%D0%BB-%D0%B7%D0%B0-%D0%BD%D0%B0%D0%B4%D1%8F-%D1%81%D0%BB%D0%B5%D0%B4-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BE%D1%82-%D0%BC%D0%B0%D0%B9%D0%BA%D0%B0-%D0%B9-news708760.html", "text": "Константин е от малкото мъже у нас, които искрено обичат тъща си. Фолк певецът толкова обожава майката на жена си, че даже се похвали в Къщата на \"Биг Брадър\" и подчерта, че е истински късметлия. \"Ако нямам такава тъща, не знам. Заради тъщата си съм с жена ми! Какъв пич е тая жена! Свири на китара, хеви метъл!\", отсече певецът. Коцето недоумява с какво е заслужил този дар от съдбата да има не само прекрасна жена и две деца, а и да случи на тъща и тъст. Обичта между изпълнителя на \"А-у\" и родителите на съпругата му не възникнала от раз. Даже в началото майката и бащата на красивата Надя били категорично против сватбата им. Като чули, че дъщеря им иска да им доведе зет фолк певец, реагирали недоверчиво, тъй като смятали, че няма да е сериозен и отговорен. Освен това тогава Надя била все още твърде млада и родителите й били убедени, че й е твърде рано да се омъжва. Искали първо да се дипломира като правист, което и дъщеря им направи, но по-късно, вече като съпруга на Константин. Тези си убеждения и съмнения тъста д-р Петър Стоянов, който е един от най-известните мозъчни хирурзи у нас, и тъщата Цветанка Стоянова, която е психолог, признаха преди време на сватбата на Коцето и Надя. \"Трудно дадохме нашето момиче. Тя е много млада и не искахме да се омъжва толкова рано. Константин много време се пазари с нас и накрая отстъпихме\", призна тогава бащата на Надя. Майка й по-бързо се убедила в качествата на зет си. Тъй като е психолог, почти веднага след запознанството им вече била сигурна, че Коцето е отговорен мъж и истински цени дъщеря й. \"В нашето семейство чалга не се слуша, но Константин е добро момче\", споделия Цветанка Стоянова покрай сватбата на дъщеря си и Коцето преди години, пише седмичник. Тя го предупредила, че със съпруга й му гласуват огромно доверие и ще стане лошо, ако не го оправдае. \"Сигурна съм, че те ще са щастливи\", откровена е тъщата.", "date": "2017.12.02", "title": "МЪЖ НА ТЪЩА СИ! Коцето се оженил за Надя след ултиматум от майка й"}
{"url": "http://pik.bg/%D0%BA%D0%B0%D0%BA-%D0%B4%D0%B0-%D0%B2%D1%8F%D1%80%D0%B2%D0%B0%D0%BC-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D1%89%D0%BE%D0%BC-%D0%BE%D0%BA%D1%80%D0%B0%D0%B4%D0%BE%D1%85%D0%B0-%D0%B8-%D0%BC%D0%B0%D1%80%D1%82%D0%B8%D0%BD-%D0%BF%D0%B5%D1%82%D1%80%D0%BE%D0%B2-news709277.html", "text": "Имам много простичък въпрос. Само се чудя към кого точно да го адресирам, към председателя на парламента г-жа Цвета Караянчева, към президента Румен Радев, към министър-председатея Бойко Борисов, към шефа на БНБ Димитър Радев или към главния прокурор Цацаров. Как, уважаеми овластени дами и господа, да продължавам да вярвам в  стабилността на банковата система в България, щом дори футболният национал Мартин Петров изпищя на умряло, че е  изгорял с 3,8 млн. лева. Тая сума, заработена от него с пот и кръв в чужбина,  най-нахално била открадната от сметката му от служителка на \"УниКредит Булбанк\". Ама той май ще пие една студена вода. По конкретния случай даже водещ инвестиционен банкер като Владо Каролев заява, че той също е правил транзакции за големи суми, но винаги са го търсили, за да удостоверят дали той стои зад превода на парите. „Това е абсолютна измама. Един човек не може да направи това нещо, тук може да има организирана престъпна група\", каза Каролев и още - служителката не може да направи каквато и да транзакция без пълномощно или нареждане. Е, това е днес. Ама то нали не сме забравили 4-те милиарда от КТБ, ами масовото гръмване на банките през 90-те. Като към всичко това прибавим станалия повсеместна практика банков произвол към кредитори и длъжници, гаврата към клиентите с всевъзможни такси, плаващи и отрицателни лихви… Как да се чувстваме, сигурни и стабилни ние, простите граждани? Само не ми казвайте, моля, че ако се върнем към буркан банк или тъпчем пачки под дюшеците, рискуваме да дойдат и да ни ги оберат апаши. Че то има ли по-големи, че и узаконени разбойници от банките?! Много се чудя още тия господа, дето ви изредих, дали си държат паричките в България и в коя точно банка. Или прескачат до Швейцария за по-сигурно и европейско.", "date": "2017.12.02", "title": "Как да вярвам на банките, щом окрадоха и Мартин Петров  "}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D1%81%D1%80%D1%83%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8%D1%8F-%D0%BC%D0%BE%D1%81%D1%82-%D0%B2-%D0%BF%D1%80%D0%B0%D0%B3%D0%B0-news709265.html", "text": "Четирима души са пострадали при срутване на пешеходен мост близо до зоологическата градина в Прага, предаде AFP. Двама от ранените са в тежко състояние. 60-годишен мъж е поставен в изкуствена кома след инцидента. 63-годишна жена е хоспитализирана с множество наранявания, посочват местните служби. Медицинска помощ са получили двама мъже на 34 и 43 години. Бетоненият мост над река Вълтава се е срутил около 13 часа местно време. Съоръжението, построено през 1984 г., е с дължина 260 м и е използвано от пешеходци и велосипедисти. Чешка медия съобщи, че преди известно време компанията, отговаряща за мостовете в Прага, е сигнализирала, че стоманените въжета, поддържащи моста, са корозирали.", "date": "2017.12.02", "title": "Четирима са пострадали при срутването на пешеходния мост в Прага"}
{"url": "http://pik.bg/%D0%B2%D0%B0%D0%B6%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%BE%D0%B1%D1%80%D0%B0%D0%B7%D0%B8%D1%82%D0%B5-%D0%B4%D0%BE%D0%BC%D0%B0-%D1%81%D0%B8-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-news709103.html", "text": "Австралийската телевизионна кралица Шери Барбър, наскоро превърна един обикновен двор в градски оазис в рамките само на един уикенд. Тя разказва как е направила невероятното преобразяване, като споделя и някои ценни съвети, пише Тялото.бг. Е, макар сега да не е времето да се реновира точно верандата, съветите на Шери могат да са от полза за всеки друг проект, който се нуждае от бързо освежаване. 1. Забравете за основен ремонт Според 47-годишната Шери, ако искате да преобразите някоя част от дома си само за два дни, трябва да забравите за сериозни реконструкции. Работете с това, което имате. В конкретния случай е просторно открито пространство. Само с някои оригинални аксесоари и освежаване тук-там, наистина можете да постигнете невероятен ефект. Обърнете внимание на настилката и стените. Тя признава, че по този проект са работили около пет души, но според нея, ако сте „изключително сръчни“, може да сте в състояние да го свършите и сами. 2. Помислете за баланса Балансът е едно от златните правила по отношение на интериорния дизайн. „В този случай всичко беше свързано с балансирането на твърдите с меките мебели и повърхности. Твърдата настилка например може да се омекоти със зеленина. Изумително е как растенията и аксесоарите могат изцяло да преобразят дома и да му вдъхнат уют“, допълва тя. 3. Уверете се, че има стратегическа точка на фокуса Ако в определена стая или двор очите ви са били привлечени към една специфична особеност или област, не сте сами. В действителност е напълно естествено очите ви да се спрат на „стратегическа точка на фокуса“. „При настоящия проект това е изкуството върху стените, което създадохме, а след това и гигантските саксии на пода“, обяснява още Шери.", "date": "2017.12.02", "title": "Важни съвети! Как да преобразите дома си за няколко дни"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%BE%D1%82%D0%BD%D0%B5%D1%81%D0%B5-%D0%BB%D0%BE%D0%B2%D0%BD%D0%B0-%D1%85%D0%B8%D0%B6%D0%B0-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-news709237.html", "text": "Свлачище помете ловна хижа в близост до златоградското село Долен. Двама души пострадаха при инцидент. Информацията бе потвърдена от зам. областният управител Адриан Петров. По-късно беше съобщено, че един от пострадалите е починал в линейката на път за болницата. Вторият пострадал е по-леко ранен, но също е откаран до болницата в Златоград. В следствие на проливните дъждове се е откъснала земна маса, която проникнала в хижата и затиснала намиращите се вътре двама мъже, които били на маса. Единият от тях е издъхнал от получените травми, потвърди кметът на Долен Здравко Благоев. Жертвата на нелепия инцидент е 62-годишният Красимир Боюклиев от златоградското село Долен. Инцидентът е станал днес около 16.00 ч. На място са пристигнали екипи на полицията и пожарната. По случая вече са започнали работа и разследващи.", "date": "2017.12.02", "title": "ТРАГЕДИЯ! Свлачище отнесе ловна хижа, мъж загина!  "}
{"url": "http://pik.bg/%D0%B4%D1%80%D0%B0%D0%BC%D0%B0-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-%D0%B1%D0%B0%D1%80%D1%81%D0%B0-news709216.html", "text": "Отборът на Селта отново се оказа препъни камък за Барселона. \"Блаугранас\" допуснаха грешка у дома, след като завършиха 2:2 с атрактивния галисийски тим. И двата отбора заложиха на открит и нападателен футбол, който предложи едно истинско зрелище на \"Камп Ноу\", пише \"Топспорт\". Първият удар в срещата нанесоха гостите, които поведоха в 20-ата минута чрез попадение на добре познатия Яго Аспас. Въпреки случилото се, звездите на Барса демонстрираха своята класа и стигнаха до пълен обрат след голове на Меси и Суарес. Селта обаче не се предаде и напълно заслужено изкова точката си 20 минути преди края, когато Макси Лопес се разписа след чудесна асистенция на Яго Аспас. Грешката на Барселона е отлична новина за преследвачите от Валенсия, които при успех днес ще се доближат на само две точки от каталунците. Луис Суарес демонстрира чепатия си характер малко след първия съдийски сигнал. Звездата на Барселона изрита силно централния бранител на Селта - Серхи Гомес и при падането си, защитникът извади своето рамо. Случилото се с Гомес принуди наставника на гостите Хуан Карлос Унсуе да предприеме принудителна смяна. Така на терена се появи Густаво Кабрал. Лионел Меси напомни за своята извънземна класа в 5-ата минута, създавайки и първото голово положение в мача. Маестрото тръгна с топка в крака от центъра, след което я промуши хитро между краката на Фонтас и се понесе към вратата на Бланко. Финалният изстрел на аржентинеца обаче беше блокиран и всичко приключи с ъглов удар. Гостите от Виго обаче изобщо не идваха като обречени на \"Камп Ноу\". В 12-ата минута Даниел Вас напредна по крилото, след което отправи остро центриране за Яго Аспас. Тер Щеген действа хладнокръвно съумя да пресече това може би голов подаване. Като цяло Селта сюрпризираше Барселона с дълго владение на топката и много бърз преход от защита в атака. Голямата изненада в сърцето на Каталуния настъпи в 20-ата минута. Отбраната на Барселона се изнесе прекалено бавно в стремежа си да остави Яго Аспас в положение на засада и това позволи на гостите да получат фантастичен шанс за попадение. Звездата на Селта моментално комбинира с Макси Гомес, който от няколко метра направи по-трудното и стреля право в протегналия своя крак Тер Щеген. За радост на галисийци обаче, отбитата топка попадна в създателя на цялата тази опасност Аспас, който от непосредствена близост все пак направи 0:1. Случилото се изобщо не притесни \"блаугранас\", които още в ответната атака изравниха резултата. Паулиньо продължи отличното си партньорство с Лео Меси, пускайки хитро в коридор за звездата с №10, който елегантно преодоля Бланко за 1:1. По този начин \"Ла Пулга\" сложи край на головата си суша, която го бе налегнала малко повече от месец. В 26-ата минута Барселона отново пострада от съдийска тесла. Луис Суарес отбеляза за 2:1, но попадението му беше отменено поради засада. На повторението обаче ясно си пролича, че бранител на Селта покрива уругваеца и така каталунците трябваше да преглътнат поредната реферска издънка в техен ущърб. Момчетата на Ернесто Валверде бяха близо до пълния обрат след точно половин час футбол. Меси и Суарес създадоха сериозна паника в полето на Селта. Уругваецът опита пас към Паулиньо, което обаче така и не се осъществи. От случилото се възползва Лео Меси, отправил удар с глава, намерил може би ръката на Кабрал. Лидерът на Барса обаче не изчака съдийски сигнал и продължи игра. В крайна сметка последвалият му изстрел от малък ъгъл намери страничната греда. Стражът на Селта - Рубен Бланко трябваше да се намесва решително в 36-ата минута, след като отблизо спаси добре пласиран изстрел с глава на Паулиньо, заел за миг позицията на централен нападател. Последната дума за това полувреме имаха гостите от Селта. Пионе Систо уважи включването от другия фланг на Даниел Вас. Миг по-късно датчанинът вече беше близо до лявата греда на Тер Щеген, но ударът му без подготовка излезе високо в аут. Второто полувреме стартира с отлична възможност за Барселона. Халфът Паулиньо изненада с индивидуален рейд, който първо елиминира Кабрал, а след това и съпротивата на стража Бланко. Бразилският национал обаче си затвори ъгъла за стрелба и поради този факт прати топката от външната част на мрежата. Логичното на \"Камп Ноу\" се случи в 62-ата минута, когато пълнят обрат беше факт. При това по какъв начин. Триходова комбинация между Меси, Алба и Суарес матира клетата галисийска отбрана, която така и не прочете серията от бързи подавания между звездите. В крайна сметка попадението беше дело на Суарес разписал се безмилостно от няколко метра! Малко след втория си гол, играчите на Барса можеха да решат всичко и с трети такъв. Малко очаквано, Лео Меси засече с глава чудесно центриране на съотборник, но Бланко се протегна максимално и спаси впечатляващо. Наглед напълно неочаквано, Селта успя да се върне в мача, при това повече от бързо. Самуел Умтити се контузи във възможно най-неподходящия момент и допусна Яго Аспас да се устреми сам към каталунската врата. Опитният нападател изчака точния момент и подаде към непокрития Макси Лопес, който този път не сгреши и възстанови паритета. Барселона удари нова греда в мача четвърт час преди края. Лионел Меси видя пролука в защитата на Селта и изведе Жерар Пике сам срещу Бланко. По подобие на Паулиньо в 52-ата минута обаче, бранителят излъга вратаря, но затвори ъгъла си за стрелба и намери само страничната греда. Никой не можеше да повярва на случилото се в 85-ата минута, когато най-добрият футболист в света Лионел Меси сътвори грандиозен пропуск. Удар на Денис Суарес срещна тялото на съперников играч, но аржентинската звезда, от непосредствена близост, можеше да вкара с глава. Изстрелът му обаче незнайно как премина на сантиметри от очертанията на вратата. Селта също не се отказваше от трите точки. Поредната контра на галисийци можеше да има и фатален изход за Барса, след като Систо се озова сам срещу Тер Щеген. Германският страж обаче добре предвиди ситуацията и направи важно спасяване. До края удар на резервата Пако Алкасер не донесе така жадуваната победна радост по трибуните. В следващия кръг на Барселона предстои трудно гостуване на Виляреал, докато Селта гостува на втория във временното класиране Валенсия.", "date": "2017.12.02", "title": "Драма на \"Камп Ноу\"! Барса..."}
{"url": "http://pik.bg/%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81-%D0%B2%D0%B8%D0%B7%D0%B8%D1%82%D0%B0-%D0%BF%D1%80%D0%B8-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-news709197.html", "text": "Държавният глава Румен Радев ще бъде от 4 до 6 декември на работно посещение във Френската република по покана на президента Еманюел Макрон. Това съобщиха от прессекретариата на държавния глава. Визитата е продължение на диалога на най-високо равнище между България и Франция след срещата на двамата президенти в двореца Евксиноград през август т.г. На 4 декември Румен Радев и Еманюел Макрон ще проведат среща в Елисейския дворец, във фокуса на която се очаква да бъдат двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз. Президентът Радев ще посети Европейската космическа агенция и ще разговаря снейния директор Йохан Вьорнер, след което ще се срещне с представители на българската общност във френската столица. На 5 декември държавният глава ще проведе работна среща в сградата на българското посолство с представители на френския бизнес и ще представи възможностите за инвестиции в България. В Париж Румен Радев ще проведе срещи с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия. На 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.02", "title": "Румен Радев с визита при Еманюел Макрон"}
{"url": "http://pik.bg/%D1%87%D1%83%D0%B4%D0%BE-%D0%B8-%D0%BF%D1%80%D0%B8%D0%BA%D0%B0%D0%B7-%D0%BD%D1%8F%D0%BC%D0%B0-%D1%88%D0%B5%D0%B3%D0%B0-%D0%BD%D1%8F%D0%BC%D0%B0-%D0%B8%D0%B7%D0%BC%D0%B0%D0%BC%D0%B0-%E2%80%93-%D1%82%D1%8F-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%86%D1%8F%D0%BB%D0%BE-%D1%81%D0%B5%D0%BB%D0%BE-%D0%B9-%D1%81%D0%B5-%D1%80%D0%B0%D0%B4%D0%B2%D0%B0%E2%80%A6-news709251.html", "text": "Няма шега, няма измама – тя е в България! Цяло село й се радва… Атракция е обаче само за жителите на село Левски, Плевенско. Най-надарената британка Шарън Пъркинс се премести в България и вече побърква феновете на огромните гърди, разкри Би Ти Ви. 51-годишната Шарън Пъркинс винаги си е мечтала да прилича на Памела Андерсън. И през 2014 година прави първата си операция, за да сбъдне тази мечта. Толкова й харесва да е с пищни форми, че се решава и на втора стъпка — напомпва деколтето с 1500 кубика силикон. И въпреки жертвите, които прави, определено е доволна от резултата. Блондинката успява да изпревари Деби Деламар, която доскоро бе считана за шампионка на Острова с размер 30 КК. За разлика от нея Шарън е с впечатляващите 32 ММ, които са направо легендарни. Русото изкушение се развело неотдавна с дългогодишния си съпруг и избра да се премести в България. Заедно с приятеля си Карл Хамилтън държат хотел край гара Левски, а освен че забавляват гостите с военни игри и пейнтбол, Шарън сама по себе си е истинска атракция с пищните си форми. „Писна ни да живеем в Англия. Там вече не можеш да чуеш английска реч. Какво е това?“, ожали се Хамилтън. Той добави, че Брекзит е добра стъпка, защото Великобритания трябва сама да се грижи за народа си, а не чиновниците от ЕС да определят какво да прави. „Имаше един терорист Кук. Заради чиновниците от ЕС шест години го гледахме. И него в затвора, и семейството му. Защо, какво е това?“, добави той. Карл смята, че в България е супер, защото сигурността в страната е на високо ниво и няма заплаха от мигранти.", "date": "2017.12.02", "title": "ЧУДО И ПРИКАЗ! Няма шега, няма измама – тя е в България! Цяло село й се радва…"}
{"url": "http://pik.bg/%D0%B4%D0%B5%D1%81%D0%BF%D0%BE%D0%B4%D0%BE%D0%B2-%D0%BF%D0%BE%D0%B2%D0%B5%D0%B6%D0%B4%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D1%86%D1%81%D0%BA%D0%B0-news709211.html", "text": "Кирил Десподов почти сигурно ще е титуляр за ЦСКА и срещу Витоша Бистрица в неделя. Той се разписа при последните си два старта - срещу Локо Пд (1:0) и Септември (2:0), и се очаква да получи трети пореден шанс за изява. С оглед наказанието на Каранга има голяма вероятност Десподов да стартира именно на върха на атаката, където е играл с екипа на Литекс, както и в младежкия национален отбор. Изместването на Кирил Десподов от десния фланг като централен нападател ще позволи в стартовите 11 срещу Витоша да се завърне Манолев. Единственият кадрови проблем пред Стамен Белчев е наказанието на Каранга, който е аут за 1 среща. С натрупани картони виси Малинов, като той има 8 и при нов такъв правата му ще бъдат спрени за два мача. Рафаел Енрике ще стартира и в неделя по левия фланг на атаката, след като се представи добре срещу Септември, акцентира \"Топспорт\".", "date": "2017.12.02", "title": "Десподов повежда атаката на ЦСКА"}
{"url": "http://pik.bg/%D0%BA%D1%80%D0%B0%D0%B9%D0%BD%D0%BE%D0%B4%D1%8F%D1%81%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BD%D0%BE%D0%B2%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-news709212.html", "text": "Членовете на крайнодясната партия Алтернатива за Германия избират ново ръководство след триумфалното й представяне на парламентарните избори през септември, предаде AФП, цитирани от Фокус. Партията спечели почти 13% от гласовете и близо 100 места в парламента. Това стана повратен момент в следовоенната политика на Германия, като принуди победителя от изборите Ангела Меркел да търси партньори, за да формира правителство. Спор между радикалните националисти и по-умерените сили разтърси ръководството на Алтернатива на Германия и накара един от лидерите й Фрауке Петри да напусне дни след изборите и да формира своя партия. На двудневен конгрес на партията в Хановер около 600 делегати ще гласуват за неин заместник и за нов борд, който ще определи идеологическата насока на партията. Междувременно, стотици протестиращи срещу антиимигрантската и антиислямска партия блокираха главните пътища, водещи към сградата, където се провежда конгресът, и с това забавиха началото му с около час. Има съобщения за възникнали сблъсъци с полицията, която е разположила водни оръдия и е разчистила част от блокадите. При сблъсъците са ранени няколко полицаи и един демонстрант, който е хоспитализиран със счупен крак.", "date": "2017.12.02", "title": "Крайнодясната партия Алтернатива за Германия избира ново ръководство "}
{"url": "http://pik.bg/%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%BE-%D0%BC%D0%B0%D1%80%D0%B8%D0%B5%D0%BB%D0%B0-%D0%BD%D0%BE%D1%80%D0%B4%D0%B5%D0%BB-%D1%81%D0%BF%D0%B8-%D0%B2-%D0%BA%D1%80%D0%B5%D0%B2%D0%B0%D1%82-%D0%B7%D0%B0-75-%D0%B1%D0%BE%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BA%D0%BE%D0%BD%D1%8F-%D1%83%D0%B1%D0%B8%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%BC%D0%B5%D0%BA%D0%BE%D1%82%D0%BE-%D0%BD%D0%B0-%D0%B5%D0%B4%D1%80-news708972.html", "text": "След като преди няколко дни Луна й се похвали, че е влязла в Къщата с дрехи за 200 бона, готвачката в \"Биг Брадър\" не остана по-назад. Къдравелката може и да няма маркови парцали като чалга певицата, но пък полага пищното си тяло върху креват за... 75 хиляди лева. Спалнята на Нордел била произведена в Португалия, а тя чакала цяла година и половина, докато й я доставят. Леглото било толкова скъпо, тъй като някои от елементите му били от естествен конски косъм. Върху матрак, ръчнo изpaбoтeн с ĸocми oт гpивaтa нa pacoви ĸoнe, чиcтa вълнa и пaмyĸ се изтяга и холивудската кино икона Анджелина Джоли. Явно и наша Мариела е решила да се прави на персона от голямото добрютро... \"Който приятел види спалнята ми, ме пита как мога да дам толкова пари. Е, а ти как можеш да караш кола, която струва три пъти повече. В нея прекарваш по два часа на ден, а в леглото една трета от живота си\", обоснова разхода си Нордел пред съквартирантката си Луна. На скъпарската спалня победителката от \"Мастър Шеф\" спяла вече петнадесета година. \"И не е мръднала. Само таблата малко се е протрила и трябва да го изпратя за претапициране\", внесе уточнение Мама Измама. Скъпарският креват обикаля из Европа навсякъде, където Мариела живее. Транспортирала го и до Холандия, за да консумира на него брака с вече бившия си местен съпруг. При развода си го взела, а той, понеже бил стиснат, си купил същото, но с един клас по-надолу.", "date": "2017.12.02", "title": "ПОТРЕСАВАЩО! Мариела Нордел спи в креват за 75 бона! Няколко коня убити заради мекото на едрогабаритната готвачка"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B8%D1%82-%D1%81%D0%B0%D0%BD%D0%B4%D0%B0%D0%BB%D0%B8-%D1%81-%D1%87%D0%BE%D1%80%D0%B0%D0%BF%D0%B8-news709272.html", "text": "Ако вече се чудите как да направите впечатление на коледните партита, трябва да знаете, че световните стилисти са измислили решението. Те извадиха от нафталина един тренд, който години наред бе заклеймяван като невъобразима безвкусица и кич. Става дума за сандалите с чорапи. Според модните светила, сандалите винаги са добра идея, но за да предотвратите измръзване на пръстите на краката, е необходимо да съчетаете с чорапи. Празнични сетове могат да се видят в различни сайтове за продажба на дрехи и обувки – от най-евтините до тези с продукти на известни дизайнери. По-рано тази година най-високоплатеният модел в света Кендъл Дженър се появи на червения килим именно със сандали и фини чорапи.", "date": "2017.12.02", "title": "ТОТАЛЕН ХИТ! Сандали с чорапи..."}
{"url": "http://pik.bg/%D0%BA%D0%BB%D0%B0%D1%81%D0%B8%D0%BA%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D1%82-%D0%BC%D0%BE%D1%89%D0%BD%D0%BE-%D0%BE%D1%80%D0%BB%D0%B8%D1%82%D0%B5-%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news709267.html", "text": "Левски победи с 3:0 Пирин при домакинството си на стадион \"Георги Аспарухов\" в мач от 19-ия кръг на Първа професионална лига. \"Сините\" бяха по-добрият отбор през целия двубой, но срещата се запомни най-вече със меко казано странно свирената дузпа за тях, с която беше открит резултата. Мачът започна равностойно и първите няколко минути и двата отбора се нагаждаха към играта. Малко след това футболистите на Левски пробваха два удара от разстояние, опитвайки се да се възползват от мокрия терен. В 19-ата минута \"сините\" получиха право да изпълнят корнер, като при него Стилиян Николов хвана Ейолфсон за екипа, като задържа бранителя на столичани за секунда, при което не наруши баланса му, пише \"Новспорт\". Валентин Железов обаче изненада всички и реши да посочи бялата точка. От нея Роман Прохазка беше безпогрешен. Малко след това Антонио Вутов се контузи тежко и беше изнесен на носилка, а вместо него в игра се появи Кабрал. В 38-та минута Пирин стигна до най-чистото си положение, след като Ейолфсон сгреши при изнасянето на топката и Костов беше много близо да засече кълбото във вратата на Митрев, но центрирането към него не беше точно. След почивката Левски отбеляза светкавичен втори гол. Обертан се опита да изведе бързо Мапуку. Нападателят овладя топката, а Макенджиев беше излязъл неразчетено напред, като това се оказа ключово, защото с точен изстрел острието на Левски прехвърли стража и двама бранители, за да прати топката в мрежата от близо 30 метра. След второто си попадение \"сините\" предпочетоха да владеят повече топката и да не се втурват в още атаки. В 72-ата минута задачата им беше улеснена още повече, след като Аймен Суда от състава на гостите получи втори жълт картон за удар без топка срещу Цветкович. Класическият резултат беше оформен от Васил Панайотов в 78-ата минута, когато той беше намерен малко преди дузпата от Горанов, който центрира отляво. Така Левски събра 38 точки и се доближи на три точки от ЦСКА и четири от лидера Лудогорец преди \"армейците\" и разградчани да са изиграли срещите си от кръга. Пирин пък остават 11-ти с 19 точки.", "date": "2017.12.02", "title": "Класика на \"Герена\"! \"Сините\" преследват мощно \"орлите\" и \"червените\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B3%D1%80%D0%B8%D1%88%D0%BE-%D0%BF%D1%80%D0%BE%D0%B4%D0%B0%D0%BB%D0%B8-%D0%B4%D0%BE%D0%BC%D0%B0-%D1%81%D0%B8-%D0%B7%D0%B0-%D0%B4%D0%B0-%D0%BC%D1%83-%D0%BF%D0%BB%D0%B0%D1%89%D0%B0%D1%82-%D1%82%D0%B5%D0%BD%D0%B8%D1%81%D0%B0-news707273.html", "text": "След като преди броени дни Григор Димитров постигна най-големия успех в кариерата си, печелейки титлата на финалите на АТП в Лондон, България вече не е същата. В родното му Хасково хората започнаха да се поздравяват с оригиналното „ГриГОРД съм“, а съвпадението на триумфа му с първия снеговалеж у нас провокира друга мъдрост – че това не било сняг, а времето късало салфетки в чест на Гришо. Всъщност пътят на първата ни ракета до върха на ранглистата никак не бил лек. Неговият дядо Господин разказва, че тенисистът за пръв път стъпил на корта едва 3-годишен по вина на баща си, който тогава практикувал същия спорт. Първата му детска ракета пенсионерът още пазел в дома си. Като малък Димитров бил палаво дете. Обичал много животните и си играел с добитъка на хората от хасковското селце Стойково. „Двамата много обичахме да се разхождаме до една чешма, която се намира извън селото. Често го правехме заедно и не се уморявахме. Като започна да спортува, се източи и сякаш изведнъж порасна. Дотогава го учех на дисциплина, което е много важно в спорта. Бивш военен съм от танковия полк, а на такава служба знаете, че дисциплината е на първо място. Сега виждам, че това, на което съм научил Григор, много му помага“, разказва с радост дядото на шампиона. Той споделя и за лишенията, които цялото семейство изтърпяло, за да потръгне неговата кариера. Докато Гришо успее да се добере до Топ 150 в света, родителите му продали първо колата, а после и апартамента си. Всички спестявания на баба му и дядо му също се стопили в името на кариерата му. Не след дълго успехът дошъл и Григор започнал да печели повече пари, отколкото близките му някога са предполагали. Семейството му обаче не искало никакви скъпи подаръци, освен по-често да го вижда. „Преди всяко състезание ходим на църква, палим свещи за неговото здраве, за успехите му. Надявам се да доживея и да видя внука си на най-високото стъпало в тениса“, казва дядо му Господин няколко месеца преди Гришо да изпълни мечтата му.", "date": "2017.12.02", "title": "САМО В ПИК И \"РЕТРО\"! Родителите на Гришо продали дома си, за да му плащат тениса"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%82%D1%80%D0%BE%D1%8F%D0%BD%D1%81%D0%BA%D0%B8-%D0%BF%D1%80%D0%BE%D1%85%D0%BE%D0%B4-e-%D0%BE%D1%82%D0%B2%D0%BE%D1%80%D0%B5%D0%BD-news709222.html", "text": "Троянски проход e отворен за всички моторни превозни средства без ограничения. Това съобщиха от пресцентъра на Агенция \"Пътна инфраструктура\". Трафикът през прохода е нормален. Шофьорите се призовават да карат със скорост, съобразена с пътните условия.", "date": "2017.12.02", "title": "ВАЖНО! Троянски проход e отворен"}
{"url": "http://pik.bg/%D0%BF%D0%B0%D0%BB%D1%8F%D1%82-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%B5%D0%BB%D1%85%D0%B0-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-news709230.html", "text": "10-метрова елха с повече от 5 000 лампички ще създава коледно настроение в центъра на Асеновград. Това съобщиха за Фокус от отдел „Връзки с обществеността“ на Общината. Елхата ще бъде запалена в 17.30 часа на пл. „Акад. Николай Хайтов“ на 7 декември. Пред сградата на Общината жителите отново ще се радват на светещия фонтан, еленчетата и коледното кълбо пред туристическия център. Празничната украса из града е с обновени светещи орнаменти по електрическите стълбове на главните улици и бул. „България”. Коледно настроение ще има и по кръговите кръстовища на Асеновград, на които са поставени тематични светещи инсталации. Тази година коледният базар ще посреща жителите и гостите на града на площада пред сградата на полицията. Белобрадият старец ще забавлява деца и възрастни, като ще събира писмата с желания на най-малките.", "date": "2017.12.02", "title": "Палят Коледната елха в Асеновград "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%B0%D0%BF%D1%83%D0%BD%D0%BA%D0%B0-%D0%B1%D0%B5%D0%B7-%D0%BA%D1%80%D0%B0%D0%B9-%D0%BC%D0%B0%D0%BB%D0%BA%D0%B0%D1%82%D0%B0-%D0%B1%D0%B8%D1%80%D0%BC%D0%B0-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%B0%D0%BB%D0%B8%D1%81%D0%B8%D1%8F-%D0%BD%D0%BE%D0%B2%D0%B8%D1%8F%D1%82-%D0%BA%D0%BE%D0%BA%D0%BE-%D0%B4%D0%B8%D0%BD%D0%B5%D0%B2-%D0%BD%D0%B5--news709030.html", "text": "Георги Станоев-Малката Бирма още не може да прежали звездата на \"Ара Мюзик\" Алисия. Из фолк средите се мълви, че фолк дивата отдавна е изстинала към тази връзка, но новият Коко Динев още не можел да се примири с мисълта, че най-хитовата изпълнителка на Виктор Касъмов ще бъде не негова, а нечия друга. Откакто Алисия и Бирмата преплетоха и тела, и хормони, неведнъж си обръщаха гръб, като всеки последен бе уж завинаги. Но Георги е от мъжете, които не пускат лесно жените си. Доказателство за това е и връзката му с Преслава. Преди години и тяхната любов приключваше мъчително и продължително. Наскоро папараците на \"Жълтите новини\" изловиха Алисия и Бирмата в центъра на столицата. Те по нищо не демонстрираха близост помежду си. Изглеждаха по-скоро приятели, отколкото влюбени, дори се разделиха без задължителната за една двойка целувка. От снимките, които ще видите в днешното издание на светското ни предаване, става още ясно, че Алисия отдавна не е зависима от Бирмата. За да си я върне отново, преди време той й подари бял джип, но ситуацията сега е коренно различна. На мерника на папараците ни попаднаха още Теди Велинова, и Александра и Даниел Петканови. Коя от двете дами превърна жълтите павета до Народното събрание в съблекалня, защо Дарина Павлова избяга в далечно Мексико и откъде Галена изкопира Барби-сценографията, с която изпъкна на чалга концерта в Пловдив?", "date": "2017.12.02", "title": "ЕКСКЛУЗИВНО В ПИК TV! САПУНКА БЕЗ КРАЙ! Малката Бирма преследва Алисия! Новият Коко Динев не може да прежали звездата + още светски сензации в \"Жълтите новини\""}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D1%80%D1%83%D1%85%D0%BD%D0%B0-%D0%BC%D0%BE%D1%81%D1%82-%D0%BD%D0%B0%D0%B4-%D1%80%D0%B5%D0%BA%D0%B0-%D0%B2%D1%8A%D0%BB%D1%82%D0%B0%D0%B2%D0%B0-%D0%B2-%D0%BF%D1%80%D0%B0%D0%B3%D0%B0-news709261.html", "text": "В северната част на чешката столица Прага днес рухна пешеходен мост над река Вълтава, дълъг 253 м, съобщи националната информационна агенция ЧТК, цитирана от ТАСС. Пострадали са четирима души, които са откарани в болница. В момента се издирват хора, които може да са паднали във водата. Състезатели по водни спортове подпомагат спасителните екипи, изпратени на място. В операцията участва и хеликоптер. Корабоплаването по реката е спряно. Пражката градска управа е свикана на извънредно заседание. Построен през 1984 г., мостът съединяваше Императорския остров на Вълтава с района Прага-Троя, където се намират столичният зоопарк и ботаническа градина.", "date": "2017.12.02", "title": "СТРАШНО! Рухна мост над река Вълтава в Прага"}
{"url": "http://pik.bg/%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%BD%D0%B8%D0%BA%D0%BE%D0%BB%D0%B0-%D0%B3%D1%8E%D0%B7%D0%B5%D0%BB%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-%D1%81-%D0%BD%D0%B5%D0%B3%D0%BE-news709159.html", "text": "Нейното изкуство е далече от музиката, на която посветен и в която просветен беше нейният баща. Дъщерята на Никола Гюзелев проговаря пред Ива Софиянска за живота си тук и в Италия, духовната си връзка с именития си баща, както и намеренията й в личен план. Един от великите гласове на 20-и век. Награден със “Златен Верди”, отличие, с което малцина в света са удостоени. Неговата музика  беше храм. \"Първият повод да се върна тук, беше татко. С майка съм била по-близка, той обикаляше света. И явно съм усетила нужда да бъда малко повече с него. През 2009 г. той намали турнетата, изявите, повече стоеше тук, в своя дом... Когато съм си идвала в България, усетих какъв човек е баща ми, колко го обичат хората\", споделя Адриана. \"Бях неговата принцеска. Двама синове и аз изведнъж. Между нас имаше много особена връзка - много мила, много топла. Обичахме да правим разни неща заедно - да гледаме филми, да слушаме музика. Той се интересуваше каква музика слушам аз. Той слушаше главно опера, но харесваше Том Джоунс, Елтън Джон... Гледахме много телевизия заедно, опитвахме се да се разберем един друг. Разбиранията ни за живота и света бяха съвсем различни... Имам и татуировка - птица феникс. Направих я, след като той почина. Вярвам в преражданията и душата, че няма смърт. Но след като се появих пред него с първата татуировка, имаше недоумение от негова страна, но после всичко се оправи... Коледа за мен беше татко и къщата ни в София. След като той почина, вече дори не мисля този празник. А преди това очаквах с нетърпение да се прибера в София. Знаех, че ще сме два-три дни всички вкъщи, с майка ми готвехме, пускахме си хубава музика, по домашни дрехи, с хубаво вино. Коледа винаги свързвам с него\", разказа младата жена. Тя допълва, че няма тъга в сърцето си след загубата на баща си, тъй като вярва, че той е някъде до нея, помага й и е нейният ангел.", "date": "2017.12.02", "title": "ОТКРОВЕНО! Дъщерята на големия Никола Гюзелев проговори за връзката си с него "}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B9%D0%B5%D0%BC%D0%B5%D0%BD-%D0%B0%D0%BB%D0%B8-%D0%B0%D0%B1%D0%B4%D1%83%D0%BB%D0%B0-%D1%81%D0%B0%D0%BB%D0%B5%D1%85-%D0%B3%D0%BE%D1%82%D0%BE%D0%B2-%D0%BD%D0%B0-%D0%B4%D0%B8%D0%B0%D0%BB%D0%BE%D0%B3-%D1%81%D1%8A%D1%81-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news709172.html", "text": "Бившият президент на Йемен Али Абдула Салех, на когото са лоялни шиитските бунтовници-хути съобщи, че е отворен за диалог с водената от Саудитска Арабия международна коалиция, бореща се на страната на признатото правителство, предава Франс Прес, цитирана от Фокус. „Призовавам братята ни от съседните страни да прекратят агресията и да вдигнат блокадата, за да обърнем страницата“, заяви Салех. Коалицията, която се бори срещу него и срещу подкрепяните от Иран хути от 2015 г. насам, наложи пълна блокада над раздираната от гражданска война държава преди месец, след като ракета на бунтовниците бе прихваната от саудитското ПВО край Риад.", "date": "2017.12.02", "title": "Бившият президент на Йемен Али Абдула Салех готов на диалог със Саудитска Арабия"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0%D0%BB%D0%BE%D0%B6%D0%B8-%D0%BD%D0%B0-%D1%81%D1%82%D1%80%D1%83%D0%BA%D1%82%D1%83%D1%80%D0%B8%D1%82%D0%B5-%D1%81%D0%B8-%D0%B7%D0%B0%D0%B1%D1%80%D0%B0%D1%82%D0%B0-%D0%B7%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%81%D0%BE%D1%84%D1%82%D1%83%D0%B5%D1%80-%D0%BD%D0%B0-%E2%80%9E%D0%BB%D0%B0%D0%B1%D0%BE%D1%80-news709179.html", "text": "Британското правителство забрани на всички структури, свързани с националната сигурност, да използват софтуерни продукти на руската компания „Лаборатория Касперски”, съобщи Би Би Си, цитирани от Би Ти Ви. Според британски експерти по киберсигурност, руският антивирусен софтуер може да бъде използван за шпионски цели от руското правителство. От „Касперски”, които бяха обвинени от Съединените щати, че работят в полза на Кремъл, отрекоха незаконни действия. Представители на компанията многократно отричаха „Касперски“ да има връзки с руското правителство и обвиненията в кибершпионаж Антивируснитепродукти на Лаборатория Касперски” се използват от 400 милиона души по целия свят. За да работят, те изискват широк достъп до компютърните мрежи и системи.", "date": "2017.12.02", "title": "Британското правителство наложи на структурите си забрата за ползване на софтуер на „Лаборатория Касперски”"}
{"url": "http://pik.bg/%D1%82%D0%B5-%D1%81%D0%B0-%D0%BD%D0%B0%D0%B9-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5-%D1%81%D1%8A%D0%BF%D1%80%D1%83%D0%B7%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BF%D0%B0%D0%B7%D1%8F%D1%82-%D0%BB%D1%8E%D0%B1%D0%BE%D0%B2%D1%82%D0%B0-%D1%81%D0%B8-%D0%B2-73-%D0%B3%D0%BE%D0%B4%D0%B8%D0%BD%D0%B8-%D0%B1%D1%80%D0%B0%D0%BA-news709149.html", "text": "Те са лицата на една любов. Те са най-възрастното семейство в България, а може би и в цяла Европа. Лалка и Павел Цветанови са на по 97 години и имат зад себе си 73 години брак, разказва Нова тв. Как се поддържа любовта в продължение на почти 8 десетилетия? „Бяхме млади, съученици сме били, харесвали сме се. Един път се срещнахме в махалата и той ми каза да си поговорим. Аз му отвърнах, че няма за какво да си говорим, защото сме си в една махала. Тогава той ми каза, че ме харесва. Аз също му отговорих, че го харесвам. Всичко стана за една седмица. Те го взеха войник и аз си останах с детето“, каза Лалка. Дядо Павел бил на фронта през 1944 година. „Слушал съм какво представляват куршумите“, каза той. „През цялото време сме живеели добре. Как ще си омръзнем - единият на едното предприятие, другият на другото, вечер си събираме. Още го обичам. Тази любов от край до край ще ни води.“, каза Лалка. Тя заяви, че нищо в живота не им липсва, подредили са си всичко така, че да живеят добре, обзавели са си децата, които вече са на 70 и на 72 години. „Сега си мечтаем да си лежим и да си се гледаме двамата. Аз ще го прегърна“, добави Лалка и се обърна с усмивка към мъжа си Павел.", "date": "2017.12.02", "title": "Те са най-възрастните съпрузи в България и пазят любовта си в 73 години брак "}
{"url": "http://pik.bg/%D0%B2-%D0%B7%D0%B0%D0%BB%D0%B0%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D1%81%D0%B8%D0%BD%D0%B8%D1%82%D0%B5-news709244.html", "text": "Отборът на Левски разгроми ЦСКА в дербито на седмия кръг на женския волейболен шампионат. \"Сините\" спечелиха убедително с 3:0 (26:24, 25:17, 25:18). Двубоят се игра пред около 250 привърженици на Левски в тяхната зала \"Сиконко\". На мача не бе допусната публика на \"червените\" от съображения за сигурност. Най-оспорван бе първият гейм, в който \"сините\" трябваше да положат известни усилия, за да надделеят. След това обаче почти нямаше интрига в срещата, тъй като домакините взеха лесно оставащите до края 2 части за чистата си победа. Така Левски заема 3-ото място във временното класиране при жените с актив от 12 т. след 4 победи и 2 загуби. \"Червените\" също са с 12 пункта, но по-добрата им геймова разлика им отрежда втората позиция. Първи пък са момичетата от Марица (Пловдив), който са без загубен мач и 17 точки, акцентира \"Новспорт\".", "date": "2017.12.02", "title": "В залата! Голяма радост за \"сините\""}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%B7%D1%82%D0%BE%D1%87%D0%B2%D0%B0%D0%BB%D0%B8-%D0%B1%D0%B0%D0%BD%D0%BA%D0%BE%D0%B2%D0%B8-%D0%BA%D0%B0%D1%80%D1%82%D0%B8-%D0%B3%D0%BD%D0%B8%D1%8F%D1%82-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80-news709142.html", "text": "Те са майки на момчета, които са зад решетките. Не къде да е, а в затвор във Виетнам. Синовете им излежават присъди за източване на банкови карти. Семействата им твърдят, че са измъчвани, бити и  болни, оставени без лекарска помощ, че институциите нехаят. И  молят същите тези институции да ги чуят. Надя е майка на Юлиян, който излежава 7-годишна присъда във Виетнам. Източвал сметки и клонирал банкови карти. Вяра споделя същата съдба. Синът й Колин е осъден на 5 години за съучастничество. През 2014 г. Юлиян е без пари и без работа. Майка му се разболява и това го принуждава да замине за Виетнам. Не казва на никого. Обещават му бързи и лесни пари. През 2016 г. Колин отива на екскурзия във Виетнам. Обещават му работа като шофьор на негов приятел. Но така и не се връща. Близките му разбират от медиите, че Колин е арестуван. През 2017 г. българите-затворници се разболяват. Семействата им твърдят, че никой не ги лекува. Преди броени дни сестрата на Колин и майката на Юлиян се връщат от Виетнам. Разказват, че момчетата са мъчени, бити и болни. Близките на затворниците обвиняват институциите, че са глухи за молбите им. За Нова телевизия от Външно министерство обясниха, че български дипломат в град Хошимин регулярно посещава българите в затвора. За последно това се е случило на 17 ноември. Задействана е и процедура по трансфер за доизлежаване на присъдите в България. Отказаха да ни кажа какво е здравословното им състояние, защото информацията представлява лични данни.", "date": "2017.12.02", "title": "ДРАМА! Българи, източвали банкови карти, гният във виетнамски затвор!"}
{"url": "http://pik.bg/%D0%BA%D0%B8%D1%81%D0%BB%D0%BE%D1%80%D0%BE%D0%B4%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%B8-%D1%87%D0%B0%D0%BD%D1%82%D0%B0-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%81%D0%BF%D0%B0%D1%81%D0%B8%D1%85%D0%B0-%D1%82%D0%B5%D1%84%D0%B0%D1%82%D0%B0-%D0%BE%D1%82-%D0%BA%D0%B8%D0%BB%D0%B8%D1%8F%D1%82%D0%B0-news709171.html", "text": "С една чанта с лекарства и друга с кислороден апарат арестуваният за наркотици Стефан Каракостов-Тефата от петричкото с. Тополница вчера бе доведен в Окръжен съд – Благоевград на делото за мярка. Заедно с него съдебната охрана конвоира и Николай Енчев и Атанас Димитров от Казанлък, които на 29 ноември бяха закопчани на ГКПП – Кулата с 2 кг хероин при акция на благоевградски полицаи. При проведените претърсвания криминалистите откриха и иззеха от дома на 54-годишния Стефан Каракостов в село Тополница около 1 кг хероин, половин килограм канабис, 12 грама амфетамини и 1,6 грама кокаин, както и над 55 000 евро и 3500 лв., съобщава \"Струма.бг\". Още в началото на съдебното заседание адвокатът му поиска разрешение от съдията неговият подзащитен да не стои прав, тъй като се чувства зле, и представи като доказателства 13 медицински документа. Окръжният съдия Илияна Стоилова пожела да узнае лично от обвиняемия от какво страда и той обясни, че има белодробно, сърдечносъдово заболяване, сънна апнея, хипертония и е с 3 стента. Защитата заяви, че няма лекар, който би се подписал, че човек с такива заболявания може да стои в ареста. Често получавал кризи и се задушавал, заради което е на кислороден апарат, който няма как да бъде включен в следствения арест, тъй като там няма контакт на 220 волта по обясними причини. Поради тази причина бе направено искане да му бъде направена съдебномедицинска експертиза, което не бе прието от прокурор Ивайло Филипов, а след това и съдията го отхвърли. Искането на адвоката на Николай Енчев за разпит на съпругата му обаче бе допуснато. Николина Петрова през сълзи разказа, че живеят на семейни начала от 20 години и имат син и дъщеря, които са ученици. „Николай има фирма за алуминиева дограма, но аз се разболях от паническо разстройство и сега съм на хапчета, иначе не бих издържала. Ако не е той, няма кой да се грижи за децата”, каза през сълзи жената. Прокурор Филипов пледира близо час, като заяви, че тримата са развивали целенасочена и продължителна дейност за разпространение на наркотици, и поиска да им бъде наложена най-тежката мярка за неотклонение „задържане под стража”. Четвъртият обвиняем Б. Димитров от село Скрът, се оказа, че е пуснат под парична гаранция. Тезата на тримата адвокати беше, че обвиненията са недоказани, и възнегодуваха от твърденията на прокурора, че са изпечени престъпници. От тях осъждан е само Атанас Димитров, и то за шофиране след употреба на алкохол. Адвокатът на Николай Енчев заяви, че той не знаел каква стока превозва, а пакетите му били дадени от Атанас Димитров. „Това е защитна реакция, за да се предпази”, контрира адвокатът на Атанас Димитров, обвинен като подбудител и помагач на Николай Енчев, който шофирал лекия автомобил „Фолксваген“, в който е открит наркотикът. „Моят подзащитен не познава тези хора от Казанлък. Той не е бил в село Марикостиново, както се твърди, и това може да се докаже, като се провери мобилната клетка на телефона му”, каза адвокатът на Стефан Каракостов. По отношение на открития наркотик обяснението му беше, че е намерен в двор, който не бил изцяло собственост на Стефан Каракостов. Окръжният съдия реши да остави двамата от Казанлък зад решетките, а Тефата от Тополница бе освободен под домашен арест. За престъплението, в което са обвинени – опит за контрабанда на наркотици, минималното наказание е 10 години затвор.", "date": "2017.12.02", "title": "Кислороден апарат и чанта с лекарства спасиха Тефата от килията"}
{"url": "http://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BB%D0%B8%D0%B1%D0%B8%D1%8F-%D0%B8%D0%BC%D0%B0-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B4%D0%BE-news709178.html", "text": "Специалнията представител на ООН за Либия Хасан Саламе заяви, че съществуват реални условия за провеждане на избори в страната до края на 2018 г., предава ТАСС, цитирана от Фокус. „Работим над създаването на условия за провеждане на избори в Либия през 2018 г. Изборите не трябва да стават почва за изникване на нови проблеми, затова и всичко трябва да бъде подготвено. Има условия за организирането им до края на следващата година“, заяви Саламе по време на превежданата в Рим конференция „Средиземноморски диалози“.", "date": "2017.12.02", "title": "Специалният представител на ООН за Либия: Има условия за провеждане на избори в страната до края на 2018 г"}
{"url": "http://pik.bg/%D0%B5%D1%82%D0%BE-%D1%82%D0%B8%D1%82%D1%83%D0%BB%D1%8F%D1%80%D0%B8%D1%82%D0%B5-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B8-%D0%BF%D0%B8%D1%80%D0%B8%D0%BD-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news709224.html", "text": "Столичният гранд Левски приема Пирин от 17,30 часа на \"Георги Аспарухов\" в търсене на трета поредна победа. През изминалите два кръга “сините” надвиха икономично Верея с 1:0, след което показаха голова мощ срещу Дунав с 4:0 и зарадваха феновете си с офанзивна игра. В същото време и Пирин записа два успеха в мачовете с Черно море (1:0) и Етър (3:2), което обещава интересен сблъсък на \"Герена”. Изненадващо на пейката на домакините сяда Васил Панайотов, който преди три дни отбеляза първите два гола за победата на своя отбор с 4:0 над Дунав, акцентира \"Спортал\". Гостите от Югозапада идват със самочувствието на отбор, успял да си тръгне с нещо при гостуванията на лидерите Лудогорец (1:1) и ЦСКА (0:0). ТИТУЛЯРИТЕ: ЛЕВСКИ: 21. Митрев, 4. Горанов, 5. Ейлофсон, 8. Вутов, 10. Мапуку, 11. Белмонт, 13. Гомес, 15. Прохазка, 19. Цветкович, 28. Яблонски, 32. Обертан ПИРИН: 22. Макенджиев, 10. Суда, 24. Костадинов, 15. Благов, 44. Хендерсън, 27. Ничев, 99. Кирилов, 3. Сандев, 19. Костов, 14. Николов, 18. Попев", "date": "2017.12.02", "title": "Ето титулярите на Левски и Пирин! Изненада при \"сините\""}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BC%D0%BE%D1%86%D0%B8-news709208.html", "text": "Феновете на ЦСКА се заканиха да посрещнат подобаващо на \"Армията\" румънеца Козмин Моци. Защитникът се изказа доста остро към съперника след загубата от Верея, пише роден вестник. Моци се оплака как реферите не дали дузпи за неговия отбор в последните два мача и видя тенденция срещу Лудогорец. Румънецът нарече елитния ЦСКА \"оня отбор, който не го знам - Литекс, Етрополе\". \"До края на сезона не искаме нито една дузпа - каза Моци. - Нека ги дават на този отбор, който не го знам - Литекс, Етрополе. Всяка година печелим първенството с 15-20 точки и това не е заради съдиите, а защото сме най-добрите в България. Сега се вижда тенденция и това не е нормално.\" В отговор \"червените\" фенове засипаха с тежки епитети Моци в социалните мрежи. Интересно е, че в края на есенния полусезон предстои дерби за Купата на България между ЦСКА и Лудогорец.", "date": "2017.12.02", "title": "Скандал с Моци!"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-89-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8%D0%B9%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%BE%D0%BF%D1%8A%D0%BB%D1%87%D0%B5%D0%BD%D1%81%D0%BA%D0%BE-news709187.html", "text": "89-годишна жена от кърджалийското село Опълченско е загинала при пожар в дома си снощи, съобщиха от ОДМВР-Кърджали, цитирани от Фокус. Сигналът за пожара е подаден на тел.112 в 18:36 часа вчера. Незабавно са били изпратени на място петима пожарникари от службата в Кърджали с два автомобила. Преди да бъде потушен, огънят унищожил 40 кв. метра покривна конструкция. При разчистването пожарникарите намерили загинала при пожара собственичката на къщата. Дежурна оперативна група от РУ - Кърджали е извършила оглед. Причините за произшествието са в процес на изясняване. Образувано е досъдебно производство и работата по случая продължава разследващ полицай.", "date": "2017.12.02", "title": "Трагедия: 89-годишна жена е загинала при пожар в кърджалийското село Опълченско"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%80%D0%B5%D1%88%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%81%D0%BF%D0%B8%D0%BF%D0%B0%D0%BD%D0%B0-%D0%B5-%D0%BF%D1%80%D0%B5%D1%81%D1%82%D1%8A-news709189.html", "text": "Премиерът Бойко Борисов свика извънредно съвещание днес с финансовия министър Владислав Горанов, здравния министър Кирил Ананиев, вътрешния министър Валентин Радев, шефа на спецсъда Иван Гешев и др. Основен акцент в срещата бяха финансовите злоупотреби в болниците. На специална пресконференция те разкриха подробности от срещата и мерките, които ще бъдат предприети във връзка с недопустимото съсипване на лечебните заведения. \"МВР, ДАНС и Прокуратурата от месеци работят за разкриването на далавери в болниците. Увеличават се парите за сектора, а резултати няма\", обяви вътрешният министър Валентин Радев. \"Фокусирали сме се върху организирана престъпна група, която прави паралелен износ на лрекарства\", обяви говорителят на главния прокурор Румяна Арнаудова. \"Става въпрос за животоспасяващи лекарства, лекарства за онкоболни, за деца, които са на стойност милиони левове. Само актовете, които ще бъдат връчени на фирмите, са за над 500 000 лева. Тези лекарства се изнасят от България, като по този начин тези лекарства липсват от българския пазар. Така се ощетяват българските граждани. Лицата, свързани с тази лоша практика са много, като работата продължава. Операцията е проведена в София, Шумен, Пловдив и други градове\", обясни шефът на Специализираната прокуратура Иван Гешев. \"Искам ясно да кажа, че кабинетът има решимостта да спре лошите практики в България. В България лекарствата не са по-лоши от тези, които са в другите страни в Европа. И за въпросните молекули за лечение на онкологични заболявания, за които толкова се говори, искам да кажа следното. Ако те са влезли в употреба в девет страни от ЕС, аз ще направя така, че България да е десетата страна\", обясни здравният министър Кирил Ананиев. Директорът на ГДБОП Ивайло Спиридонов добави, че около 20 лица са доведени за разпит, като част от тях са в ареста. \"Става въпрос за различни аптеки и различни болници. Става въпрос, че лица са контактували с болници, за да взимат от тях лекарства, окрупнявали са пратки и след това са ги изнасяли за други страни. Цената на лекарствата на пазара в Европа е четири пъти по-висока от тази у нас\", допълни Спиридонов.", "date": "2017.12.02", "title": "ПЪРВО В ПИК! Ето какво реши Борисов за финансовите злоупотреби в болниците! Спипана е престъпна група, въртяла далавери за милиони (ОБНОВЕНА)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BF%D1%8A%D1%82%D1%8F-%D1%81%D0%B2%D0%BE%D0%B3%D0%B5---%D0%BC%D0%B5%D0%B7%D0%B4%D1%80%D0%B0-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B3%D0%B0%D1%80%D0%B0-%D0%BB%D0%B0%D0%BA%D0%B0%D1%82%D0%BD%D0%B8%D0%BA-%D1%81%D0%B5-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D0%B2-%D0%B5%D0%B4%D0%BD%D0%B0-%D0%BB%D0%B5%D0%BD%D1%82%D0%B0-news709196.html", "text": "Движението по път II-16 Своге - Мездра, в района на гара \"Лакатник\", се извършва в една лента поради свличане на земна и скална маса, съобщиха от пресцентъра на Агенция \"Пътна инфраструктура\", цитирани от Фокус. От Агенцията призовават водачите да се движат с повишено внимание и със съобразена скорост.", "date": "2017.12.02", "title": "Важно! Движението по пътя Своге - Мездра, в района на гара \"Лакатник\", се извършва в една лента заради свлачище"}
{"url": "http://pik.bg/%D0%B0%D0%BB%D0%B1%D0%B0%D0%BD%D1%86%D0%B8-%D0%B8-%D0%B3%D1%8A%D1%80%D1%86%D0%B8-%D1%81%D0%B5-%D0%BA%D0%BB%D0%B0%D1%85%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-news709191.html", "text": "В кървав инцидент се превърна лека автомобилна катастрофа с незначителни материални щети в района на Мастабас в Ираклион, Крит. Два автомобили се сблъскаха на главния път в събота сутринта. Въпреки че щетите се ограничаваха само до счупени огледала, двете компании, състоящи се от албанци и гърци стигнаха до меле, като в един момент заиграха и ножове, съобщава \"Български новини\". Един от побойниците намушкал двама млади албанци в шията и корема. Двамата младежи бяха прехвърлени в болницата, без да бъде застрашен животът им, докато полицията търси албанската компания.", "date": "2017.12.02", "title": "Албанци и гърци се клаха на остров Крит заради катастрофа на пътя"}
{"url": "http://pik.bg/%D0%B0%D0%BB%D0%B0%D1%80%D0%BC%D0%B0-%D1%82%D0%B5%D0%B6%D0%BA%D0%B8-%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D0%B8-%D0%BF%D0%BE%D0%BA%D0%BE%D1%81%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-news709186.html", "text": "Пациенти с изключително тежки пневмонии започнаха да пълнят отделенията по пулмология в окръжните болници из цялата страна, съобщават лекари. Пневмониите са в резултат на прекарана обикновено на крак вирусна инфекция. Особено чести са и случаите на обострена астма и ХОББ (хронична обструктивна белодробна болест). Според специалистите есента е един от рисковите периоди за хората с хронични белодробни заболявания, които се обострят дори само от промяна на времето. Те припомнят, че миналата година отделенията са били препълнени точно по Коледа и Нова година. „Противно на твърдението, че българинът по празниците седи на масата до последно и трудно влиза в болница, миналата година нямаше нито едно свободно легло“, казват докторите. От вирусите са застрашени не само болните с хронични заболявания, но и активните хора, чиито контакти са повече. „Когато говорим за профилактика, започваме от ваксините, които на едни хора се отразяват много добре, на други – не. Освен това има пациенти, които правят алергични реакции, защото се култивират в кокоши яйца, и всички, които имат непоносимост към тях или към гентамицин, реагират зле. Някои прекарват грип след ваксинацията”, обясняват лекарите. Те обаче уточняват, че ваксините не дават 100% гаранция, тъй като са изработени на базата на миналогодишните щамове. Дали тези щамове ще са същите и тази зима, не е ясно. Друго известно средство за защита са антибактериалните перорални ваксини. Витамин С е силен антиоксидант, но има тенденция да се пият по 1-2 грама, което е много. Такива дози са подходящи за началото на вирусната инфекция, но да се приемат цяла зима, не е необходимо.", "date": "2017.12.02", "title": "АЛАРМА! Тежки пневмонии покосяват българите"}
{"url": "http://pik.bg/%D0%B2-%D0%BA%D1%80%D0%B0%D1%87%D0%BA%D0%B0-%D1%85%D0%B2%D0%B0%D0%BD%D0%B0%D1%85%D0%B0-%D0%B0%D0%B4%D0%B2%D0%BE%D0%BA%D0%B0%D1%82-%D1%80%D0%BE%D0%B5%D0%B2-%D0%B4%D0%B0-%D0%B2%D0%BD%D0%B0%D1%81%D1%8F-%D1%85%D0%B5%D1%80%D0%BE%D0%B8%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news709180.html", "text": "Адвокатът от Варненската адвокатска колегия Йордан Роев е бил задържан за внасяне на наркотици в затвора във Варна. Новината съобщи окръжният прокурор Владимир Чавдаров, цитиран от БНР. Адвокат Йордан Роев е бил задържан с наркотици - 4,37 грама хероин и 5,03 амфетамини, които е скрил в дрехите си. Предстояла му е среща с двама затворници. Прокурорът Владимир Чавдаров каза, че случаят е уникален, защото за първи път представител на Адвокатурата е задържан за такова тежко престъпление. Срокът на задържане е 72 часа. В понеделник ще бъде гледана мярката му за неотклонение.", "date": "2017.12.02", "title": "В КРАЧКА! Хванаха адвокат Роев да внася хероин в затвора във Варна "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B5%D0%B2%D0%B8-%D0%B7%D0%B0%D1%80%D1%8F%D0%B7%D0%B0%D1%85%D0%B0-%D0%B9%D0%BE%D1%81%D0%BA%D0%BE-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%B8%D1%8F-%D0%B2-%D0%B7%D0%B0%D1%82%D0%B2%D0%BE%D1%80%D0%B0-news709182.html", "text": "Йосиф Йосифов – Йоско Сливенския, остава в затвора след окончателното решение на Софийския апелативен съд. На 8 ноември т.г. Софийският градски съд пусна предсрочно на свобода известния бандит Йоско Сливенския. Скандалната изцепка на съдиите от СГС моментално бе атакувана от прокуратурата, която внесе светкавичен протест срещу предсрочното освобождаване на Сливенския. През това време според хора от ъндърграунда той трябвало да бъде измъкнат по схемата на Братя Галеви и да избяга от България. Хора от Дупница разкриха, че негови емисари се срещали с подчинени на Пламен Галев и по думите им дори си платили, за да бъде уреден трансферът му зад граница. Това обаче така и не станало и Галеви зарязали някогашния си партньор у нас и в затвора. Сливенския на 2 март 2011 г. уби двама мъже при катастрофа в София с 2,6 промила алкохол в кръвта и по-късно получи 6-годишна присъда за това. СГС го пусна на свобода 4 месеца и 7 дни преди изтърпяването на наказанието с мотив, че имало доказателства да се е поправил в общежитието в Казичене – имал трайно добро поведение, награди и участия в спектакли. От прокуратурата обаче посочиха, че в хода на съдебното заседание наблюдаващият прокурор е изразил становище да се остави без уважение молбата на лишения от свобода, тъй като не са налице доказателства за поправянето на Сливенския. В протеста на прокуратурата бе изтъкнато, че СГС е дал по-голям превес на данните в подкрепа на условното предсрочно освобождаване на Йосифов. И че съдът не е отчел, че целите на наказанието все още не са постигнати в пълен обем, включително осъденият не е изпълнявал програмата за придобиване на междуличностни умения, толериране на различните и намаляване на агресията. Йоско е едно от добре познатите имена в родния ъндърграунд. Свързван е с разпространение на наркотици, незаконно оръжие и покровителство на търговията с плът в Централна и Западна Европа, но през годините разследванията не са достигали до сериозен резултат именно защото го закриляли Галеви. През 2004 г. Йосиф Йосифов беше арестуван по подозрение, че е „поръчал” убития в Амстердам Косьо Самоковеца. Тогава разследващите установиха, че Йоско е контактувал с физическия извършител на престъплението преди и след стрелбата. До присъда отново не се стигна.", "date": "2017.12.02", "title": "САМО В ПИК И \"РЕТРО\"! Галеви зарязаха Йоско Сливенския в затвора"}
{"url": "http://pik.bg/%D0%B4%D0%B2%D0%B0%D0%BC%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%BD%D0%B0%D0%BF-%D0%B2-%D1%81%D0%BE%D1%84%D0%B8%D1%8F-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D1%81-%D0%BF%D0%BE%D0%B4%D0%BA%D1%83%D0%BF-news709162.html", "text": "Двама служители на териториална дирекция на Националната агенция по приходите (НАП) в София от т.нар. оперативен контрол са задържани с подкуп. Това съобщи пред Агенция „Фокус“ говорителят на главния прокурор Румяна Арнаудова. „Във вчерашния ден под ръководството на Софийска градска прокуратура разследващи полицаи от ГД „Национална полиция“ са извършили процесуално-следствени действия по повод сигнал от собственик на автосервиз в София, че му се иска подкуп от инспектори от НАП, за да не му съставят акт за установяване на административно нарушение. Поискали са първоначално 7 000 лв. и са получили във вчерашния ден 2 000 лв. Собственикът на автосервиза е подал сигнал в Софийска градска прокуратура и ГД „Национална полиция“ за това, че му се иска подкуп“, заяви Арнаудова. Тя уточни, че веднага са били изискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица. „По разпореждане на Софийска градска прокуратура е запечатано служебното им помещение, което се намира на ул. „Аксаков“ 1. Предстои Софийската градска прокуратура да поиска разрешение от Софийския градски съд за претърсване и на служебното помещение. Двете лица ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд“, каза още Румяна Арнаудова.", "date": "2017.12.02", "title": "Двама служители на НАП в София са задържани с подкуп"}
{"url": "http://pik.bg/%D0%B5%D0%BA%D1%88%D1%8A%D0%BD-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%E2%80%9E%D0%BA%D0%B0%D1%86%D0%BD%D0%B0%E2%80%9C-%D0%B2%D1%8A%D1%80%D1%85%D1%83-%D1%82%D1%80%D0%B0%D0%BC%D0%B2%D0%B0%D0%B9%D0%BD%D0%B8%D1%82%D0%B5-%D1%80%D0%B5%D0%BB%D1%81%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%8F%E2%80%9C-news709114.html", "text": "Черен автомобил „Мерцедес“ изби около 20 метра предпазна ограда и се приземи върху трамвайните релси на булевард \"България\" в столицата, съобщи Булфото, цитирани от Новините.бг. Инцидентът е станал малко след 23:00 часа снощи в района на кв. \"Белите брези\". На място са пристигнали екипи на пътна полиция, пожарната и на столична община, които са разчистили парчетата от катастрофата от трамвайните релси. Най-вероятната причина за инцидента е мокрото време и несъобразена скорост. Снимки: Булфото", "date": "2017.12.02", "title": "ЕКШЪН! „Мерцедес“ „кацна“ върху трамвайните релси на столичния булевард „България“"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-14-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B7%D0%B0%D1%80%D0%B0%D0%B4%D0%B8-%D1%86%D0%B8%D0%BA%D0%BB%D0%BE%D0%BD%D0%B0-%E2%80%9E%D0%BE%D0%BA%D1%85%D0%B8%E2%80%9C-%D0%BA%D1%80%D0%B0%D0%B9-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%BE%D1%82%D0%BE-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%B8%D0%B5-%D0%BD%D0%B0-%D0%B8%D0%BD%D0%B4%D0%B8%D1%8F-%D0%B2%D0%B8%D0%B4%D0%B5%D0%BE-news709143.html", "text": "Циклонът „Окхи“ е достигнал до югозападното крайбрежие на Индия, като най-малко 14 души са загинали, съобщи Ройтерс, цитирана от Фокус. Има опасения, че бройката на жертвите може сериозно да се повиши, тъй като много рибари са останали блокирани в морето. По данни на местните власти, спасителните служби, бреговата охрана и флотът са спасили 22 рибари и са евакуирали хиляди хора от пострадалите от циклона райони. Премиерът на страната Нарендра Моди проведе среща с министър-председателя на щата Тамил Наду, уверявайки го, че ще предостави необходимите средства за провеждането на спасителните операции. Очаква се циклонът да достигне до Мумбай и Гуджарат през следващите две денонощия. „Интензивността на вятъра може да намалее и циклонът ще се промени в депресия“, смята началникът на индийската метеорологична служба С. Судеван.", "date": "2017.12.02", "title": "Най-малко 14 загинали заради циклона „Окхи“ край югозападното крайбрежие на Индия (ВИДЕО)"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D0%B2%D1%82%D0%BE%D1%80%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%82%D1%80%D1%83%D0%B4%D0%BE%D0%B2%D0%B5%D1%86-%D0%B7%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BE%D1%82-%D1%81%D0%B5%D0%B4%D0%BC%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B0-news709144.html", "text": "За по-малко от седмица жителите на Трудовец са потресени от загубата на още един млад живот, съобщава електронното издание balkanec. 26-годишният Симеон Димитров е сложил край на живота си. По непотвърдена засега информация, младият мъж се е обесил в село Лопян, където е и родната къща на един от родителите му. Според негови приятели, съвсем скоро Димитров се прибрал от Гърция. Майка му от години живее и работи там. Това е втори трагичен случай в Трудовец, в който млад мъж губи живота си за по-малко от седмица. На 24 ноември Валентин Григоров почина на място, управлявайки пистовия си мотор на пътя между Правец и Разлив. Снимка: balkanec.bg", "date": "2017.12.02", "title": "Жестока драма! Втора огромна трагедия разтърси Трудовец за по-малко от седмица (СНИМКА)"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B7%D0%B0%D1%89%D0%BE-%D1%82%D0%BE%D0%B2%D0%B0-%D1%84%D0%BE%D1%82%D0%BE-%D0%BD%D0%B0-%D0%B3%D0%BE%D0%BB%D0%B0%D1%82%D0%B0-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%B5-%D0%B8%D0%B7%D1%82%D1%80%D0%B8%D1%82%D0%BE-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5-%D1%81%D0%BD%D0%B8%D0%BC%D0%BA%D0%B0-news709115.html", "text": "Синоптичката Деси Банова, която през лятото плени със сините си очи бившия държавен глава Росен Плевнелиев, а влюбените гълъбчета се превърнаха в най-коментираната светска двойка у нас, крие пикантни снимки от далечното си минало. Вече 17 години Деси запознава зрителите на Нова телевизия с капризите на времето. В зората на своята кариера през 1996 г., когато Банова прави първите си стъпки в ефира на телевизия „7 дни”, тя се щракнала гола, без да подозира, че някой ден ще се срамува от палавия кадър, съобщава столичен вестник. Случайно или не, фотосът, на който новата любов на предишния президент Плевнелиев позира по монокини, се изпари от публичното пространство. Кадрите са изтрити от всички сайтове и може да се видят само на хартия. На снимката Банова позира ухилена до уши и свенливо е прикрила гърдите си с едната си ръка. С другата държи маркуч, от който струи вода.", "date": "2017.12.02", "title": "ГОРЕЩО! Защо това фото на голата Деси Банова е изтрито отвсякъде?! (СНИМКА)"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%BD%D0%B0%D0%BD%D0%B0-%D0%B3%D0%BB%D0%B0%D0%B4%D1%83%D0%B8%D1%88-%D0%B2-%D0%BC%D0%B5%D0%B4%D0%B8%D1%86%D0%B8%D0%BD%D0%B0%D1%82%D0%B0-%D0%B1%D0%B0%D0%BA%D0%B0%D0%BB%D1%81%D0%BA%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8-%D0%BD%D1%8F%D0%BC%D0%B0%D1%82-%D0%BC%D1%8F%D1%81%D1%82%D0%BE-news709140.html", "text": "През 2018 г. пари за най-новите, току що разрешени за употреба терапии и лекарства за пациентите у нас няма да има. Решението беше спорно, беше атакувано от експерти, от пациентски организации, от опозицията, беше наричано геноцид, беше обект на закани, че ще бъде изпратено в Конституционния съд, защото нарушава основно право - на достъп до качествено лечение. Все пак то стана факт с новия бюджет. „В медицината бакалските сметки нямат място. Аз съм пациент с онкологично заболяване. В началото съм приемала едни лекарства. Сега, след като болестта се върна, приемам други”, каза в предаването „Събуди се” водещата Нана Гладуиш. По думите й много от пациентите с онкологични заболявания стават резистентни към лекарства, които взима дълго време. „Писна ми държавата да гледат на мен като някакъв модел нов автомобил, който харчи много. Не мога да се съобразявам непрекъснато колко харча на държавата”, заяви Нана. „Налагат тази забрана, защото не могат да наложат ефективен контрол върху харченето. Има много варианти за контрол”, добави водещата. Тя беше категорична, че ако има нова терапия, то тя иска да се лекува по тази терапия и с нови лекарства, а не с терапия от преди 15 години. По-рано тази седмица Нана публикува обръщение в социалните мрежи. Тя направи едно емоционално обръщение във Фейсбук във връзка с бюджета на НЗОК, според който пари за нови иновативни лекарства през следващата година няма да има. Не се отнася за генериците, става дума за новите молекули.", "date": "2017.12.02", "title": "НЕДОВОЛСТВО! Нана Гладуиш: В медицината бакалските сметки нямат място"}
{"url": "http://pik.bg/%D0%B1%D0%BB%D0%B8%D0%B7%D0%BE-100-%D0%BF%D0%BE%D0%BB%D0%B5%D1%82%D0%B0-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B0%D1%82%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BB%D0%BD%D0%B8%D1%82%D0%B5-%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6%D0%B8-news709133.html", "text": "Силните снеговалежи, продължаващи и тази сутрин, доведоха до задържането на полети на летищата в руската столица, предава Интерфакс, цитирани от Фокус. „Летищните служби работят в усилен режим. Летищната техника провежда разчистване на пистите. Това може да създаде незначителни трудности под вида на задържани полети“, съобщи източник от диспечерската служба. До момента в Москва са забавени близо 100 полета, а други шест са изцяло отменени. Най-сложна е ситуацията на летище „Шереметиево“, където са задържани 65 полета, в „Домодедово“ са задържани 31 полета, а пет са отменени, а във „Внуково“ са забавени девет и отменени един полета.", "date": "2017.12.02", "title": "Близо 100 полета са задържани на летищата в Москва заради силните снеговалежи"}
{"url": "http://pik.bg/%D0%BD%D1%8F%D0%BA%D0%BE%D0%BB%D0%BA%D0%BE-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D1%80%D0%B5%D1%89%D1%83-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2--news709192.html", "text": "Няколко души бяха ранени в Хановер при разпръскване на протест срещу конгреса на антиимигрантската партия \"Алтернатива за Германия\", предадоха ДПА и Асошиейтед прес, ицитирани от БТА. Агенциите се позовават на говорителка на полицията. Полицията е използвала  водно оръдие, за да прогони  стотици протестиращи, опитали се чрез улични блокади да затруднят достъпа до мястото на конгреса. На парламентарните избори през септември тази година \"Алтернатива за Германия\" спечели 12,6% от гласовете и за пръв път влезе във федералния парламент. Партията днес се очаква да избере свой втори съпредседател, след като една от лидерите й - умерената Фрауке Петри, излезе от партията, обвинявайки съпартийците си, че флиртуват с крайнодесните и екстремистки нагласи.", "date": "2017.12.02", "title": "Няколко ранени след сблъсъци между полиция и протестиращи срещу \"Алтернатива за Германия\" в Хановер"}
{"url": "http://pik.bg/%D0%BD%D0%B0-%D1%82%D1%8A%D0%BC%D0%BD%D0%BE-%D0%B4%D0%B2%D0%B5-%D1%81%D0%B5%D0%BB%D0%B0-%D0%B2-%D1%81%D0%BC%D0%BE%D0%BB%D1%8F%D0%BD%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D0%B7%D0%BB%D0%B0%D1%82%D0%BE%D0%B3%D1%80%D0%B0%D0%B4-%D1%81%D0%B0-%D0%B1%D0%B5%D0%B7-%D1%82%D0%BE%D0%BA-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BB%D0%BD%D0%B8%D1%8F-%D0%B2%D1%8F%D1%82%D1%8A%D1%80-news709148.html", "text": "Две села в община Златоград са без ток след силния вятър през нощта. Това заяви пред радио Фокус-Смолян  областният управител Недялко Славов. „Поради силния вятър има частични прекъсвания за кратко на електроснабдяването. Две села в община Златоград към момента са без ток и е прекъснато електрозахранването на язовир „Златоград – разясни Недялко Славов. - Няма прелели реки. Има достатъчно свободен обем и в язовирите. Нормални са валежите като количества за сезона“. Областният управител допълни, че няма активизирани свлачища и срутвания, а ако има паднали камъни, те своевременно се отстраняват. Недялко Славов каза още, че всички членове на щабовете са на обход и на всеки два часа се актуализира информацията за ситуацията в областта, подадена от кметовете на общини.", "date": "2017.12.02", "title": "На тъмно! Две села в смолянската община Златоград са без ток заради силния вятър"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%B3%D0%BE%D1%80%D0%B5%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%BB%D0%BE%D1%80%D0%B8%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B8-%D1%81%D0%BB%D0%B5%D0%B4-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0-news709104.html", "text": "Ползите от фитнес тренировките далеч не са само моментни. Реалното натоварване на мускулатурата е факт само по време на упражненията, но горенето на калории продължава и дълго след това. Защото физическото натоварване може да изисква изгаряне на калории за снабдяване с енергия, но почти толкова калории се изразходват и след тренировката за възстановяване ресурсите на тялото и връщането баланса на жизнените процеси, пише Пулс.бг. Причина за продължаващия разход на калории след края на тренировката са повишените нужди и повишената консумация на кислород от мускулната тъкан и организма като цяло. Проучванията сочат, че има пряка връзка между интензивността на тренировката и това колко калории ще изразходва организмът, за да се възстанови след нея. Установено е, че по-краткотрайните, но интензивни, практики като табата и бърпи водят до по-голям кислороден глад на тъканите. Поради високата интензивност на тези упражнения кислородният запас на мускулите много бързо се изчерпва. Това води до натрупване на млечна киселина в тях, но и до редица структурни и функционални промени в мускулните влакна, накои от които се асоциират с появата на мускулна треска. Стремейки се да възстанови именно тези промени след тренировка, тялото изразходва повече калории, т.е. ефектът от тренировката е по-пълноценен. В някои случаи горенето на калории за пълното възстановяване на тъканите, нормалната телесна температура и хормоналния баланс след интензивна тренировка отнема до 3 дни. Това ще рече, че колкото по-редовно се практикуват краткотрайни, но интензивни натоварвания, толкова по-близо до желания ефект ще бъде спортуващият човек. Подобни тренировки се препоръчва да се извършват поне веднъж на 3 дни за оптимално горене на калории. Организмът може бързо да привикне към подобна схема, която обаче е важно да се отбележи – трябва да е съобразена с индивидуалните особености на всеки. Според научни данни внедряването на интензивни тренировъчни практики в начина на живот може да доведе до поне 10% ръст на количеството оползотворени на ден калории, дори в дните, когато няма тренировка. Фактът се обяснява със стимулиращия ефект на тези упражнения върху метаболизма. Така, с правилна програма и при съобразен с нея режим на хранене, фактът, че горенето на калории продължава и дълго след тренировката, може да се използва максимално пълноценно.", "date": "2017.12.02", "title": "ПОЛЕЗНО! Горенето на калории продължава и след тренировка"}
{"url": "http://pik.bg/%D0%BC%D0%BE%D1%80%D1%8F%D1%86%D0%B8%D1%82%D0%B5-%D0%B8-%D0%BA%D0%B0%D0%BD%D0%B0%D1%80%D0%B8%D1%82%D0%B5-%D0%BD%D0%B5-%D1%81%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-news709228.html", "text": "Ботев Пловдив фиксира пето поредно равенство, а Черно море спря кошмарната си серия от три домакински загуби, но отново не спечели вкъщи. Двата тима не си вкараха гол и си стиснаха ръцете след 0:0 в мач от XIX кръг на Първа лига, игран под проливен дъжд във Варна. Така \"моряците\" останаха без победа на \"Тича\" в осми пореден опит, след като за последно триумфираха вкъщи на 28-ми юли, когато се наложиха с 1:0 над Дунав Русе. Те пропуснаха да се доближат до Ботев, който е последен в класирането на първата шестица и има с 4 т. повече от Черно море, акцентира \"Новспорт\". Всеки от съставите имаше шанс да стигне до успеха, но в крайна сметка сякаш равенството изглеждаше най-закономерно. В 35-ата минута Сукуп центрира отдясно към далечната греда, Антон Огнянов се пребори с Панов и стреля с глава, но извън очертанията на вратата. В 42-рата минута Марек Кузма напредна отдясно и пусна пас към Мариян Огнянов, който се подхлъзна и не успя да засече топката на десетина метра от голлинията. Две минути по-късно Стефан Станчев центрира в наказателното поле, където Георги Илиев стреля с глава, но топката се отби от дясната греда. В 72-ата минута Черно море създаде най-чистото си положение в мача. Антон Огнянов се пребори за топката в наказателното поле и стреля, но Иван Чворович успя майсторски да спаси с крак и изби в корнер. Малко след това \"моряците\" имаха претенции за дузпа заради нарушение срещу Илиас Хасани, но такава не бе отсъдена. края на мача Черно море натискаше съперника, но така и не успя да отбележи гол.", "date": "2017.12.02", "title": "\"Моряците\" и \"канарите\" не се победиха"}
{"url": "http://pik.bg/%D0%B4%D0%B5%D1%86%D0%B0-%D0%BE%D1%82-%D1%85%D0%B0%D1%81%D0%BA%D0%BE%D0%B2%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%81%D1%82%D0%B8%D1%85%D0%BE%D1%82%D0%B2%D0%BE%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B7%D0%B0-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B4%D0%B0-%D1%81%D0%B5-%D0%B8%D0%B7%D1%83-news709151.html", "text": "Часове след, като Григор Димитров стигна до историческата си титла на заключителния турнир от сериите „Мастърс“ в Лондон Недялко Йорданов изля емоцията си в стихотворение, посветено на българския тенисист. \"То е част от една поредица от стихотворения, които от един месец всяка сутрин пиша и ги публикувам във \"Фейсбук\" – разсаза поетът в сутрешня блок на Би Ти Ви. - То е римейк на \"Момчето, което говори с морето\". За мен беше голямо вълнение. Аз съм тенисист от 40 години може би. Но не само тези, които играят тенис, за първи път от много години, от световното първенство по футбол през 1994 година, се получи такава общонародна радост. Милиони хора гледаха мача на Григор. Аз се помъчих да си напиша своето вълнение и си публикувах стихотворението във \"Фейсбук\", без да очаквам ефекта, окйто се получи. Оказа се, че стотици хиляди хора са се вълнували по същия начин\". Недялко Йорданов не скри огромното си вълнение от емоциите, които стихотворението му е предизвикало сред  малките съграждани на Григор Димитров от Хасково, тръгнали по неговите стъпки към върха в световния тенис. Преди всяка тренировка малчуганите четат стихотворението и дори предлагат то да се изучава в училище. \"Хубаво е, че най-младото поколение също може да изпитва чисти чувства – заяви Недялко Йорданов. - Там ни е надеждата, защото много се омърсихме вече. Не искам да обиждам българите, но понеже времето ни поднесе толкова разочарования през годините, тук при Григор нещата са много по-различни. Става въпрос за нещо от национален мащаб и това още не могат да го проумеят някои хора - да си трети в света в най-популярния спорт в света е страхотно\".", "date": "2017.12.02", "title": "Деца от Хасково предлагат стихотворението на Недялко Йорданов за Григор Димитров да се изучава в училище"}
{"url": "http://pik.bg/e%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BC%D1%8A%D1%80%D1%82%D0%B5%D0%BD-%D1%81%D0%BB%D1%83%D1%87%D0%B0%D0%B9-%D0%B2-%D1%80%D0%B8%D0%B0%D0%BB%D0%B8%D1%82%D0%B8-%D0%B2%D0%B8%D0%B6%D1%82%D0%B5-%D0%B6%D0%BE%D0%BD%D0%B3%D0%BB%D1%8C%D0%BE%D1%80%D0%B8%D1%82%D0%B5-%D1%81-%D1%87%D0%BE%D0%B2%D0%B5%D1%88%D0%BA%D0%B8-%D1%81%D1%8A%D0%B4%D0%B1%D0%B8-%D0%BE%D1%82-%D0%B1%D0%B8%D0%B3-%D0%B1%D1%80%D0%B0-news709045.html", "text": "Риалити форматите от типа на \"Биг Брадър\", в които хора живеят изолирани от света, не са безопасни за живота! Особено за участници с доказани психически проблеми, с каквито бе допусната в приключващия след дни сезон \"Most Wanted\" фолк певицата Дебора. Още преди да влезе в интригантското предаване, 26-годишната видинчанка бе разнасяна като алкохоличка, а върху този нейн порок \"Биг Брадър\" се нахвърли с хищнически апетит, след което изхвърли плячката си, употребена и изоставена, за да бъде доизглозгана от тълпата. Онези от вас, които в този момент ще оправдаят действията на Големия брат с това, че Дебора се е продала за пари и че не е вкарана насила във формата, по-добре да замълчат! Не само Дебора, всеки, прекрачил прага на Къщата, го е направил с цел финансова облага. Но не всеки е използван за стръв, а пороците и проблемите му извеждани на преден план в името на долнопробен сеир. Не хвърляйте камъни по Дебора! Най-добри ги адресирайте към онзи, одобрил и допуснал емоционално срината жена, жена с рухнала психика до участие във формат, в който такива породи НЕ оцеляват. Сценарият, който Биг Брадър приложи спрямо Дебора, може да бъде не само опасен. Той може да бъде смъртоносен и то в буквалния смисъл на тази дума! Участник, употребен по идентичен начин като Дебора, няма нейния късмет да се измъкне жив от пипалата на октопода... Защо и по какъв начин съквартирант в риалити формат от Южна Корея, който представлява франчайз на оригиналното холандско шоу, приключва земния си път - гледайте в новия брой на \"Жълтите новини\" с гост-коментатор Елза Парини. И после се запитайте дали \"Биг Брадър\" не е арена на смъртта? Ако не физическа, то интелектуална, психическа, емоционална - арена, която превръща моралните ценности в отпадък. А потърпевши са не само гладиаторите, но и цялата тълпа...", "date": "2017.12.02", "title": "EКСКЛУЗИВНО В ПИК TV! Смъртен случай в риалити! Вижте жонгльорите с човешки съдби от \"Биг Брадър\" до каква трагедия можеха да докарат Дебора"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BE%D1%82%D0%B2%D0%BE%D0%B4%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-news709153.html", "text": "На кръстовището на бул. “Цар Борис III” и бул. “Никола Петков” работят екипи на “Софийска вода” и аварийното звено на общината. Едното от платната на бул. “Цар Борис III” е вече отводнено. Причината за завиряването е проблем с канализацията. На Калотинско шосе в район “Връбница” е затворен част от пътя - на място са екипи, които отводняват. За това информира на страницата си във Фейсбук столичният кмет Йорданка Фандъкова. Работи се за прибиране на реката в коритото й в район “Нови Искър” - разливът е в полето и няма опасност за хората. Снощи чувствителн о се вдигна нивото на яз. Суходол 1 и яз. Суходол 2, като започнахме контролирано изпускане на водни количества. През нощта предприехме всички действия по обезопасяване на рисковите участъци от реката, за да я подготвим за по-високото ниво. Екипи на пожарната и аварийното звено работят по сигналите за наводнени мазета, дворове и завирявания. Между 40 и 80 литра на кв. м. е падналият дъжд в София. Едновременно с това започна и снеготопене в планините Витоша и Люлин. Нивата на всички реки, които преминават през Столична община, са чувствително повишени и се наблюдават.", "date": "2017.12.02", "title": "ОТ ПОСЛЕДНИТЕ МИНУТИ! Фандъкова с гореща информация за отводняването в София "}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BF%D0%B5%D1%88%D0%BD%D0%BE-%D1%81%D1%8A%D0%B1%D0%B8%D1%80%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-news709156.html", "text": "Премиерът Бойко Борисов събира спешно финансовия министър Владислав Горанов и здравния - Кирил Ананиев в Министерски съвет. Тримата ще обсъдят сигнали за злоупотреби в болниците. Засега подробности не се съобщават. По-късно стана ясно, че на срещата е извикан и шефът на МВР Валентин Радев, тъй като се провежда акция във връзка с въпросните злоупотреби.", "date": "2017.12.02", "title": "ПЪРВО В ПИК! Премиерът Борисов спешно събира министри"}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%B0-%D0%B3%D0%BB-%D0%BA%D0%BE%D0%BC%D0%B8%D1%81%D0%B0%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B8%D0%BA%D0%BE%D0%BB%D0%BE%D0%B2-%D1%80%D0%B5%D0%B0%D0%B3%D0%B8%D1%80%D0%B0%D0%BB%D0%B8-%D1%81%D0%BC%D0%B5-%D0%BD%D0%B0-143-%D1%81%D0%B8%D0%B3%D0%BD%D0%B0%D0%BB%D0%B0-%D0%BF%D1%80%D0%B5%D0%B4-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B4%D0%B5%D0%BD%D0%BE%D0%BD%D0%BE%D1%89-news709157.html", "text": "Напрегната за екипите на пожарната, доброволците и местната власт е била изминалата нощ във връзка с обилните дъждове, които паднаха над територията на страната, коментира оперативната обстановка на територията на страната от последните часове директорът на ГД ПБЗН гл. комисар Николай Николов, цитиран от Фокус. Извършена е огромна по обем дейност, в която са участвали няколко стотин човека. „Добрата новина е, че към момента няма пострадали, загинали и бедстващи хора. Обстановката на територията на страната е сравнително спокойна. Предприети са всички възможни действия за незабавна реакция от структурите на Главна дирекция „Пожарна безопасност и защита на населението“ заяви главен комисар Николай Николов.. По думите му, за последното денонощие екипите на ГД „Пожарна безопасност и защита на населението“ са реагирали на 143 сигнала за произшествия – почти 100 от тях са свързани с интензивните превалявания. Основните сигнали са за отстраняване на опасни предмети, паднали дървета и клони, както и отводняване на пътна инфраструктура, приземни етажи и мазета. Най-много сигнали са получени на територията на София-град и областите Перник, Кюстендил, Благоевград и Кърджали. Възстановена е скъсана дига в кв. „Мало Бучино“. Участват пожарни автомобили, специализирана и инженерна техника (булдозер и челен товарач - фадрома). Действията се извършват със съдействието на аварийна група от Столична община. Екип пожарникари оказаха съдействие и изведоха една жена от наводнен имот. Изградени са диги от чували с пясък в кв. „Горна баня“, на ул. „Фортов път“ – местност „Смърдана“, както и до манастир Св. Мина. В изграждането на предпазните съоръжения участваха екипи и верижна техника на Столичната пожарна и екипи от Перник и Пирдоп. Към 6:00 часа в оперативния център на Столичната дирекция „Пожарна безопасност и за защита на населението“ са получени над 130 сигнала за възникнали инциденти след интензивните валежи – предимно за отстраняване на паднали дървета и клони и отводняване на пътна инфраструктура, приземни етажи и мазета. На територията на областта са отработени над 30 сигнала за произшествия –отводнявания на училищни мазета и избени помещения на частни домове. В село Негованци са наводнени 6 къщи в ниската част на населеното място. От тях е евакуирано семейство, което е настанено при роднини. Причината за наводнението е големия водосбор от Колош планина, която се намира над селото. Към 06:00 часа нивото на водата на река Бистрица остава високо – все още има свободен обем до преливането й. С тежка верижна техника е отстранено дърво, намиращо се в коритото на реката, непосредствено преди моста на път Е 871, свързващ Кюстендил с ГКПП „Гюешево“. Екипи на пожарната са евакуирали двама души от къща в град Дупница – причината е срутила се подпорна стена на река Отовица. Във връзка с високото ниво на река Бистрица към 08:00 часа бе обявено частично бедствено положение за село Гърляно. Там продължават усилията за защита на мостово съоръжение. Продължава наблюдението на реките Глазне и Бъндеришка, където има завишен отток. Изградените към момента диги са в добро състояние и превантивно на критичните точки е разположена тежка верижна техника. Следи се нивото на река Струма в района на село Бяло поле, където нивото на реката се е покачило с 2 метра, но до критичното ниво остава 1 метър. До този момент на територията на областта са регистрирани 4 произшествия, свързани с метеорологичната обстановка.", "date": "2017.12.02", "title": "След дъжда! Гл. комисар Николай Николов: Реагирали сме на 143 сигнала пред последното денонощие"}
{"url": "http://pik.bg/%D0%B6%D0%B5%D0%BD%D0%B0-%D0%BF%D0%BE%D1%81%D0%B5%D0%B3%D0%BD%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D1%81-%D0%BA%D0%BE%D0%BA%D1%82%D0%B5%D0%B9%D0%BB-%D0%BE%D1%82-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B8-%D0%B2%D0%BE%D0%B4%D0%BA%D0%B0-news709146.html", "text": "44-годишна жена от Благоевград посегна на живота си, като погълна умишлено опасен коктейл от лекарства и алкохол. Инцидентът станал през нощта в жилището й. Тя взела крайното решение и изпила свръхдоза медикаменти заедно с водка. Преди да изпадне в нестабилно състояние, се стреснала и сама потърсила лекарска помощ, съобщава \"Струма.бг\". Натровената жена е приета за интезивно лечение в реанимация на благоевградската болница. „Касае се за остра интоксикация на организма от погълнати неизвестно количество лекарства за сърце и кръвно налягане заедно с алкохол. При тези състояния бързата лекарска намеса е решаваща, това е втори пациент, приет в рамките на 48 часа с умишлено натравяне“, каза началникът на реанимация д-р Любомир Димитров. Той уточни, че са предприети реанимационни действия и състоянието й е стабилизирано, вече е адекватна. Остава за лечение в МБАЛ – Благоевград. Какви са причините за умишленото натравяне на младата жена засега не е ясно, тя не е имала прояви на депресии и кризи. Причините се изясняват.", "date": "2017.12.02", "title": "Жена посегна на живота си с коктейл от лекарства и водка"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%BA%D0%B0%D0%BA-%D0%B8-%D0%BA%D0%B0%D0%BA%D0%B2%D0%BE-%D0%BB%D0%B5%D0%BA%D1%83%D0%B2%D0%B0%D1%82-%D0%BF%D0%BE%D1%81%D1%82%D0%B8%D1%82%D0%B5---%D0%BE%D1%82%D0%B5%D1%86-%D0%BB%D0%B0%D0%B7%D0%B0%D1%80-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%82%D0%B0%D0%B9%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B8%D1%82%D1%83%D0%B0-news709152.html", "text": "Постите лекуват и тялото и душата. В това вярват и са се убедили през вековете православните христяни, които няколко пъти в годината спазват различни видове пости, съобразени с канона. Как точно влияят те на здравето на тялото ни, но и на психиката ни, разкрива пред камерата на ПИК TV отец Лазар от храма \"Св. вмчк Георги\" в кв. \"Горубляне\". - Ние вече се намираме в средата на Рождественския пост. Постите са установени още от древността от Православната ни църква. Рождественският пост е наричан от народа коледен пост. Той е втори по значимост и на място, и на времетраене след Великия пост за Светлото Христово възкресение. Сегашният пост продължава 40 дни, в който православният християнин се ограничава от блажната храна, за да може с чисто сърце, чиста душа и тяло да влезе в един втори по значимост празник - Светлото Рождество Христово. Постът ни учи, че той трябва да е преди всичко от душа и сърце - да се ограничаваме в своите помисли и дела. А като прибавим към това и ограничението в храната, човек се избавя от грешни помисли. Постът не е диета, постът е въздържание от лоши помисли и дела. - Разблира се, че всеки може да пости, стига да е православен християнин. Постът обаче при различните категории хора може да е различен, защото църквата снизхожда към различните категории хора - това са болните, майките и тези, които кърмят своите деца. Затова човек преди да предприеме пост, е необходимо да отиде при православен свещеник и да сподели това, което е предприел и след като научи какво е необходимо, тогава да поеме този подвиг. Много е лошо, че повечето българи предприемат поста и не се допитват до духовника дали може или не може, защото постът винаги трябва да започне с благословението на духовника. - Преди всичко по време на поста човек трябва да бъде добър - със себе си, с ближните си, със семейството си. Този пост е малко по-облекчен от Великия пост. Църквата допуска по по-големите празници да се разрешава и риба. Най-необходимото човек, което трябва да направи по време на поста, е човек да се моли - за спасението на своята душа. И когато човек тръгне да пости, завършекът на поста ще бъде възнаграден, ако този човек се изповяда и приеме тайнството на светото причащение. - Няма никакъв проблем. Той може да започне дори една седмица преди Рождество Христово. Ако свещеникът благослови, не виждам никаква пречка да започне този спасителен подвиг. - Българската православна църква е определила точни периоди, в които е разрешено и не е разрешено сключването на църковни бракове. От Игнажден до Ивановден се забранява и поменът за починалите. Няма категорична забрана за светото тайнство кръщение. То може да се извършва по всяко време... - Свети Николай е бил не само изключителен човек и учител на православната ни църква. По време на вселенските събори твърдо е изповядвал и защитавал православието, затова и църквата го нарича велик учител и светец. Николай означава победител - той е победил със своята вяра врага на човечеството - дявола. - Това е 9 декември, когато честваме зачатието на Св. Анна. Тя е била майката на Света Богородица - Дева Мария. Тогава църквата чества нейната светла памет и радостната вест, че тя ще бъде майка на майката на всички майки. На 20 декември честваме паметта на Свети Игнатий Богоносец. Той е бил изключителен човек - детето, което Христос е прегърнал и е казал на своите ученици, че ако не станем самите ние деца, няма да влезем в Царството небесно. На 24 декември е Бъдни вечер, когато всяко християнско семейство се събира, прекадява се постната храна и се отправя молитва като спомен, че Христос се е родил в беднота и смирение. Църквата никога не е възлагала колко да са постните ястия. Смисълът на празника не е какво консумираме като ядене, а да го почетем достойно с молитва, с възхвала към определения светец или събитие. Дали ще са четно или нечетно количество постните ястия, църквата никога не е казвала категорично, това са народни поверия.", "date": "2017.12.02", "title": "ЕКСКЛУЗИВНО В ПИК TV! Как и какво лекуват постите - отец Лазар разкрива тайнството на ритуалите преди Рождество Христово"}
{"url": "http://pik.bg/%D0%BE%D1%84%D0%B5%D1%80%D1%82%D0%B0-%D1%84%D1%80%D0%B5%D0%BD%D1%81%D0%BA%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BA%D0%BE%D0%BD%D1%81%D0%BE%D1%80%D1%86%D0%B8%D1%83%D0%BC-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%B1%D0%BE%D0%B9%D0%BD%D0%B8-%D0%BA%D0%BE%D1%80%D0%B0%D0%B1%D0%B8-news709147.html", "text": "Консорциум от френски и италиански корабостроители, подкрепени от съответните правителства, предложи на Канада построяването и доставката на 15 бойни кораба, съобщи The Local, цитирани от Фокус. Според информацията, предложената от консорциума цена е наполовина от приетия в Канада бюджет за обновяване на ВВСl. „Навал груп“ и „Финкатиери“ предлагат строежа на новите кораби, основани на модела за фрегатата клас „Фрем“, която в момента е на въоръжение и във френския, и в италианския флот. „Ако предложението ни бъде прието, бъдещите фрегати ще бъдат построени в Канада, в корабостроителница „Ървинг“ в Халифакс“, уточняват в официално изявление двете компании. Консорциумът гарантира, че цената на корабите няма да надхвърли 20 милиарда евро. По-рано, след няколко забавяния и с повишаване на цената, Канада одобри бюджет в размер на 40 млрд. евро (60 млрд. канадски долара) за обновяване на флота си. Според канадски медии, властите са се спрели за момента на предложенията на американската корпорация „Локхийд Мартин“ и на британската БАЕ за строежа на 26 фрегати. „Но правителството ще бъде заставено да не игнорира голямото спестяване на средства, предложено от консорциума „Навал Груп“ – „Финкатиери“, отбелязва канадския вестник „Нешънъл пост“.", "date": "2017.12.02", "title": "Оферта! Френско-италиански консорциум предложи на Канада доставка на бойни кораби"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%BF%D0%B5%D1%88%D0%B5%D1%85%D0%BE%D0%B4%D1%86%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-news709160.html", "text": "Петима човека са пострадали, след като автомобил се е врязал в пешеходци на шосе „Стокуел“ в Лондон, съобщава The Mirror, позовавайки се на информация от Скотланд Ярд. „По предварителни данни, петима човека са получили различни наранявания. Състоянието на двама от пострадалите е тежко“, отбелязва представител на полицията. Посочва се, че инцидентът не се разглежда като терористичен акт.", "date": "2017.12.02", "title": "Петима пострадали, след като автомобил се вряза в пешеходци в Лондон"}
{"url": "http://pik.bg/%D1%82%D1%80%D1%8A%D0%BC%D0%BF-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B8-%D1%82%D1%80%D1%8A%D0%B3%D0%B2%D0%B0-news709145.html", "text": "Тръмп написа това в Туитър в отговор на разпространените съобщения, в които се цитират източници от Белия дом, говорещи за намерение Тилърсън да бъде освободен от поста и заменен от шефа на ЦРУ Майк Помпейо. Американският президент Доналд Тръмп нарече \"фалшиви новини\" медийните спекулации, че държавният секретар Рекс Тилърсън скоро ще напусне поста си , предаде Асошиейтед прес, цитирана от БТА. Американският президент посочи, че не е вярно, че е \"уволнил Рекс Тилърсън\" и че държавният секретар скоро ще напусне поста си. Тилърсън \"няма да си тръгва\", заяви Тръмп. Президентът признава, че между него и държавния секретар има несъгласие по някои въпроси , но посочва, че това не са неща, които да са от съществено значение . Тръмп заявява още, че с Тилърсън \"работят добре\" и че САЩ отново са станали \"високо уважавана\" страна.", "date": "2017.12.02", "title": "Тръмп: Тилърсън няма да си тръгва!"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B0-1-%D0%BC%D0%B8%D0%BB%D0%B8%D0%BE%D0%BD-%D1%81%D1%8A%D0%B1%D0%B8%D1%80%D0%B0-%D1%83%D1%87%D0%B8%D0%BB%D0%B8%D1%89%D0%BD%D0%BE%D1%82%D0%BE-%D0%BD%D0%B0%D1%81%D1%82%D0%BE%D1%8F%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D1%81%D0%BC%D0%B3-%D0%BA%D1%8A%D0%B4%D0%B5-%D0%BF%D0%BE%D1%82%D1%8A%D0%B2%D0%B0%D1%82-%D0%BF%D0%B0%D1%80%D0%B8%D1%82%D0%B5-news709122.html", "text": "Повече от 1 милион годишно. Толкова събира училищното настоятелство на Столичната математическа гимназия (СМГ). Парите идват от платени курсове. Само няколко души от това настоятелство обаче знаят къде отиват и за какво се използват парите. Останалите членове на настоятелство се опасяват, че за последните 4 години са изчезнали поне 400 000 лева. Най-добрият отбор по математика в света се завърна от Олимпиада във Филипините преди броени дни. Шампионите са ученици на Софийската математическа гимназия. За да могат малките ни надежди да се развиват и да печелят награди, финансово помага училищното настоятелство. Или поне така би трябвало. Курсовете по математика в СМГ са едни от най-добрите в страната. След като се плати на преподавателите и се покрият текущите разходи, какво се случва с останалата част от този един милион лева, никои, освен ръководството, не знае. Дори родителите. Станали редови членове на настоятелството само, за да разберат крадат ли се парите на техните деца. Владимир Ненчев е бивш директор на гимназията. Ръководил я в продължение на 15 години. Негова била и идеята за съботно-неделните курсове по математика. Разликата между училищното настоятелство тогава и сега обаче била голяма. Обяснява, че за четирите години от дейността на сегашното настоятелството нямало дори отчет. \"Черни каси\". Така наскоро министърът на образованието Красимир Вълчев нарече част от училищните настоятелства. И тъй като дори министърът не може да контролира училищните настоятелства, ще отнеме част от функциите им. От следващата седмица с платените курсове към СМГ ще се разпорежда училището, а не настоятелството. Междувременно, ръководството на настоятелството на СМГ кара втория си 4-годишен мандат. По думи на останалите членове, на събранията ръководството променяло дневния ред. Така, всеки опит да бъде сменено, удряло на камък. Разказват и за така наречените математически боеве. Провеждат се в края на всяко лято в Созопол. За сметка на родителите. И докато се опитваме да разберем следи ли въобще някой дейността на настоятелството, търсим самото ръководство. Оказаха се неоткриваеми. Председателят Искра Спасова не вдигна телефона си в продължение на дни, съобщава Нова телевизия. Отговарят единствено с Румяна Караджова и Петя Тодорова. И двете учителки от ръководството категорично отказаха коментар. В неофициален разговор обаче, Петя Тодорова призна, че нарушения може и да са допуснали, защото не познавали закона, но всичко било „в интерес на децата\". Според Румяна Караджова пък, обяснение дължали само на властите - нито на родителите, нито на медиите. Председателят на Столичния инспекторат по образование Ваня Кастрева твърди, че случаят е известен и е предаден на разследващите органи, за да се изясни ситуацията. Позицията на ръководството на настоятелството обаче още не е обявена официално. Все пак става дума за огромни суми. А къде отиват те, е пълна загадка. Която не се доказва с математически формули.", "date": "2017.12.02", "title": "СТРАШНА ДАЛАВЕРА! 1 милион събира училищното настоятелство на СМГ! Къде потъват парите?"}
{"url": "http://pik.bg/%D1%82%D1%80%D0%B8%D0%BC%D0%B0-%D1%82%D1%83%D1%80%D0%B8%D1%81%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D0%B7%D0%BE%D0%BD%D0%B0%D1%82%D0%B0-%D0%BD%D0%B0-%D0%B0%D0%B5%D1%86-%E2%80%9E%D1%87%D0%B5%D1%80%D0%BD%D0%BE%D0%B1%D0%B8%D0%BB%E2%80%9C-news709158.html", "text": "Украинската полиция е задържала трима туристи, решили да посетят зоната с ограничен достъп край АЕЦ „Чернобил“, предава РИА Новости, цитирана от Фокус. „Трима младежи от град Днепър на възраст между 18 и 23 години незаконно са проникнали на територията на град Припят“, се посочва в съобщение на полицията в Киев, публикувано на профила ѝ в социалната мрежа „Фейсбук“. На задържаните са съставени протоколи за административно нарушение. Заплашва ги глоба.", "date": "2017.12.02", "title": "Трима туристи задържани в зоната на АЕЦ „Чернобил“"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%BE%D1%87%D0%B8%D0%BD%D0%B0-20-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%BE%D1%82-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-news709128.html", "text": "Почина момичето, което пострада при вчерашната катастрофа на обхода на Враца. Лекарите в спешния център направили всичко възможно за спасят 20-годишната жена от монтанското село Медковец, но многото травми били несъвместими с живота. Продължава битката за спасението на 21-годишния шофьор от Враца, който е управлявал лекия автомобил БМВ, съобщава \"Булнюз\".. Първоначалната информация беше за получени травми само в долните му крайници, но допълнителните изследвания са показали още куп тежки травми. Припомняме, че снощи около 17 часа на обхода на Враца стана жестока катастрофа между ТИР и БМВ. Две линейки, пожарни и полиция проведоха спасителна операция, за да извадят двете тела от смачканата кола. Още тогава беше ясно, че момичето е тежко пострадало, докато момчето беше извадено в съзнание. По неофициална информация младото момче не е имало книжка. Шофьорът на камиона разказа, че лекият автомобил е излязъл с голяма скорост от завоя и вероятно заради внезапно натиснати спирачки той се завъртял на пътя. Тираджията видял отдалеч летящото срещу него БМВ и почти успял да спре встрани от пътя, но въпреки това последвал жесток челен удар. Часове след тежкия инцидент пристигна специализирана техника, която изтегли смазания ТИР.", "date": "2017.12.02", "title": "ТРАГЕДИЯ! Почина 20-годишното момиче от касапницата край Враца"}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%8F-%D0%B8%D0%B7%D0%B4%D0%B8%D1%80%D0%B2%D0%B0%D1%82-28-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BA%D1%80%D0%B8%D1%81%D1%82%D0%B8%D0%BD%D0%B0-%D1%81%D0%BD%D0%B8%D0%BC%D0%BA%D0%B0-news709174.html", "text": "Полицията издирва 28-годишната Кристина Стефанова Попска. Младата жена е висока около 168 см, с дълга кестенява коса и зелени очи. В неизвестност е от 27 ноември вечерта. Била е облечена със сиво палто, рокля в черно и жълто, обута с боти. снимка: МВР За нея се знае, че на другия ден, 28 ноември, около 7 часа сутринта е била забелязана да се качва в автобус от градския транспорт в района на ж.п. гарата в Пловдив. Хората, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.02", "title": "ВИЖДАЛИ ЛИ СТЕ Я? Издирват 28-годишната Кристина (СНИМКА)"}
{"url": "http://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82%D0%B2%D0%BE%D0%B4%D0%BD%D0%B8%D1%85%D0%B0-%D0%B2%D1%8A%D0%B7%D0%BB%D0%BE%D0%B2%D0%B8-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8-news709177.html", "text": "Вече е отводнен участъкът от бул. “Цар Борис III” при бул. “Н. Петков”, който беше наводнен от подземната река под булеварда. Голямо количество наноси и клони са запушили река, която минава подземно в този участък, съобщи на страницата си във Фейсбук столичният кмет Йорданка Фандъкова. След вчерашния пороен дъжд в столицата бяха наводнени къщи, приземни етажи, улици се превърнаха в реки. Направен е отвор, през който се извършва почистване, почиства се и пътната настилка. Движението в района е стеснено и се извършва в две ленти.", "date": "2017.12.02", "title": "ДОБРА НОВИНА! Отводниха възлови столични булеварди "}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%B1%D1%80%D0%B0%D0%BA%D0%B0-%D0%B8-%D1%81%D0%BB%D0%B0%D0%B1%D0%BE%D1%83%D0%BC%D0%B8%D0%B5%D1%82%D0%BE-news709110.html", "text": "Група учени от Университетския колеж в Лондон стигнаха до извода, че хората, които живеят в брак, са по-малко застрашени от деменция. Специалистите са изследвали данни за 800 хиляди души - жители на Европа, Азия, Америка. Изяснило се, че тези, които не са били в брак, страдат повече от слабумие. При тази група хора рискът от старческа деменция е с 42% повече, отколкото при тези, които живеят със законната си половинка. Учените отбелязват, че при овдовелите опасността от слабоумие се засилва с 20%, отколкото при семейните двойки. Изследователите отбелязват факта с това, че хората в брак водят по-активен начин на живот, по-често се отказват от вредните си навици и се стараят да се придържат към правилно хранене. Семейните двойки се грижат за здравето един на друг. Това също оказва положително влияние на нервната система и мозъка.", "date": "2017.12.02", "title": "Откриха връзка между брака и слабоумието "}
{"url": "http://pik.bg/%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%88%D0%BE%D1%84%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B8%D0%B0%D0%B1%D0%B5%D1%82%D0%B8%D1%86%D0%B8-%D0%BA%D0%BE%D0%B8%D1%82%D0%BE-%D0%BD%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%82-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D1%81%D0%B8-news709047.html", "text": "Забраняват шофирането на диабетици, които не контролират състоянието си и не провеждат редовни медицински прегледи. Няма да бъдат издавани и подновявани шофьорски книжки и на хората със сърдечно-съдови заболявания, които също не полагат грижа за здравето си и не посещават редовно лекар. Предложенията са залегнали в промени на Наредбата за изискванията за физическа годност на водачите на моторни превозни средства, които се очаква да влязат в сила от началото на следващата година. В тях се предвижда още да се прави индивидуална преценка дали да се позволява шофирането на всички с инсулт или много високо кръвно налягане. Очакваният резултат от прилагането на наредбата е свързан с намаляване на пътнотранспортните произшествия с и намаляване на броя на загиналите и инвалидизирани хора, в резултат на катастрофи. Това посочват от здравното министерство в мотивите си за промени на наредбата и уточняват, че го правят по силата на европейска директива, предава Дарик. Новата наредба е разписана от здравния министър Кирил Ананиев и в нея се предлага да се забрани шофирането на диабетици и хора със сърдечно-съдови заболявания, които не посещават редовно лекар. Диабетно болните ще могат да управляват моторно превозно средство само ако медицинските прегледи гарантират посредством удостоверение от ендокринолог, че състоянието им позволява шофиране. Няма да се издават и подновяват шофьорски книжки на диабетици, които получават хипогликемии, изразяващи се в сериозно понижение на кръвната захар. Категорично се забранява шофирането и на хората, които използват сърдечно-подпомагащо устройство. Индивидуално ще се преценява дали да се издаде свидетелство за управление на моторно превозно средство на пациенти с инсулт, много високо кръвно налягане, болести и операции на сърдечната клапа и нарушения в сърдечния ритъм. Предложенията са публикувани за обществено обсъждане на страницата на Министерството на здравеопазването. Предвижда се те да влязат в сила от 1 януари 2018 година.", "date": "2017.12.02", "title": "Предложение: Забраняват шофирането на диабетици, които не контролират състоянието си"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%83%D1%81%D0%BA-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news709086.html", "text": "AFP, цитирана от \"Фокус\". Европейският съюз няма да приеме британското предложение за Брекзит, ако Република Ирландия не е доволна от съдържащите се в документа постановления относно границата си с Великобритания. Това заяви председателят на Европейския съвет Доналд Туск в петък след среща с премиера на ирландската република Лео Варадкар, предава Туск е подкрепил желанията на Дъблин да няма твърда граница с администрираните от Лондон северни части от острова. Изявлението му е направено дни преди в понеделник да изтече крайният срок, в който Великобритания трябва да направи предложение по някои от най-важните точки от споразумението за излизането си от съюза. „Ако предложението на Великобритания е неприемливо за Република Ирландия, то ще бъде неприемливо и за Европейския съюз“, заяви Туск по време на обща пресконференция с ирландския министър-председател.", "date": "2017.12.02", "title": "Доналд Туск: Европейският съюз няма да приеме британското предложение за Брекзит"}
{"url": "http://pik.bg/%D1%82%D0%B5%D0%B7%D0%B8-%D1%82%D1%80%D0%B8-%D0%BD%D0%B5%D1%89%D0%B0-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%89%D0%B5-%D0%B2%D0%B8-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D1%89%D0%B0%D1%81%D1%82%D0%BB%D0%B8%D0%B2%D0%B8-news708993.html", "text": "Понякога най-голямо внимание трябва да обърнем на малките неща в живота, тъй като най-често не ги забелязваме. Надяваме се за повишаване на заплатата, мечтаем за предложение за брак или за преместване в друг град. Но истината е, че малките неща ни правят щастливи и въодушевени в ежедневието, пише Тялото.бг. Щастието в известен смисъл е измерима наука. Колкото повече хормони на щастието се синтезират в мозъка – толкова по-добре. Колкото повече са наличните стратегии за постигане на това, толкова по-добре. Затова ви даваме някои идеи. 1. Слушайте музика в колата Когато сте в капана на трафика и слушате за пореден път по радиото колко зле е нашата политическа ситуация например, може би е време да се разсеете и да си вземете почивка. Вместо това, пуснете любимата си музика и се отпуснете. Слушането на музика ще освободи допамина в мозъка, който бързо ще подобри настроението ви. 2. Усмивката е важна, дори да е насила Когато се принудите да се усмихнете, дори и да сте в ужасно настроение, това помага да го подобрите. Усмивката изпраща ендорфини към мозъка, като по този начин буквално обръща хормоните. Когато се чувствате разочаровани или потиснати, усмивката, макар и по принуда, може да бъде най-бързият начин да оправите деня си, а вероятно ще накара и всички около вас да се чувстват малко по-добре. 3. Хапнете малко шоколад Шоколадът може невинаги да е полезен за здравето, но със сигурност е полезен за душата. И това не е само защото вкусът е толкова добър. Какаовото изкушение съдържа определени вещества, които водят до освобождаване на невротрансмитери в мозъка, познати още като „хормони на щастието“.", "date": "2017.12.02", "title": "Тези три неща със сигурност ще ви направят щастливи"}
{"url": "http://pik.bg/%D1%81%D0%B0%D0%B9%D1%82%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D1%81-2018-%D0%B2%D0%B5%D1%87%D0%B5-%D0%B5-%D0%BE%D0%BD%D0%BB%D0%B0%D0%B9%D0%BD-news709085.html", "text": "Сайтът на Българското председателство на Съвета на ЕС 2018 вече е онлайн на адрес www.eu2018bg.bg. Тъй като кирилицата е третата официална азбука в Европейския съюз, порталът на председателството е и на адрес ес2018бг.бг, запазен съвместно с Министерството на транспорта, информационните технологии и съобщенията. Страницата е на четири езика – български, английски, френски и немски, и е съобразена с нуждите на хората с увреждания. Порталът е изграден от „Информационно обслужване“ АД е и по изискванията на Генералния секретариат на Съвета на ЕС. Цената на проекта е 69 900 лв. без ДДС. Това е подготвителната версия на сайта. Той ще стане официална страница на председателството от 1 януари 2018 година, когато България поема поста от Естония. Порталът ще бъде основният източник на информация, свързана с Председателството, предназначена за журналисти, широката общественост, както и за практикуващи специалисти и експерти. Специално място на него е отделено за събитията от календара на Председателството. Страницата ще осъществява и връзката с акредитационната система, през която ще се регистрират делегатите и журналистите за събитията от високо ниво. Сайтът ще дава възможност да се гледат пряко или на запис откритите дебати чрез лайвстрийминг. Достъпът до него ще бъде свободен, както и до всички публикувани статии, документи, прессъобщения, снимки и видеа. Към портала е разработено и мобилно приложение. Сайтът на Министерството за Българското председателство на Съвета на ЕС 2018 вече е на адрес www.bg-eupresidency.gov.bg.", "date": "2017.12.02", "title": "Сайтът на Българското председателство на Съвета на ЕС 2018 вече е онлайн"}
{"url": "http://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D1%81%D0%B8-%D1%80%D0%B0%D0%BA%D0%B5%D1%82%D0%BD%D0%BE-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D1%81-%D0%B2%D1%81%D0%B5%D0%BD%D0%B0%D1%80%D0%BE%D0%B4%D0%BD%D0%B8-%D0%BF%D1%80%D0%B0%D0%B7%D0%BD%D0%B5%D0%BD%D1%81%D1%82%D0%B2%D0%B0-news709107.html", "text": "Северна Корея организира масови празненства, за да отбележи успешното изстрелване на балистична ракета с голям обсег, предава Франс Прес,  зигтирана от Фокус. Агенцията се позовава на информация от държавния ежедневник на Северна Корея – „Родонг Синмун“. Органът на управляващата Работническа партия излезе със заглавна страница, на която публикувани цветни снимки на хилядно множество от гъсто подредени войници, обкръжени от аплодираща публика на голям площад в Пхенян, декориран с огромни портрети на починалите севернокорейски лидери от династията Ким. „Празнуваме от сърце успешното ракетно изпитание на „Хвасонг-15“, показало силата и величието на Северна Корея пред целия свят“, пише на един от плакатите, издигнати от множеството.", "date": "2017.12.02", "title": "Северна Корея отбеляза последното си ракетно изпитание с всенародни празненства"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D1%82%D0%B5%D1%81%D0%BD%D0%B5%D0%BD%D0%BE-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B5-%D0%BF%D1%8A%D1%82%D0%BD%D0%BE%D1%82%D0%BE-%D0%BF%D0%BB%D0%B0%D1%82%D0%BD%D0%BE-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%E2%80%9E%D0%B5%D0%B2%D1%80%D0%BE%D0%BF%D0%B0%E2%80%9D-%D0%BF%D0%BE%D1%80%D0%B0%D0%B4%D0%B8-%D1%80%D0%B0%D0%B7%D0%BB%D0%B8%D0%B2-news709121.html", "text": "Стеснено за движение е пътното платно на столичния булевард „Европа” поради разлив, съобщиха от пресцентъра на Столична община, цитирани от Фокус. Екипи на дирекция „Аварийна помощ и превенция” са на място за отводняване. Поради обилните валежи, стичане на води от прилежащите територии на част от пътното платно се е образувал разлив. Движението е затруднено в участъка на бул. „Европа” между магазин „Айко” и разклона за Банкя. На място има екип на полицията и кмета на район „Връбница” Младен Младенов.", "date": "2017.12.02", "title": "Важно! Стеснено за движение е пътното платно на столичния булевард „Европа” поради разлив"}
{"url": "http://pik.bg/%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D1%81-%D1%88%D0%BE%D0%BA%D0%B8%D1%80%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D1%85%D0%B0%D1%80%D0%B2%D0%B8-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD-news709108.html", "text": "Бившата звезда от сериала \"Спасители на плажа\" Памела Андерсън шокира зрителите, като заяви в интервю, че жертвите на сексуалните посегателства на Харви Уайнстийн донякъде сами са си виновни и са знаели какво ги очакв а, ако останат насаме с него, пише сайтът Контактмюзик, цитиран от БТА. Андерсън отговаряше на въпросите на водещата от NBC Мегин Кели. \" Всеки в Холивуд знаеше, че Уайнстийн е сексуален хищник, изтъкна Памела. Това беше публична тайна . И всяка от жертвите му можеше да предположи какво я очаква, ако остане насаме с него в хотелската стая!\" Мегин Кели я контрира, като изтъкна, че на много от актрисите срещите са били уредени от техните помощнички и агенти. \" Това не е оправдание“ , възкликна Андерсън и допълни: „Т огава на срещите да бяха отишли с тях! Или трябваше да си потърсят някого, който да ги придружи! Когато дойдох в Холивуд, имах куп предложения за прослушвания на четири очи. Но това беше абсурдно! Никога не трябва да се посещава хотелска стая сама. Ако някой ви отвори вратата по халат, трябва веднага да си тръгнете\".", "date": "2017.12.02", "title": "Памела Андерсън с шокиращ коментар за секс скандала с Харви Уайнстийн"}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B8%D0%BC%D0%B0-%D0%BB%D0%B8-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BF%D1%80%D0%B5%D0%BB%D0%B8%D0%B2%D0%B0%D0%BD%D0%B5-%D0%BD%D0%B0-news709117.html", "text": "Критична през нощта беше ситуацията на яз. „Суходол”. На място следихме ситуацията заедно с изпълнителния директор на „Напоителни системи” Снежина Динева. Това заяви пред „Фокус” кметът на Столична община Йорданка Фандъкова във връзка с работата на институциите след продължителните и обилни валежи от дъжд. По думите й, интензивният дъжд е продължил през цялата нощ и заедно с бързото топене на снега от високите части на планините причини повишаване на нивата на реките и някои язовири на територията на Столична община. „С екипи на Общината и агенцията организирахме контролирано изпускане на язовира през цялата нощ, като за целта изградихме диги по река „Студена“ в местност „Смърдана“ с цел предотвратяване на разливи и заливане на съседните къщи”, допълни Фандъкова. По думите й през нощта работата е била съвместна и с кметовете на кв. „Красна поляна” и „Люлин”, както и с пожарната и полицията. През нощта са отработени 15 сигнала за завирявания, запушени шахти, наводнени мазета и дворове предимно в кварталите „Витоша”, „Връбница”, „Подуяне”, „Люлин”, „Красно село”, „Овча купел”, като районните кметове са били на местата, потвърди Йорданка Фандъкова. „В работата на екипите на аварийно-спасителното звено заедно с техния директор се включиха и 9 души от доброволното формирование на Столична община. Те работиха предимно по подготовката и пълнене на чували за изграждане на превантивни диги. Както и с колегите от Столичния инспекторат, работихме в много тясна координация с екипите на Пожарната и полицията. Лично с директора на столичната пожарна, благодаря и на гл. комисар Николай Николов, с когото бяхме в контакт”, каза още Фандъкова. По думите й, и в момента е осигурено 24-часово наблюдение на критични речни участъци и общински язовири. Нивата на всички реки на територията на общината са повишени.", "date": "2017.12.02", "title": "СЛЕД ДЪЖДОВЕТЕ! Фандъкова с последни новини за наводненията! Има ли опасност от преливане на язовир \"Суходол\"?"}
{"url": "http://pik.bg/%D0%BF%D0%BE%D1%82%D0%B2%D1%8A%D1%80%D0%B4%D0%B5%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B3%D1%8A%D1%80%D1%86%D0%B8%D1%8F-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-news709111.html", "text": "Визитата на президента на Турция Реджеп Ердоган в Гърция бе потвърдена от Атина, съобщи Ekathimerini, цитирани от Фокус. Това ще бъде  първо посещение на турски президент в Гърция за последните 65 години. Реджеп  Ердоган ще посети Атина и провинцията Тракия между 7 и 8 декември. Ердоган, който е бил в Гърция преди като министър-председател, ще проведе среща с гръцкия президент Прокопис Павлополус и с министър-председателя Алексис Ципрас по време на престоя си. Атина смята, че посещението на Ердоган, първото от 2010 г., се провежда във важно за двустранните отношения време. Гръцкото правителство се надява да засили каналите за комуникация с Атина. Очаква се по време на преговорите в Атина да се обсъдят двустранните въпроси, споразумението за бежанците между Европейския съюз и Турция, и въпросите свързани с Кипър и Егейските острови. Ще бъде обсъдено и сътрудничеството в сферите на икономиката и транспортните връзки. По-късно Ердоган ще посети мюсюлманската общност в Тракия.", "date": "2017.12.02", "title": "Потвърдено! Президентът на Турция ще посети Гърция в края на следващата седмица"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%81%D0%BF%D0%B0%D0%B4-news709112.html", "text": "Водещото регионално издание с консервативни позиции London Evening Standard публикува ексклузивно социологическо проучване, проведено в последните няколко дни, съобщи Фокус В него са отразени последствията от вътрешнопартийните борби в Консервативната партия и демонстрираната слабост и разделение на правителството в преговорите за Брекзит, се отбелязва в коментар за резултатите от проучването на изданието. Рейтингът на британския премиер Тереза Мей е ударил историческо дъно, като според данните на социологическата агенция Ipsos MORI, само 33% от запитаните са доволни от нея, докато 59% са недоволни. Същевременно, според данни от анкетата, подкрепата за Консервативната партия се е сринала под нивата, регистрирани по времето на Дейвид Камерън, а причините за това са „разделението“, „слабото управление“ и за това, че не предлага „добър лидерски екип“. Сривът на „Торите“ идва след катастрофалната реч на Тереза Мей пред партийната конференция в Манчестър по-рано тази година, двете оставки в кабинета й, секс-скандалите и вътрешнопартийните борби около Брекзит. Данни от същата анкета сочат, че имиджът на Лейбъристката партия леко се е подобрил през последната година, но екипът на Джереми Корбин засега не съумява да се възползва от проблемите на управляващите консерватори.", "date": "2017.12.02", "title": "Недоверие! Рейтингът на Тереза Мей с рекорден спад"}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%80%D0%B5%D0%BA%D0%B0-%D0%B1%D0%B8%D1%81%D1%82%D1%80%D0%B8%D1%86%D0%B0-%D1%81%D0%B5-%D0%B5-%D0%BF%D0%BE%D0%BA%D0%B0%D1%87%D0%B8%D0%BB%D0%BE-%D0%BF%D0%BE%D1%87%D1%82%D0%B8-5-%D0%BF%D1%8A%D1%82%D0%B8-news709131.html", "text": "Нивото на река Бистрица се е покачило почти 5 пъти. Това заяви пред пред радио Фокус– Кюстендил Венелин Енчев, кмет на село Гърляно. По думите му от вчера до обяд реката е била спокойна, но след това е започнало покачване на равнището и към момента на около 90% от коритото й е изпълнено. „Няма опасност за хората, нямаме наводнени къщи, има само откъснати дворни места, но реката продължава да подкопава”, разясни Венелин Енчев. По думите му водата в реката има наноси, дървета и клони, инертен материал, което създава запушвания, а отделно и копае около брега.  След моста на пътя за Македония има разлив. На място работят екипи на противопожарната служба, на Община Кюстендил и на фирми. Има техника и материали, с които да се реагира.", "date": "2017.12.02", "title": "След дъждовете! Нивото на река Бистрица се е покачило почти 5 пъти"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%81-%D1%80%D0%B0%D0%B4%D0%BE%D1%81%D1%82%D0%B5%D0%BD-%D0%BF%D0%BE%D0%B2%D0%BE%D0%B4---%D0%B2%D0%B4%D0%B8%D0%B3%D0%BD%D0%B0-%D0%BF%D0%B0%D1%80%D1%82%D0%B8-%D0%B7%D0%B0-%D0%B2%D0%BD%D1%83%D1%87%D0%BA%D0%B0%D1%82%D0%B0-news707286.html", "text": "Председателката на Народното събрание Цвета Караянчева преди броени дни почерпила близки и колеги по случай третия рожден ден на своята внучка Теди. Тя обсипала наследничката си с красиви подаръци, но кулминацията на рождения ден била поръчковата торта с любимите приказни герои на момиченцето – Мечо Пух и компания. Върху десерта намерила място и голяма розова свещ във формата на цифрата 3, с която малката рожденичка успяла сама да се пребори. Единствената внучка на Караянчева е плод на любовта между нейната дъщеря Калина и съпруга й Атанас. Двамата се венчаха на скромна, но изискана сватба през ранната есен на 2013 г. в родния им град Кърджали. Появата на дъщеричката им не закъсняла, а колегите на младоликата Цвета в парламента останали шокирани от новината, че е баба, с което острието на ГЕРБ се хвалела само пред най-приближените си.", "date": "2017.12.02", "title": "САМО В ПИК И \"РЕТРО\"! Цвета Караянчева с радостен повод - вдигна парти за внучката"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B0%D0%BA%D1%82%D1%80%D0%B8%D1%81%D0%B8-%D0%BD%D1%8F%D0%BC%D0%B0-%D0%BB%D0%B8--news706444.html", "text": "Всеки истински ценител на свободата тези дни би трябвало да се намира в хронична депресия. Пред очите ни основният източник за забавление на Западния свят – Холивуд, се превръща в аналога на страховита психиатрия, която е останала без лекарства и медицински персонал, а пациентите се разхождат по прашните коридори, говорят си сами и вият към луната, когато падне здрач. Последната новина, която отстреля мозъчните клетки на половината човечество, беше потресаваща - Кевин Спейси бе \"изрязан\" от новия филм на Ридли Скот \"Всички пари на света\" и спешно бе заменен с актьора Кристофър Плъмър, който трябваше по спешност да идва на помощ и да снима наново вече заснетите епизоди. Последните няколко седмици бяха кошмарни за Спейси. Всичко започна на церемонията за театралните награди \"Тони\", където според мнозина с танци и държание Спейси бил дал ясен знак, че е гей, но без да го обяви публично. Четох дори текстове как мълчанието на актьора навреждало на непризналите гей мъже по света. И ако си мислите, че това не е достатъчно депресивно - трилърът продължи няколко дни по-късно. Актьорът Антъни Рап, днес на 46 години, изведнъж се сети, че като 14-годишен бил задяван сексуално от Спейси и носил мълчаливо травмата в душата си толкова дълго време. Носителят на \"Оскар\" се опита да реагира, като едновременно обяви, че не си спомня за този случай и че бил избрал да живее като гей. В по-спокойни времена това самопризнание сигурно щеше да му осигури имунитет, но за Спейси вече беше късно. Обвиненията в сексуален тормоз се посипаха върху него като дъжд от камъни. За кратко време 16 души се сетиха, че били тормозени от него. И това беше достатъчно - Спейси изгуби работата си в сериала \"Къща от карти\", а се стигна и до изрязването му от филма на Ридли Скот. В разгара на този скандал мнозина направиха удивителни аналогии между мрачните времена в Холивуд днес и сталинистката епоха. По време на чистките същото е било правено и със снимките в Съветска Русия - подложени на постоянна цензура, от тях една по една са отпадали основни исторически фигури. Оруел също стига до подобен сценарий в мрачната си фантазия \"1984\", където в голямото Министерство на истината има отдел, който се занимава единствено с това да пренаписва вестниците от миналото съобразно последната политическа линия. Не е наша работа да оценяваме дали Спейси е виновен или не, но от години насам ни захранваха с розовата идея, че всеки е невинен до доказване на противното. Големият актьор обаче беше лишен от това върховно демократично право. Той беше медийно линчуван, стъпкан страховито от журналистическото цунами, а в създадената свръхистерия истината просто престава да има значение или поне никой вече няма да я научи в нейния чист и автентичен вид. Заради това Спейси трябва да бъде доволен, че все още не е надупчен с вила или обесен в центъра на Лос Анджелис, за да могат гневните тълпи да получат морален катарзис насред това торнадо. Нека да припомним - всичко започна с посипалите се обвинения към легендарния и мастит продуцент Харви Уайнстийн, който бе обвинен в изнасилване, а десетки актриси изведнъж си припомниха, че са били преследвани сексуално от него и са жертви на домогванията му. И тук също е важно да уточним - един изнасилвач няма как да бъде оневинен, особено някакво властолюбиво прасе като Уайнстийн, но и голяма част от обвинителките също няма как да бъдат причислени към графата \"невинни ангели\". Тук имаме предвид например италианската актриса Азия Ардженто, която обвини Уайнстийн за това, че я изнасилил. Всичко щеше да е повече от идеално, ако след това изнасилване Ардженто поне 5 години не се беше водила официално гадже на продуцента. Такива дребни подробности обаче не се забелязват в голямата буря. Социалните мрежи се наводниха с коментари, мнения, проклятия, с кампанията \"me too\" за демонстрация на солидарност и какво ли още не. В огъня на тези медийни страсти след това попаднаха още Дъстин Хофман, когото неизвестна писателка обвини, че в началото на 80-те години на миналия век се държал цинично с нея, Стивън Сегал, Джефри Тамбор, Ричард Драйфус и кой ли още не. При всички казусът е един и същ. Все са описани случаи от далечното минало, погребани дори и от юридическа давност. Тоест в повечето от случаите изобщо не би се стигнало до съд, но и едва ли някой, с изключение на Уайнстийн, ще бъде разследван. Всичко останало е медийна кампания, яростна буря от обвинения, колективен спазъм, който води до поредната обществена лудост. Точно заради това аз лично намирам паралела със сталинова Русия за поетичен, но не достатъчно идеен. В самата американска история можем да открием поне два други случая, в които САЩ са ставали жертва на подобни масови лудости - горенето на вещици в Салем и маккартизмът. През 1953 г. великият Артър Милър (в един период от живота си той е женен за Мерилин Монро) пише пиеса за случая със салемските вещици. Това са годините на зловещия маккартизъм, проникнал като отрова във върховете на американската политика. Маккарти, който смесва алкохолните си видения с параноя, успява за кратко да превърне обществения живот в САЩ в едно безкрайно гонение на комунисти. Което показва едно - САЩ винаги са били подвластни на такива колективни хистерии, които излизат от всякакъв контрол и бързо се превръщат в метафора на буйстващата лудост. Милър удивително точно улавя сходството във времената - преследването на въображаеми вещици в Салем и преследването на набедени комунисти, което се стоварва като стоманен чук върху Холивуд. Точно по това време Чарли Чаплин си взима довиждане с Америка и се преселва в Европа. Разбира се, днес иронията е, че Холивуд се гърчи в мрежата, която сам изплете, и става жертва на идеологията, която налагаше в последните години с неистова страст. Тази идеология има различни имена - някои я наричат \"либерална\", други хващат един от нейните елементи и я кръщават на нея - \"политическа коректност\". Не ме разбирайте погрешно, аз смятам, че политическата коректност не е отрова сама по себе си, но тя е само един от необходимите елементи за лекуването на едно общество. Да заложиш само на нея и да я доведеш до практически абсурд, е все едно доктор да предпише антибиотик на болен от грип и да го накара да изпие всички хапчета наведнъж. Резултатите от такъв експеримент могат да бъдат единствено и само потресаващи. Холивуд щедро ръсеше звездна пудра върху тези идеологеми и днес основни фигури в него се оказаха задушени от тях. Преди 15-ина година, спомням си, имаше друг пик на лудост. Куцо и сакато от селебритата си припомняше как бащите им или чичовците им са ги изнасилвали като малки. За много от случаите след това се доказа, че са фалшиви спомени, и то меко казано, но научаването на истината постфактум не е лекарство, дори не е и мехлем. Същото стана и със сегашната истеризация. Тя създава атмосфера, в която никога няма невинни. Всички са еднакво виновни, всички се пържат на една и съща клада, всички биват подпалени в медийните пожари само по слухове и отдавнашни спомени. И няма кой да навдигне глас срещу това, защото междувременно са били създадени йерархии, възникнали са морални есесовци и срещу тях не може да се рита. Учудваща е готовността, с която Холивуд реагира на развихрилата се буря. Животът на Спейси бе напълно съсипан, вероятно същото ще бъде с всички останали, които бяха посочени с пръст и заклеймени брутално. Машината за либерални удоволствия и глезотии много бързо се превърна в месомелачка, тази граница бе премината толкова лесно и просто, че зъбите ни могат да затракат от ужас. Критериите за тормоз падаха все повече и повече в разгарянето на огъня и скоро няма да е никак чудно, ако се появи някоя актриса, която да се оплаче, че колегата ѝ е дишал твърде шумно край нея и това я е накарало да се почувства осквернена. Оказа се, че фабриката, която ражда фантазии, може да роди и кошмари, поднесени с усещането за тотална праведност и непоколебимост. Убеден съм, че тези, които са хвърляли съчки в кладите в Салем, са били също така убедени в своята правота и битката си срещу помощничките на дявола. Оказа се, че там, където трябваше да е либерален рай и извор на хедонистични удоволствия, зрее някакъв псевдоморален авторитаризъм, който се появява като древно чудовище, за да изпепели напълно всички огнища на здрав разум, които са останали. Въпрос на време е вероятно Кевин Спейси да бъде изрязан и от старите си филми. Не знам как се заличават хора, но виждаме, че опитите за това не спират. Наблюдавайки този скандал, обаче изпитах някакво усещане за балканска изостаналост. Вярно е, че българското кино съществува само на фантазия, но няма ли и тук някоя мома да изохка, че режисьорът я е гледал похотливо, докато тя репетира наум сонетите на Шекспир, за да се настрои за ролята си. Време е и ние да участваме в световното време, да хванем влака за голямото шоу на лудите, че иначе пак ще си стоим такива едни самотни, провинциални и нетормозени... Разговор между баба и внук: - Що си кахърен, баби? - Щото гаджето ме заряза.. - Е, така е, като не ядеш!", "date": "2017.12.02", "title": "ЕКСКЛУЗИВНО! Александър Симов с горещ коментар в ПИК и \"Ретро\": А българските актриси няма ли да се оплачат от секстормоз "}
{"url": "http://pik.bg/%D1%81%D1%82%D0%B0%D1%80%D0%B0-%D0%B4%D1%80%D1%83%D0%B6%D0%B1%D0%B0-%D0%BC%D0%B0%D0%B9%D0%BA-%D1%82%D0%B0%D0%B9%D1%81%D1%8A%D0%BD-%D0%BD%D0%B0-%D0%B3%D0%BE%D1%81%D1%82%D0%B8-%D0%BD%D0%B0-%D1%80%D0%B0%D0%BC%D0%B7%D0%B0%D0%BD-%D0%BA%D0%B0%D0%B4%D0%B8%D1%80%D0%BE%D0%B2-news709113.html", "text": "Чеченският лидер Рамзан Кадиров прие легендата на бокса Майк Тайсън. За това съобщи самият Кадиров на страницата си в Инстаграм. Чеченецът се познава със спортиста над 10 години, когато през 2005 г. боксьорът за пръв път гостува в севернокавказката република. \"Въпреки че Майк Тайсън се раздели с големия бокс, той се ползва с голяма популярност и уважение в целия свят. Ние изразихме увереност, че нашата дружба ще получи ново продължение\", написа Кадиров. На срещата си с чеченската младеж в Гудермес, Кадиров споделя, че е обикнал бокса, след като е гледал боевете на Майк Тайсън. Ръководителят на Чечения отбелязва, че Тайсън също така му е близък и заради факта, че е приел исляма и е негов духовен брат. \"Никой не успя да сломи волята и духа на Тайсън въпреки провокациите срещу него\", отбелязва Кадиров.", "date": "2017.12.02", "title": "СТАРА ДРУЖБА: Майк Тайсън на гости на Рамзан Кадиров"}
{"url": "http://pik.bg/%D0%B3%D0%BB-%D0%BA%D0%BE%D0%BC%D0%B8%D1%81%D0%B0%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B8%D0%BA%D0%BE%D0%BB%D0%BE%D0%B2-%D0%BD%D1%8F%D0%BC%D0%B0-%D0%B6%D0%B5%D1%80%D1%82%D0%B2%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B8%D0%BB%D0%B8-%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8-%D1%85%D0%BE%D1%80%D0%B0-%D1%81%D0%BB%D0%B5%D0%B4-%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%B2%D0%B0%D0%BB%D0%B5%D0%B6%D0%B8-news709132.html", "text": "Нямаме загинали, пострадали или бедстващи хора във връзка с обстановката, предизвикана от обилните валежи. Това заяви директорът на Главна дирекция \"Пожарна безопасност и защита на населението\" главен комисар Николай Николов по време на брифинг във връзка с продължителните валежи от дъжд, съобщи \"Фокус. \"Доста е напрегната ситуацията - стотици пожарникари, спасители, доброволци, служители на местната администрация продължиха своите усилия по защита на населените места – разясни главен комисар Николов. - Обилните валежи, съчетани със силния южен вятър, доведоха до изключително сериозно повишаване на нивото на реките в България. 143 са сигналите, които са получени в Главната дирекция и съответно отработен. Имаме изведени две семейства и една жена. Настанени са на безопасни места, при свои близки и роднини\".", "date": "2017.12.02", "title": "Гл. комисар Николай Николов: Няма жертви, пострадали или бедстващи хора след обилните валежи"}
{"url": "http://pik.bg/%D1%81%D1%8A%D0%B4-%D0%BE%D1%82%D0%BC%D0%B5%D0%BD%D0%B8-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%85%D0%B8%D0%B4%D0%B6%D0%B0%D0%B1%D0%B0-%D0%B2-%D0%BA%D0%B0%D0%BD%D0%B0%D0%B4%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%BA%D0%B2%D0%B5%D0%B1%D0%B5%D0%BA-news709116.html", "text": "Съдът в Канада отмени част от закона в провинция Квебек, забраняващ на хората да носят покриващи лицето дрехи, докато предоставят или получават обществени услуги, съобщава Ройтерс, цитирани от Фокус. Според правозащитни организации, въпросното постановление е противоконституционно и дискриминира жените-мюсюлманки. Съдия Бабак Барин отмени частта от закона, забраняващ покриването на лицето, докато правителството не приеме правила как той да бъде прилаган и какви ще са възможните изключения. Макар и законът да не посочва специфично която и да е религия, дебатът е фокусиран върху бурката. „Съдията призна пряката вреда на закона, която е по-тежка от теоретичната му обществена цел“, съобщи адвокат Катрин МакКензи, която представлява хората, оспорващи закона. Правителството на Квебек смята, че законът не дискриминира срещу мюсюлманите и че е необходим за сигурността, разпознаването и общуването. Според последните данни от преброяванията през 2011 г. в провинцията живеят 243 хил. мюсюлмани при общо население от осем милиона. Франция, Белгия, Холандия, България и германската провинция Бавария са наложили закони, забраняващи носенето на покриващо лицето дрехи на публично място. Дания може също да наложи подобна забрана.", "date": "2017.12.02", "title": "Съд отмени забраната на хиджаба в канадската провинция Квебек"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D0%BF%D0%BE%D1%81%D0%B5%D1%87%D0%B5-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B1%D1%81%D0%BF-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D1%82%D0%B5%D0%B0%D1%82%D1%8A%D1%80-%D0%B0-%D1%81%D0%B8%D0%BB%D0%BE%D0%B2%D0%B8%D1%82%D0%B5-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B8-%D0%BC%D0%B8%D0%BD-news709130.html", "text": "Скандалът в парламента се използва вместо липсата на капацитет. Звучи ми като театрална пиеса. Чува те \"твърдото ядро\" - \"нашите\" как показват характер и воля. Но не се чуват проблемите на хората. Това заяви пред \"Събуди се...\" президентът (2002-2012) Георги Първанов. Той допълни, че ако сега е държавен глава, би направил частично вето - като знак и символ. \"Ето например частта в бюджета, касаещ онкоболните. Това е малкият знак на солидарност, който българската държава дължи на тези хора. Държавата не бива да се крие зад своите граждани\", допълни Първанов. Той разкритикува опозицията в лицето на БСП, която била само \"по процедурните въпроси\": \"Цялостното впечатление от поведението на БСП е такова. Те взаимно се дебнат да се хванат в грешка, в крива дума, в нещо, което е изтървано... Нека извадят, ако могат, всичко наяве за старите сделки, за които се обвиняват. Силовите групировки са минали и са си направили рекета. Аз съм критичен не само към госпожа Нинова. Но ако размием проблема до някакъв предел, няма да разберем какво е станало с приватизацията\". \"Хората искат справедливост, хората искат истината да стане наяве\", добави той. Първанов заяви, че \"корупцията сега и приватизацията в миналото са явления, които са плътно свързани\". \"Дайте да направим нещо за държавата оттук нататък. Ето, темата за \"Белене\" - парите за проекта ние сме ги дали. Искам ние да имаме външен инвеститор. Ако приемем, че \"таванът\" за инвестиране е 10,5 милиарда, няма да се дават много пари допълнително... Най-перспективното за следващите 50 години си остава ядрената енергетика - евтина и гарантирана енергия и за българската икономика\", коментира бившият президент. \"Моят съвет е, че трябва да има парламентарно решение за \"Белене\". Процедурата трябва да се повтори, за да може да се деблокира. И един инвеститор трябва да не се спира от отсъствието на политическа воля и парламентарно решение. Трябва да върви ако не \"Южен поток\", то поне вариантът \"Турски поток\", за да дръпне българската енергетика напред\", допълни Първанов. Последния въпрос - за гафа с българския правителствен самолет на Иран, той коментира така: \"Нямам информация, но подозирам че става дума по-скоро за техническа грешка\".", "date": "2017.12.02", "title": "ЕКСКЛУЗИВНО В ПИК! Първанов посече Нинова и БСП: Разиграват театър, а силовите групировки минаха и си направиха рекета"}
{"url": "http://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%B5-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D0%BB%D0%B0-%D0%B3%D0%BE%D0%B4%D0%B5%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%BA%D0%BE%D0%B3%D0%B0%D1%82%D0%BE-%D0%B1%D0%B8%D0%BB%D0%B0-%D0%BD%D0%B0-11-%D0%B2%D0%B8%D0%B4%D0%B5%D0%BE-news709005.html", "text": "Първият път, в който Меган Маркъл се появява по телевизията, е на 11-годишна възраст. Тогава тя и нейните съученици от началното училище участват в социално проучване – заедно гледат реклами и оценяват посланието им. „Не мисля, че е добре децата да растат с мисълта, че майката прави всичко” – с тези думи малката Меган се възмущава от реклама на препарат за миене на съдове, в която се казва, че продуктът е препоръчан от майката. „Винаги мама прави това и мама прави онова”, казва бъдещата любима на принц Хари. Онова, което привлича вниманието на Меган и я смущава, е употребата на женския род. Мъжки глас обяснява как жените са тези, които се борят с мазните петна по съдовете. „И аз си казах: „Чакай малко, как може някой да каже това... Една от три реклами внушава нещо, което ще нарани някого”, добавя Меган. Тя решава да напише писмо на компанията производител, в което моли посланието на рекламата да бъде променено. И това се случва – фирмата сменя думата „жените” с „хората”. „Ако видите нещо, което не ви харесва или ви обижда - по телевизията или на друго място - напишете писма и ги изпратете на правилните хора. И така можете наистина да промените нещо не само за себе си, но и за много други хора”, е съветът, който Меган, още на 11 години, отправя към другите деца.", "date": "2017.12.02", "title": "Любопитно! Ето как е изглеждала годеницата на принц Хари, когато била на 11 (ВИДЕО)"}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%BE%D0%B2%D0%B5%D1%82%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D0%B6%D0%B0%D1%80%D0%BD%D0%B8-%D0%B5%D0%BA%D0%B8%D0%BF%D0%B8-%D0%BE%D1%82%D0%B2%D0%BE%D0%B4%D0%BD%D1%8F%D0%B2%D0%B0%D1%82-%D0%BA%D1%8A%D1%89%D0%B8-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B2%D0%B0%D0%BA%D1%81%D0%B5%D0%B2%D0%BE-news709134.html", "text": "Противопожарни екипи отводняват къщи в кюстендилското село Ваксево. Това заяви пред радио Фокус–Кюстендил Райчо Цветин, заместник областен управител на Кюстендил. След получен сигнал, в селото са изпратени екипи на противопожарната служба, които в момента работят. Екипите са работили през нощта в района на село Гърляно, но там положението е овладяно. Гасени са пожари в триетажна къща в село Соволяно и в барака в село Пелатиково, няма пострадали лица. „В Дупница река Отовица е блъснала стена. Трябва да поздравим пожарникарите, които се справиха успешно със ситуацията”, коментира Райчо Цветин.", "date": "2017.12.02", "title": "След дъжовете! Противопожарни екипи отводняват къщи в кюстендилското село Ваксево"}
{"url": "http://pik.bg/%D0%B5%D0%B9%D1%87-%D1%82%D0%B8-%D1%81%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D1%82%D0%B0%D1%80%D1%82%D1%8A%D0%BF-news709071.html", "text": "Технологичният гигант Ейч Ти Си (HTC) избра да инвестира в българска разработка за виртуална реалност. Българската стартираща компания „Куoрк Ви Ар” (Quark VR) е създател на едноименния софтуер за безжична виртуална реалност. С негова помощ производителите на платформи като HTC Vive и Oculus Rift ще могат да ги правят безжични, което повишава качеството на изживяването за крайния потребител, предава Би и Ви. Подобно подобрение ще помогне и за значително по-бързото разрастване на V/А/МR (Virtual/Augmented/Mixed Reality) пазара. „Имаме напълно функционален прототип на безжичен HTC Vive, работещ с нашата технология за компресия и стрийминг”, казва Красимир Николов, съосновател на „Куoрк Ви Ар”.", "date": "2017.12.02", "title": "Ейч Ти Си инвестира в български стартъп"}
{"url": "http://pik.bg/%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B3%D0%B4%D0%B1%D0%BE%D0%BF-%D1%81%D0%BF%D0%B8%D0%BF%D0%B0%D1%85%D0%B0-%D0%BC%D1%8A%D0%B6-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BB-%D0%B4%D0%B5%D1%82%D1%81%D0%BA%D0%B0-%D0%BF%D0%BE%D1%80%D0%BD%D0%BE%D0%B3%D1%80%D0%B0%D1%84%D0%B8%D1%8F-news709078.html", "text": "Служители на ГДБОП установиха мъж, разпространявал порнографски материали с участие на деца. Това съобщиха от пресцентъра на МВР. Реализацията е осъществена под наблюдението на Софийска районна прокуратура На 29 ноември, на територията на столицата, служителите на сектор „Киберпрестъпност“- ГДБОП предприели полицейска операция във връзка с информация за разпространяване в интернет на порнографски материали със сцени на сексуално насилие на видимо малолетни и непълнолетни. Проведени са действия по разследването в жилище, ползвано от 43-годишен столичанин. В дома са намерени и иззети 11 твърди диска, 2 преносими и един стационарен компютър с 230 000 файла със снимки и видеофилми със сцени на детско насилие и сексуална експлоатация /общо 146 ГБ/. Предстоят компютърно-технически експертизи на иззетите вещи. Образувано е досъдебно производство по чл. 159 ал. 4 вр. с чл.2 от НК. Работата по случая продължава под наблюдение на СРП.", "date": "2017.12.02", "title": "Служители на ГДБОП спипаха мъж, разпространявал детска порнография"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%B5-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%B5%D0%BB%D0%BE-%D0%B3%D1%8A%D1%80%D0%BB%D1%8F%D0%BD%D0%BE%D0%B2%D0%BE-news709119.html", "text": "Бедствено е положението в село Гърляно, но няма опасност за населението. Това съобщи пред Фокус кметът на Община Кюстендил Петър Паунов. В цялата югозападна част на България от вчера вали дъжд, което е причина за повишаване нивата на реките и язовирите. В Кюстендил са отчетени най-много валежи за страната между 20:00 до 05:00 часа - 31 л/кв.м. „Застрашени са сградите. Реката започва да излиза от коритото. Опасният участък е при моста в Осоговска планина по пътя за Македония. Надявам се, че ситуацията ще бъде овладяна – дъждът спира, но водата в реката се увеличава като приток”, обясни Паунов. По думите му всички аварийно-спасителни екипи са на място. От кметовете още вчера са предприети необходимите мерки – почистване на коритата на реките, предупредени са хората от населеното място. „И фирмите са тук и са готови да започнат с насипни дейности”, добави Петър Паунов.", "date": "2017.12.02", "title": "Кметът на  Кюстендил: Бедствено е положението в село Гърляново"}
{"url": "http://pik.bg/%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D1%81%D0%B8%D1%80%D0%B8%D1%8F-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B8-%D0%B2-%D0%B6%D0%B5%D0%BD%D0%B5%D0%B2%D0%B0-%D1%89%D0%B5-%D0%B1%D1%8A%D0%B4%D0%B0%D1%82-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%B8-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-news709068.html", "text": "Anadolu Agency, цитирана от \"Фокус\". Осмият кръг от преговорите за бъдещето на Сирия, провеждани в Женева под егидата на ООН, ще бъдат възстановени във вторник, предава По-рано в петък представителите на делегацията на правителството в Дамаск заявиха, че смятат да се върнат в Сирия за почивните дни, където ще решат дали впоследствие ще подновят участието си в преговорите. Различията между обединените представители на опозицията и тези на режима са най-вече относно съдбата на сегашния президент на страната Башар Асад. Опозиционерите заявиха, че не искат той да има бъдеще в следвоенна Сирия.", "date": "2017.12.02", "title": "Преговорите за Сирия, провеждани в Женева, ще бъдат възстановени във вторник"}
{"url": "http://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%BC%D0%B5%D0%B4%D0%B8%D0%B9%D0%BD%D0%B0%D1%82%D0%B0-%D0%B3%D1%80%D0%B0%D0%BC%D0%BE%D1%82%D0%BD%D0%BE%D1%81%D1%82-%D0%B5-%D0%BA%D0%BB%D1%8E%D1%87%D0%BE%D0%B2-%D0%B5%D0%BB%D0%B5%D0%BC%D0%B5%D0%BD%D1%82-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-news709066.html", "text": "На 13 ноември е стартирала обществена консултация, която очерта три основни направления, в които трябва да се работи: да се даде дефиниция за фалшиви новини, което ще бъде една от задачите на експертната група на високо равнище, да се идентифицират добрите практики, да се набележат конкретни мерки за общи действия. Медийната грамотност е ключов елемент в борбата с фалшивите новини, каза еврокомисарят Мария Габриел днес на кръгла маса на тема \"Предизвикателства пред медийния сектор в Европа\", организирана от Представителството на ЕК в България и Съвета за електронни медии. \"Фалшивите новини не са нов феномен, но това, което е ново, са леснотата и скоростта, с които се разпространяват и мащабите, които могат да придобият\", отбеляза Габриел. Тя посочи, че е приела с голяма отговорност мисията да инициира такъв тип анализ на европейско ниво - каква опасност представляват фалшивите новини за нас като ЕС и възможно ли е да идентифицираме общ подход за справяне с това предизвикателство. \"Намерението ни е през пролетта на 2018 г. да излезем със съобщение на ЕК, в което да очертаем общ подход и стратегия за справяне с това предизвикателство... За да се справим с този феномен, трябва да наблегнем да прозрачността, на разнообразието и качеството на информацията, да познаваме по-добре механизмите на разпространение. Свободата на изразяване и правото на достъп до информация са неприкосновени. Никой няма намерение да налага на хората да вярват или не на дадена новина, но защо в социалната мрежа в момента, в който се чете фалшивата новина, да не стане масова практиката да има линк отдолу към източника с истинската новина и хората да решават кое да прочетат\", допълни еврокомисарят. \"Фалшивите новини не познават граници\" - обясни Мария Габриел и подчерта, че по темата трябва да се работи повече и с академичните среди, и с научните изследователи.", "date": "2017.12.02", "title": "Мария Габриел: Медийната грамотност е ключов елемент в борбата с фалшивите новини"}
{"url": "http://pik.bg/%D0%B6%D0%B8%D0%B2%D0%B0-%D1%84%D0%B0%D0%BA%D0%BB%D0%B0-%D1%82%D0%B8%D0%B1%D0%B5%D1%82%D1%81%D0%BA%D0%B8-%D0%BC%D0%BE%D0%BD%D0%B0%D1%85-%D1%81%D0%B5-%D1%81%D0%B0%D0%BC%D0%BE%D0%B7%D0%B0%D0%BF%D0%B0%D0%BB%D0%B8-%D0%B2-%D0%BA%D0%B8%D1%82%D0%B0%D0%B9-news708949.html", "text": "Тибетски монах се самозапали в Западен Китай в знак на протест срещу контрола на Пекин над Тибет , предадоха Франс прес и ДПА, цитирайки хуманитарна организация. Монахът на име Тенга се е запалил в неделя в автономния район Ганцзъ в китайската провинция Съчуан. Съобщава се, че той е извикал \"Искаме свобода за Тибет\" , докато е горял, съобщава сдружението \"Международна кампания за Тибет\". Властите бързо са отстранили тялото на мъжа, който е бил на над 60-годишна възраст. Не е ясно дали той е починал от раните си . Китайските медии не са съобщили за инцидента, отбелязва \"Международната кампания за Тибет\", посочвайки, че Тенга е 151-ият самозапалил се от 2009 г. насам .", "date": "2017.12.02", "title": "ЖИВА ФАКЛА! Тибетски монах се самозапали в Китай"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%84%D0%B8%D1%84%D0%B0-%D0%BE%D0%B1%D1%8F%D0%B2%D0%B8-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BF%D1%80%D0%B5%D0%B7-2022-%D0%B3%D0%BE%D0%B4%D0%B8%D0%BD%D0%B0-news709051.html", "text": "Президентът на ФИФА Джани Инфантино не вижда причини за ново провеждане на гласуване относно домакинството на Мондиал 2022 година. Катар ще приеме световния шампионат след четири години, а честността на избора на страната беше поставен под въпрос през последните години. \"Подозренията не може да властват повече. Ще използваме механизмите, които няма да ни карат да се съмняваме в честността. Винаги е лесно да оцветим в тъмно това, което идва от изток, от Русия, от арабския свят, защото ние сме най-добрите. Знаем какво се случва в държавите и знаем как точно работи демокрацията\", заяви Инфантино. Във връзка с домакинството на Катар на Мондиал 2022 Хосе Мария Марин, Мануел Бурга и Хуан Анхел Напут са обвинени в измами на стойност милиони долари. Ню Йорк Таймс написа, че тримата бивши ръководители на футбола в Южна Америка са взели по един милион долара, за да гласуват за Катар да приеме най-големия футболен форум в света след точно четири години.", "date": "2017.12.02", "title": "Президентът на ФИФА обяви важна новина! Световното първенство през 2022 година..."}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F---%D0%B5%D1%82%D0%BE-%D1%81-%D0%BA%D0%B0%D0%BA%D1%8A%D0%B2-%D1%83%D1%81%D0%BF%D0%B5%D1%85-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-news709106.html", "text": "\"Тази вечер международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB-/A-3' от 'BB+/B'. Повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията\". Това написа преди минути във фейсбук профила си премиерът Бойко Борисов. \"Преди часове друга международна рейтингова агенция – Fitch, също повиши дългосрочния кредитен рейтинг на страната ни в чуждестранна и местна валута на 'BBB' от 'BBB-'. Перспективата и на двата показателя е стабилна. Повишеният рейтинг отразява подобрената оценка на България по отношение на външните финанси, като представянето на страната надхвърля средното по стандартите за категорията 'BBB'\", похвали се още той. .", "date": "2017.12.02", "title": "ПЪРВО В ПИК! Бойко Борисов с важна новина за България - ето с какъв успех се похвали"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%D0%BA%D0%BE%D0%BD%D1%82%D1%80%D0%B0%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87%D0%B8-%D0%B8%D1%81%D0%BA%D0%B0%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D0%B3%D1%8A%D1%80%D1%86%D0%B8%D1%8F-news709002.html", "text": "„Фокус“. Бившите началници на Управлението за сигурност и контраразузнаване на Македония - Горан Груевски и Никола Бошковци, са кандидатствали за политическо убежище в Гърция. Съответната информация бе обявена неофициално от адвокатите им, които ги представляват пред съда в Солун, съобщава македонският В петък бе отложено заседание по делото за фалшивите паспорти на Груевски и Бошковски. Изслушването по делото бе пренасочено за 18 май 2018 г., като пет дни по-рано магистратите трябва да решат дали двамата да бъдат екстрадирани в Македония. Според адвокатите си, независимо от решението, което съдът ще произнесе, обвиняемите имат право на обжалване, което ще забави евентуалното им екстрадиране.", "date": "2017.12.02", "title": "Македонски контраразузнавачи искат политическо убежище в Гърция"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%BC%D0%B0%D0%B9%D0%BC%D1%83%D0%BD-%D1%86%D0%B8%D1%86%D0%BE%D0%BC%D0%B0%D0%BD-%D0%BE%D0%BF%D0%B8%D0%BF%D0%B0-%D1%81%D0%B8%D0%BB%D0%B8%D0%BA%D0%BE%D0%BD%D0%BA%D0%B8%D1%82%D0%B5-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81%D0%BD%D0%B8%D0%BC%D0%BA%D0%B8-news709004.html", "text": "Маймун от остров Бали имаш късмета да опипа най-желания силикон в България - този на Николета Лозанова. Плеймейтката, която вчера навърши 30 лазарника, прелетя от Абу Даби до Бали, за да продължи екзотичното пътешествие за рождения си ден. Явно паниката около събудилия се От остров Бали тя побърза да сподели няколко кадъра, но един от тях трябваше да подскаже на потребителите на \"Фейсбук\", че освен за мъжете, Николета е неустоимо изкушение дори за приматите. Техен представител опипа силиконките на плеймейтката, а явно му се е приискало и още нещо, ако съдим от това как е посегнал да смъква потника й. Иначе, по традиция, Николета се отчете и с философски пост за 30-ия си юбилей. Ето какво гласи той: вулкан Агунг изобщо не притеснява Ни Ло.", "date": "2017.12.02", "title": "БОМБА! Маймун-цицоман опипа силиконките на Николета (СНИМКИ)"}
{"url": "http://pik.bg/%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D1%87%D0%B5%D1%81%D1%82%D1%82%D0%B0-%D0%B0%D0%B1%D0%B4%D1%83%D0%BB-%D0%B8-%D1%85%D0%B0%D1%81%D0%B8%D0%BD%D0%B0-%D1%81%D0%B5-%D0%BE%D0%B6%D0%B5%D0%BD%D0%B8%D1%85%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B8%D0%BC-%D0%B3%D0%B8-%D0%B7%D0%B0%D1%82%D1%80%D0%B8%D1%85%D0%B0-news708901.html", "text": "Пакистанските власти са арестували 10 души за участие в т.нар. \"убийство на честта\". Те са умъртвили жестоко младоженци, които се оженили без да получат формалното разрешение на роднините си, както изискват традиционните племенни обреди. Трагедията се е разиграла в град Карачи. Жертвите са 24-годишният Абдул Хади Аби 19-годишната Хасина Биби, които са сключили брак в началото на ноември, съобщава \"Индипендънт\" като цитира полицейският инспектор Касим Хамид. Телата на младите хора били открити в едно от местните гробища покрити с рани от ножове. По обвинение в убийство са арестувани бащата на Абдул и още 9 роднини. Бащата на Хасина засега се укрива от правосъдието. Всички арестувани вече са си признали за злодейството, като се оправдали, че убийството е извършено съгласно решение на племенния съвет, тъй като младоженците били нарушили пущунските традиции. Според различни източници ежегодно в Пакистан жертви на \"убийства на честта\", извършвани от близки роднини, стават около 1000 жени. При предишен случай 17-годишен юноша и 15-годишна девойка бяха умъртвени с електрически ток.", "date": "2017.12.02", "title": "УБИЙСТВО НА ЧЕСТТА! Абдул и Хасина се ожениха, родителите им ги затриха"}
{"url": "http://pik.bg/%D1%80%D0%B5%D0%BA%D0%B0-%D0%B1%D0%B8%D1%81%D1%82%D1%80%D0%B8%D1%86%D0%B0-%D0%BF%D0%BE%D1%82%D0%B5%D1%87%D0%B5-%D1%87%D0%B5%D1%80%D0%BD%D0%B0-news708969.html", "text": "Кметът на село Соволяно е подал сигнал за промяна на цвета на водата в река Бистрица, предаде Фокус. Пламен Илиев каза, че при наблюдение на нивото на реката е установил, че цветът на водата се е променил и е станал от кафяв до черен. По този повод кметът е подал сигнал до „Пожарна безопасност и защита на населението” и РИОСВ – Перник. „Идваха хора на място, видяха положението. Тази река извира от Осоговска планина, а нашите питейни кладенци са на няколко метра от коритото на реката. Такова нещо до сега не се е случвало”, каза Пламен Илиев. По думите му е възможно цветът на водата да се е променил заради снеготопенето в планината.", "date": "2017.12.02", "title": "Река Бистрица потече черна!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B2%D0%BB%D0%B0%D0%B4%D0%B0%D0%B9%D1%81%D0%BA%D0%B0-%D1%80%D0%B5%D0%BA%D0%B0-%D1%81%D1%82%D0%B8%D0%B3%D0%BD%D0%B0-%D0%BA%D1%80%D0%B8%D1%82%D0%B8%D1%87%D0%BD%D0%BE-%D0%BD%D0%B8%D0%B2%D0%BE---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D0%B2-%D1%81-news709105.html", "text": "До критичната точка достигна нивото на Владайска река, която минава през половин София, видя ПИК. На места нивото й е толкова високо, че е на път да прелее. Нивото й продължава да се повишава през последните часове заради силния дъжд, който не спира да вали в столицата от вчера сутринта. Припомняме, че по информация на ПИК от МВР и армията са взели всички необходими мерки за сигурността в София. Правят се непрекъснати обходи по Владайска река, а армията и полицията са вдигнати на крак и в пълна готовност да окажат помощ при необходимост. Наш читател съобщи междувременно, че не помни толкова пълноводна Владайска река. \"Такова нещо не съм виждал през целия ми 55-годишен живот. През зимата замръзваше в най-ниската си точка, а лятото почти пресъхваше. Като я гледам, ме хваща страх. Живея на ул. \"Оборище\" и цялото ми детство е минало покрай тази река. Добре, че навремето разшириха коритото, иначе не ми се мисли сега какво щеше да е\", разкрива столичанинът.", "date": "2017.12.02", "title": "САМО В ПИК TV! Владайска река стигна критично ниво - ето какво се случва след дъждовете в София (СНИМКИ/ВИДЕО)"}
{"url": "http://pik.bg/%D0%B0%D1%80%D0%BC%D0%B8%D1%8F%D1%82%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0-%D1%85%D0%BE%D1%80%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B8-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-news709052.html", "text": "Albanian Daily News. Албанската армия е започнала евакуация на жителите на южните градове Вльора и Фиер, заради опасност от наводнения, предава електронното издание Според данни на метеоролозите в страната, проливните дъждове в страната ще продължат поне до неделя, като ситуацията ще бъде най-опасна вечерта и през нощта в събота. Властите са готови за кризисна ситуация най-вече в южните части на страната, разкрива още изданието.", "date": "2017.12.02", "title": "Армията евакуира хората заради наводненията и в Албания"}
{"url": "http://pik.bg/%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B8-%D0%B3%D0%BE%D0%B4%D0%B5%D0%BD%D0%B8%D1%86%D0%B0%D1%82%D0%B0-%D0%BC%D1%83-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BA%D0%B0%D1%82%D0%BE-%D0%B4%D0%B2%D0%BE%D0%B9%D0%BA%D0%B0-news709009.html", "text": "Принц Хари и годеницата му Меган Маркъл избраха вчерашния ден за първата си обществена проява като сгодена двойка. Те посетиха младежи, работещи за повишаване на информираността за ХИВ/СПИН в Нотингам. Принцът от дълго време подкрепя благотворителни събития против СПИН, следвайки стъпките на майка си, принцеса Даяна. Той освен това често посещава Нотингам след 2013 г., когато работеше върху изследване на младежкото насилие там. Те появиха за кратко пред медиите в двореца „Кенсигтън“ броени часове след голямата новина По-рано вчера секретарят му по комуникациите заяви, че сега принцът очаква с нетърпение да представи годеницата си на общност, която е станала „много специална за него“. Двамата ще присъстват още на хип-хоп опера и ще се срещнат със студенти. Сватбата на принц Хари и Меган Маркъл ще е през май. Тя ще е в параклиса \"Сейнт Джордж\" в Уиндзорския замък. Пътуването до Централна Англия е първият официален ангажимент на двойката. Те възнамеряват да обиколят Великобритания през следващите шест месеца, за да може Меган Маркъл да опознае държавата.", "date": "2017.12.02", "title": "Принц Хари и годеницата му се появиха за първи път като двойка"}
{"url": "http://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D1%89%D0%B5-%D1%81%D0%BB%D0%B5%D0%B4%D0%B8-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D0%BD%D0%B4%D0%BA-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81%D0%BD%D0%B8%D0%BC%D0%BA%D0%B0-news709080.html", "text": "Полицията влезе в Националния дворец на културата. Поводът – засилените мерки за сигурност във връзка с предстоящото българско европредседателство, съобщи Би Ти Ви. Районът вече е ограден с полицейски ленти, а техниката, която ще следи за терористи – инсталирана. Скенерите са много чувствителни, рентгените, през които минава багажът – също. Първите КПП-та в конгресния център бяха издигнати за няколко часа и тествани за радиация. Машините са нови, някои от тях могат да работят и на открито. По постановление на МС за председателството са били отпуснати 1,2 млн. лв. за рентгени, рамки и доставка на автомобили за извършване на превоз по време на председателството. Служителите на НСО казват, че са подготвени за провокации. Полицията огради района и докара метални парапети, зад които ще е забранено да се минава. Терористичната заплаха е приоритет номер 1. Излишни демонстрации и полицейщина няма да има, но мерките за сигурност ще бъдат на ниво, каза Антон Златанов. Под надзор вече са и хотелите, в които ще бъдат настанени ВИП-гостите. Равносметката е, че службите са готови, техниката е инсталирана. НДК обаче прилича повече на строителна площадка, отколкото на място, готово да посрещне толкова много и толкова важни европейски гости. От службата призовават хората за търпение и разбиране. Защото през апаратите ще минава всичко – от чантите, до връхните дрехи и шаловете.", "date": "2017.12.02", "title": "Специална техника ще следи за терористи в НДК по време на европредседателството (СНИМКА)"}
{"url": "http://pik.bg/%D0%B1%D0%B8%D0%B2%D1%88-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF-%D0%B5-%D0%BE%D0%B1%D0%B2%D0%B8%D0%BD%D0%B5%D0%BD-%D0%B2-%D0%BB%D1%8A%D0%B6%D0%B0-%D0%B7%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D0%B8-%D0%BA%D0%BE%D0%BD%D1%82%D0%B0%D0%BA%D1%82%D0%B8-news709016.html", "text": "Voice of America, цитиран от \"Фокус\". Майкъл Флин, бившият съветник по националната сигурност на държавния глава на САЩ Доналд Тръмп, е обвинен в лъжа за контактите си с руския посланик в страната, предава радио Флин трябва да се яви в съда по-късно в петък за изслушване по единственото обвинение, че е направил \"фалшиви, фиктивни и измамни изявления\" пред ФБР.", "date": "2017.12.02", "title": "Бивш съветник на Тръмп е обвинен в лъжа за руските си контакти"}
{"url": "http://pik.bg/%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%BA%D0%BE%D0%B9%D1%82%D0%BE-%D0%BE%D0%B1%D0%B5%D1%89%D0%B0-%D1%87%D1%83%D0%B4%D0%B5%D1%81%D0%B0-%D0%BD%D0%B0-%D0%BB%D0%BE%D0%BA%D0%BE-%D0%BF%D0%B4-%D0%B1%D0%B8%D0%BB-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%B8-%D0%BD%D0%B0-%D0%BB%D0%B0%D1%86%D0%B8%D0%BE-news709079.html", "text": "Кореспондентът на Би Ти Ви в Италия Вера Найденова разказа за миналото на кандидат-купувача на Локо Пд Бенедето Манчини. През 2000 г. Манчини става собственик на италианския баскетболен Лацио, като за 5 години тимът изпада в Серия C2 и е пред изхвърляне от баскетболната федерация заради неизплатени заплати. Манчини се оттегля от клуба със задължения от над 11 000 000 евро. Отборът все още помни този период, като „тъмния период“ в историята си. Когато купува част от квотите на Латина, Манчини обявява, че 10% са собственост на Левски (София). Заради задължения от 680 000 евро обаче, той се оттегля. През 2013-а година бизнесменът купува термалните извори в Сан Фаустино, представя грандиозен проект за изграждането на СПА комплекс и съживяването на бутилиращото производство, но няколко месеца по-късно дружеството обявява несъстоятелност и бутилиращият процес е прекратен.", "date": "2017.12.02", "title": "Бизнесменът, който обеща чудеса на Локо Пд, бил собственик и на Лацио"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B0%D0%BA%D0%BE-%D0%BA%D0%BD%D0%B4%D1%80-%D1%83%D0%B4%D0%B0%D1%80%D0%B8-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81-%D1%89%D0%B5-%D0%B8%D0%BC%D0%B0-1-%D0%BC%D0%BB%D0%BD-%D0%B6%D0%B5%D1%80%D1%82%D0%B2%D0%B8-news708984.html", "text": "Около милион жители на Лос Анджелис може да загинат, ако Корейската народнодемократична република (КНДР) удари американския град на Тихия океан, пише изданието \"Нешънъл интерест\". Експерти изчислиха колко жертви ще има, ако азиатската комунистическа държава изстреля ракетата \"Хвасон 15\", за която Пхенян твърди, че може да достигне континенталната територия на САЩ и да носи ядрена бойна глава. \"В случай че оръжието порази Града на ангелите радиацията и взривната вълна ще отнемат живота на приблизително 482 000 души. Още около 512 000 души ще загинат от вторични фактори (разрушения, заболявания, предизвикани от радиация, заразени вода и храни и т.н)\", казват още специалистите пред медията. Те допълват, че при евентуален удар на \"Хвасон 15\" Лос Анджелис може да загуби близо 30 процента от населението си. Северна Корея на 28 ноември извърши поредното си изпитание на ракета с далечен обсег на действие. Пхенян твърди, че оръжието може да стигне до американска територия и не може да бъде прихванато от системи за противоракетна отбрана (ПРО).", "date": "2017.12.02", "title": "Експерти: Ако КНДР удари Лос Анджелис, ще има 1 млн. жертви"}
{"url": "http://pik.bg/%D0%B1%D1%80%D0%B8%D1%82%D0%BD%D0%B8-%D1%81%D0%BF%D0%B8%D1%8A%D1%80%D1%81-%D0%BD%D0%B0%D0%B3%D1%80%D0%B0%D0%B1%D0%B8-%D0%BC%D0%BB%D0%B0%D0%B4%D0%BE%D1%82%D0%BE-%D1%81%D0%B8-%D0%B3%D0%B0%D0%B4%D0%B6%D0%B5-%D0%BD%D0%B0-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B5%D0%BD-%D0%BC%D0%B0%D1%87-%D1%81%D0%BD%D0%B8%D0%BC%D0%BA%D0%B0-news709037.html", "text": "Романът между Бритни Спиърс и младият модел Сам Асгари продължава повече от година. Двойката неведнъж са доказвали, че за любовта възрастта не е от значение. 35-годишната певица и 23-годишният ѝ приятел не скучаят заедно. През лятото двамата бяха на почивка в Япония, а преди дни бяха забелязани на баскетболен мач. Бритни и Сам не криеха чувствата си. Младият човек в продължение на цялата игра не спря да прегръща певицата. Фотографи ги снимаха дори как се целуват. Внимание привлече не само този нежен акт, но и облеклото на Спиърс, пише OK Magazine. Звездата бе с бяла риза с дълбоко деколте и къси черни шорти. За връзката между двамата се заговори в края на ноември миналата година. Приятели на Бритни заявяват, че покрай атлетичното си гадже, певицата буквално се е преобразила. Въпреки това се заговори и че младият човек е изневерявал на певицата. Бил забелязан да се целува с известен модел. Все още не е ясно как Бритни е реагирала на провокацията.", "date": "2017.12.02", "title": "Бритни Спиърс награби младото си гадже на баскетболен мач (СНИМКА)"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B5%D1%82%D0%BE-%D0%BA%D0%BE%D0%B3%D0%B0-%D1%89%D0%B5-%D0%B0%D0%B1%D0%B4%D0%B8%D0%BA%D0%B8%D1%80%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D0%B0%D0%BA%D0%B8%D1%85%D0%B8%D1%82%D0%BE-news709029.html", "text": "За първи път от 200 години насам японски император се оттегля. Това ще стане на 30 април 2019 г. На престола ще седне големият син на император Акихито, престолонаследникът Нарухито. Абдикирането стана възможно, след като през лятото в Япония влезе в сила специален закон, позволяващ на императора за пръв път от 200 години да се оттегли. През август миналата година японският император изрази желание да се откаже от престола заради напредналата си възраст. За последен път японски император е абдикирал през 1817 г.", "date": "2017.12.02", "title": "Официално! Ето кога ще абдикира японският император Акихито"}
{"url": "http://pik.bg/%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B5%D0%BB%D1%85%D0%B8%D1%82%D0%B5-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BD%D0%B8-news709077.html", "text": "Около 20 лв. средно ще ни струва тази година отсечена елха с височина 120 см. Цената на живата в саксия е над три пъти по-висока - 70 лв. Изкуствена пък излиза около 25 лв., съобщи Би Ти Ви. Обичаят да се украсява елха у нас идва от Русия, като тя е не само коледно, а и новогодишно дръвче. Тази година Югозападното горско стопанство има готовност да достави 13 хил. елхи. Сече се по заявка, за да е сигурно, че дървото ще украсява нечий дом. Изборът е между смърч и ела, високи около метър и половина. \"Всеки би могъл да дойде в нашите разсадници или стопанства, а вече и търговците ще предлагат по пазарите. Както знаете във всеки град има определени тържища за коледни елхи\", коментира Дамян Дамянов, директор на Югозападното държавно предприятие. На тържищата цената на дръвчетата може да поскъпне драстично. Затова трябва да се внимава за надценките на търговците. \"Според мен цените, които се предлагат на пазарите, са нормални, когато надценката е 15-20%. Мине ли този процент нагоре, това е спекулативна цена\", посочи Дамянов. Всяко законно отсечено дърво е придружено със специална марка и идивидуален номер. Преди да влязат в дома ни, елхичките растат поне 2-3 години. Един от най-едрите екземпляри в стопанството е смърч, който е с височина 10 метра, но могат да бъдат намерени и доста по-големи - до 15 метра. За да стигнат тези внушитени размери обаче, дръвчетата растат повече от 10 години. Макар че са по-скъпи, интересът към живите елхи в саксия се увеличава с всяка изминала година, разказват горските. Съветът на експертите е елхата да не стои до радиатор, а като минат празниците да се извади навън, за да може напролет да се засади. В последните години се появяват и клиенти, които избират екзотични растения, вместо традиционна елха. Агенцията за метрологичен контрол започна проверка на коледните украси. Акцентът тази година е поставен върху светещите гирлянди.  \"Хората трябва да следят да има инструкция на български език. Също така е важно дължината от първата лампа до щепсела да е 1,50 м\", обясни Галя Бояджиева. По думите й тенденцията напоследък е да се продават гирлянди с LED лампички, които са по-безопасни и по-енергоефективни.", "date": "2017.12.02", "title": "Цените на елхите стигнаха космически цени"}
{"url": "http://pik.bg/%D0%B2%D0%B8%D0%B6%D1%82%D0%B5-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BF%D0%BE-%D0%B4%D0%BD%D0%B8-%D0%B8-%D1%87%D0%B0%D1%81%D0%BE%D0%B2%D0%B5-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F-news709073.html", "text": "Мачовете от груповата фаза на Мондиал 2018 ще се играят от основно от 15:00, 17:00, 18:00 и 21:00 часа българско време, а ще има и един, който ще започне в 13:00 часа. Първенството започва с Русия - Саудитска Арабия от 18:00 часа на 14 юни. Програмата по дни и часове: Група А 14 юни Русия - Саудитска Арабия, Москва, стадион Лужники, 18 ч (българско време) 15 юни Египет - Уругвай, Екатеринбург, 15 ч 19 юни Русия - Египет, Санкт Петербург, 20 ч 20 юни Уругвай - Саудитска Арабия, Ростов, 18 ч 25 юни Уругвай - Русия, Самара, 17 ч Саудитска Арабия - Египет, Волгоград, 17 ч Група В 15 юни Мароко - Иран, Санкт Петербург, 18 ч Португалия - Испания, Сочи, 20 ч 20 юни Португалия - Мароко, Москва, Лужники, 14 ч Иран - Испания, Казан, 21 ч 25 юни Иран - Португалия, Саранск, 21 ч Испания - Мароко, Калининград, 21 ч Група С 16 юни Франция - Австралия, Казан, 13 ч Перу - Дания, Саранск, 19 ч 21 юни Франция - Перу, Екатеринбург, 15 ч Дания - Австралия, Самара, 18 ч 26 юни Дания - Франция, Москва, Лужники, 17 ч Австралия - Перу, Сочи, 17 ч Група D 16 юни Аржентина - Исландия, Москва, Спартак, 16 ч Хърватия - Нигерия, Калининград, 22 ч 21 юни Аржентина - Хърватия, Нижни Новгород, 21 ч 22 юни Нигерия - Исландия, Волгоград, 18 ч 26 юни Нигерия - Аржентина, Санкт Петербург, 21 ч Исландия - Хърватия, Ростов, 21 ч Група Е 17 юни Коста Рика - Сърбия, Самара, 15 ч Бразилия - Швейцария, Ростов, 21 ч 22 юни Бразилия - Коста Рика, Санкт Петербург, 15 ч Сърбия - Швейцария, Калининград, 21 ч 27 юни Сърбия - Бразилия, Москва, Спартак, 21 ч Швейцария - Коста Рика, Нижни Новгород, 21 ч Група F 17 юни Германия - Мексико, Москва, Лужники, 18 ч 18 юни Швеция - Република Корея, Нижни Новгород, 15 ч 23 юни Германия - Швеция, Сочи, 18 ч Република Корея - Мексико, Ростов, 21 ч 27 юни Република Корея - Германия, Казан, 17 ч Мексико - Швеция, Екатеринбург, 17 ч Група G 18 юни Белгия - Панама, Сочи, 18 ч Тунис - Англия, Волгоград, 21 ч 23 юни Белгия - Тунис, Москва, Спартак, 15 ч 24 юни Англия - Панама, Нижни Новгород, 15 ч 28 юни Англия - Белгия, Калининград, 21 ч Панама - Тунис, Саранск, 21 ч Група Н 19 юни Полша - Сенегал, Москва, Лужники, 15 ч Колумбия - Япония, Саранск, 18 ч 24 юни Япония - Сенегал, Екатеринбург, 18 ч Полша - Колумбия, Казан, 21 ч 28 юни Япония - Полша, Волгоград, 17 ч Сенегал - Колумбия, Самара, 17 ч", "date": "2017.12.02", "title": "Вижте програмата по дни и часове за Световното в Русия"}
{"url": "http://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%BE%D1%88%D0%BA%D0%B0-%D0%BE%D1%82-%D0%B1%D0%B5%D0%B6%D0%B0%D0%BD%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D0%B1%D0%B5%D0%B7%D1%80%D0%B0%D0%B7%D0%BB%D0%B8%D1%87%D0%B8%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B0-news709038.html", "text": "Папа Франциск се срещна днес в Бангладеш с бежанци от мюсюлманския етнос рохингя и ги помоли за прошка заради \"безразличието на света\" към страданията им, предаде Асошиейтед прес. Агенцията отбелязва, че на срещата в столицата Дака той е произнесъл думата \"рохингя\", която старателно избягваше по време на посещението си в Мианма. През август армията на съседната на Бангладеш страна започна кампания за етническо прочистване срещу рохингите в западен пограничен район. Оттогава 620 хиляди представители на това малцинство са избягали през границата в съседната бангладешка област Кос базар. Властите в будистка Мианма не признават рохингите за етнос, а ги наричат бенгалци. Делегацията за срещата с папата, пристигнала в Дака от Кокс базар, бе съставена от 12 мъже, две жени и две момичета. Един по един те се доближаваха до Франциск, той ги хващаше за дланите и изслушваше внимателно техните истории. \"Присъствието на Бог днес са нарича и рохингя\", каза Светият отец. На път за срещата с представители на различни религии и рохингите папата се придвижи не с традиционния \"папамобил\", а с велосипедна рикша. По улиците го приветстваха бангладешки танцьори и музиканти.", "date": "2017.12.02", "title": "Папа Франциск поиска прошка от бежанци заради \"безразличието на света\""}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%B8%D0%BD%D0%BE%D0%BF%D1%82%D0%B8%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D1%82-%D0%BE%D1%89%D0%B5-%D0%B4%D1%8A%D0%B6%D0%B4-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B8-%D0%B2%D0%B0%D0%BB%D0%B5%D0%B6%D0%B8-%D0%B2-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%82%D0%B5-%D1%80%D0%B0%D0%B9%D0%BE%D0%BD-news709093.html", "text": "През следващото денонощие времето ще се задържи облачно, с валежи от дъжд, значителни - в югозападните и централните райони от България. Това съобщи за Фокус Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Температурите в по-голямата част от страната ще са без съществен дневен ход - между 5° и 10°. По-високи ще са в Източна България, където ще продължи да духа умерен южен вятър и максималните там ще са между 12° и 15°. По Черноморието ще е предимно облачно, със слаби превалявания от дъжд. Ще духа умерен, до силен южен вятър, който привечер ще отслабва. Максималните температури ще са 14° - 17°. Температурата на морската вода е 12°-13°. Вълнението на морето ще бъде е 3-4 бала. В планините няма да е подходящо за туризъм. Ще бъде облачно, ветровито и с валежи от дъжд, над 1800-2000 метра – от сняг. В масивите от западната половина от страната валежите ще са значителни. Ще духа силен, по високите и открити части - и бурен югозападен вятър. Максималната температура на 1200 метра ще е около 6°, на 2000 метра – около 1°. Атмосферното налягане ще бъде по-ниско от средното за месец декември. В неделя времето ще се задържи облачно, на места - с валежи от дъжд, значителни по количество ще са в отделни райони от Южна България. Температурите ще са в широки граници: минималните – от 2°-5° в северозападната част от страната до 8°-12° в Югоизточна България; максимални – от 6°-8° в Северозападна до 14°-18° в Югоизточна България и крайните югозападни райони. В югоизточните райони ще продължи да духа умерен южен вятър, докато в много райони от Дунавската равнина вятърът временно ще се ориентира от изток-североизток. В неделя привечер със северозападен вятър ще започне да нахлува студен въздух и през нощта срещу понеделник дъждът в северозападните планински райони ще премине в сняг. В понеделник вятърът в цялата страната ще се ориентира от северозапад и ще се усили. Температурите и в Източна България ще се понижат. Облачността ще се задържи значителна, ще има валежи, на повече места - в Южна България, в планините и планинските райони – от сняг, в югоизточните райони – все още от дъжд. Във вторник ще остане ветровито, с променлива, често - значителна облачност, на отделни места ще превали сняг.", "date": "2017.12.02", "title": "ВАЖНО! Синоптиците предвиждат още дъжд! Значителни валежи в югозападните и централните райони"}
{"url": "http://pik.bg/%D1%81-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8-%D0%B8%D0%BB%D1%8E%D0%BC%D0%B8%D0%BD%D0%B0%D1%86%D0%B8%D0%B8-%D0%B1%D0%B5-%D0%BE%D1%82%D0%BA%D1%80%D0%B8%D1%82-%D0%BA%D0%BE%D0%BB%D0%B5%D0%B4%D0%BD%D0%B8%D1%8F%D1%82-%D0%B1%D0%B0%D0%B7%D0%B0%D1%80-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news709065.html", "text": "С празнични илюминации бе открит Коледният базар във Велико Търново, съобщава Фокус. Коледните светлини запали зам.-кметът на Общината Ганчо Карабаджаков. Той бе и първият, който пусна своето писмо в Пощенската кутия на Дядо Коледа, в което пожела радост и много подаръци за децата на предстоящия празник. „За шеста поредна година парк „Марно поле“ и старата столица се превръща в китно и красиво, като в приказките, Коледно селце. Позволете ми да ви поздравя от името на кмета Даниел Панов. Именно с неговата подкрепа старата столица е един от градовете в България, където можете най-силно да усетите коледния дух. Нека благодарим и на Общинската туристическа агенция „Царевград Търново“, която се нае със сериозната организация на това значимо събитие в нашия град. През целия месец тук може да намерите най-разнообразни подаръци“, посочи Ганчо Карабаджаков. Той допълни, че в 25-те павилиона посетителите могат да открият разнообразни изделия. По думите му едно от най-важните предимства на Коледния базар е, че дава шанс на българските производители. Всеки посетител може да закупи ръчно изработени сувенири и изделия, кулинарни продукти, греяно вино и други. Карабаджаков посочи, че с подкрепата на Община Велико Търново в рамките на базара реализация намират и много благотворителни инициативи, сред които благотворителната изложба „Ние можем“, щандовете на Сдружение „Приятели на животните“ и фондация „Искам бебе“ и други. Управителят на Общинската туристическа агенция „Царевград Търново“ Борислав Йорданов пожела на присъстващите весели празници и много коледно настроение. Празничната програма продължи с песни и танци.", "date": "2017.12.02", "title": "С празнични илюминации бе открит Коледният базар във Велико Търново"}
{"url": "http://pik.bg/%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81-%D1%82%D1%80%D0%B5%D0%B2%D0%BE%D0%B6%D0%BD%D0%B8-%D0%BA%D0%BE%D0%BD%D1%81%D1%82%D0%B0%D1%82%D0%B0%D1%86%D0%B8%D0%B8-%D0%B7%D0%B0-%D0%BC%D0%B0%D0%BB%D1%82%D0%B0-news709025.html", "text": "В Малта съществува чувство на безнаказаност и липсва достатъчно разделение на властите. Това е констатирала делегация на Европейския парламент, която пътува до островната държава. Както беше предвидено, седемте евродепутати са се срещнали с представители на правителството, прокуратурата, финансовото разузнаване, полицията и неправителствени организации. Те изразяват сериозна загриженост от липсата на достатъчно разделение на властите в Малта, водещо до усещане за липса на независимост на правосъдието и полицията и до слабо прилагане на законодателството срещу прането на пари. Делегацията отчита, че в малтийското правителство все още има хора, изобличени в укриването на данъци по схемите от „Панамските документи“, броят на разследванията е малък и липсват предявени обвинения по тези случаи. Ръководителят на делегацията Ана Гомес коментира, че наскорошният атентат срещу разследващия журналист Дафне Галиция е целял да сплаши хората, които се борят с корупцията и прането на пари. я добави, че главният прокурор на Малта разполага с тревожно много власт, която не е изцяло използвана за борба с корупцията и прането на пари. Гомес уточни, че Малта се противопоставя на прилагането на директивите на ЕС по тези въпроси, възпрепятства допълването им с правила за повече прозрачност на собствеността на дружествата и тръстовете, не участва в обособяването на Европейската прокуратура. Делегацията ще изготви доклад, чието съдържание ще бъде общодостъпно. Преди месец ЕП прие резолюция, в която отбеляза, че интересите на отделни граждани влияят на процеса по взимането на решения от обществен интерес в Малта. В същия документ бе отправен призив за независимо разследване на смъртта на Галиция, взривена в автомобила си през октомври.", "date": "2017.12.02", "title": "Евродепутати с тревожни констатации за Малта"}
{"url": "http://pik.bg/%D1%81%D1%82%D1%80%D1%8F%D1%81%D0%BA%D0%B0%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BE%D1%87%D0%B0%D0%BA%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%BF%D1%80%D0%B5%D0%B7-2018-%D0%B3-news708627.html", "text": "Най-критична за земетресения в България беше 2012 година. Това заяви пред Би Ти Ви професор Димчо Солаков, зам.-директор на Геофизичния институт към БАН във връзка с последният силен трус в страната, който разлюля Клисура и Копривщица. \"През 2017 година имаше сеизмично затишие. Догодина статистически се очаква да има по-голяма сеизмичност. Тази година беше с най-ниска сеизмичност от 30 години насам\", разкри професорът. \"По-дълбоките земетресения се усещат на по-голяма площ, докато по-плитките се усещат много силно за територията, където се случват\", каза още той. \"Балканският полуостров остава най-сеизмичната зона в Европа, а 2018-та статистически сигурно ще е по-сеизмична от тази година. До момента през годината са регистрирани само 10 труса над 7 по Рихтер и това е най-малката бройка за последните около 30 години. На Балканите двата най-силни труса (6,6 и 6,3) са били по крайбрежието на Турция\", добави Димчо Солаков. \"У нас от 2005 г. насам има само две земетресения около и над 5 по Рихтер – в Шабла (2009 г.) и предизвикалото значителни материални щети в Перник (2012 г.)\", заключи професорът.", "date": "2017.12.02", "title": "СТРЯСКАЩА ПРОГНОЗА! Професор очаква повече земетресения през 2018 г."}
{"url": "http://pik.bg/%D1%8E%D0%BD%D0%B5%D1%81%D0%BA%D0%BE-%D0%B4%D0%BE%D0%B1%D0%B0%D0%B2%D0%B8-%D0%B7%D0%B0%D0%BF%D0%B8%D1%81%D0%BA%D0%B8%D1%82%D0%B5-%D0%BD%D0%B0-%D0%BD%D1%8E%D1%82%D0%BE%D0%BD-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%81%D0%B8-%D1%80%D0%B5%D0%B3%D0%B8%D1%81%D1%82%D1%8A%D1%80-news709017.html", "text": "ЮНЕСКО добави записките на сър Исак Нютон в Световния си регистър, предаде Би Би Си. Колекцията принадлежи на Кеймбриджкия университет. В нея са черновите на труда му „Математически начала на натурфилософията”, които съдържат законите на гравитацията на Нютон. Регистърът съхранява документи \"с изключителна универсална стойност\". Университетската колекция от документите на Нютон е една от най-големите в света и включва кореспонденция с кралския астроном Едмънд Халей – човекът, забелязал и описал периодичното появяване на Халеевата комета (кръстена на негово име). Именно Халей убедил Нютон да публикува математическите принципи. И нещо любопитно - в документите се съдържат подробности за личните разходи на физика, включително за връзки за обувки и дълги чорапи.", "date": "2017.12.02", "title": "ЮНЕСКО добави записките на Нютон в Световния си регистър"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D1%80%D0%BE%D1%8F-%D0%BE%D1%82-%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%8F-%D1%89%D0%B0%D0%B1-%D0%BD%D0%B0%D0%B9-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B1%D0%B5%D1%88%D0%B5-%D0%B2-%D0%B8-%D0%BE%D0%BA%D0%BE%D0%BB%D0%BE-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news709136.html", "text": "Най-сериозна обстановката беше в и около столицата вследствие на валежите. Това каза директорът на Главна дирекция \"Пожарна безопасност и защита на населението\" главен комисар Николай Николов по време на брифинг във връзка с продължителните валежи, предаде Фокус. \"Това наложи през нощта да включим допълнителни сили и подкрепа от съседни областни дирекции. Говоря за допълнителни количества чували, пясък, специални водонапълняеми диги за ограничаване на разливите на реките. Всички тези действия продължиха до 04:30 часа сутринта под активното ръководство на кмета на кмета и директора на столичната дирекция\", разясни главен комисар Николов. Той каза още, че още вчера в късния следобед дигата в кв. \"Мало бучино\" е била пробита. \"Това наложи да пренасочим тежка инженерна техника със задача да ограничим разлива и да възстанови цялостта на дигата. Допълнително хора бяха мобилизирани да се включат в аварийните дейности - 300 човека от столичната дирекция \"Пожарна безопасност и защита на населението\" за цялата столица\", обясни гл. комисар Николов. Той обясни, че на два пъти през нощта дигата е пробивана и е била възстановявана. \"Много сериозен проблем за нашите екипи създаде трафикът в столицата. Вчера всички се насочиха по родните си места, затова и колегите от ГД \"Национална полиция\" организираха специален кортеж, за да може нашата техника да стига максимално бързо докъдето е необходимо\", каза директорът на Главна дирекция \"Пожарна безопасност и защита на населението\". Гл. комисар Николов специално отбеляза оказаното съдействие от аварийната група на Столична община, която е била рамо до рамо през цялото време със служителите на пожарната. \"Бяха изградени на няколко места допълнителни диги на р. Искър около манастира \"Св. Мина\". Нивото на реката продължава да е високо, което наложи да организираме освен наблюдение на нивото до вливането ѝ в р. Дунав и да предприемем мерки по източването на два малки водосбора по реката, свързани с ВЕЦ-ове. Освободихме обем, така че да може да се поеме днес безпрепятствено и без да застрашим имуществото на хората“, каза \" главен комисар Николай Николов.", "date": "2017.12.02", "title": "СЛЕД ПОРОЯ! От кризисния щаб: Най-сериозна обстановката беше в и около столицата"}
{"url": "http://pik.bg/%D0%BB%D0%BE%D0%B2%D1%86%D0%B8-%D0%B3%D1%80%D1%8A%D0%BC%D0%BD%D0%B0%D1%85%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D0%B3%D0%BB%D0%B8%D0%B3%D0%B0%D0%BD-%D1%81-22-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%BE%D0%B2%D0%B8-%D0%B1%D0%B8%D0%B2%D0%BD%D0%B8-news709033.html", "text": "Ловци от гърменското село Дебрен отстреляха 330-килограмов глиган миналата събота. Той бил повален само с един изстрел от един от най-опитните авджии в селото – Орхан Гавазов. Това е най-големият глиган, уцелван някога в Югозападна България. Голямото прасе е повалено в местността \"Шейнското\" над село Дебран в Западните Родопи с активната подкрепа на кучето гонче на Гавазов, пише \"Монитор\". То надушило следите на глигана и го подгонило. Така дивото животно попаднало точно срещу дулото на ловеца. \"Прасето е най-голямото, което сме отстрелвали досега. Тежи над 330 килограма, а двете му бивни зъби му са дълги по 22 сантиметра. Това е първият голям успех за колегата този сезон\", коментираха с благородна завист членовете на ловната дружинка в Дебрен. Според местните последният повален глиган е създал много неприятности на хората, като опустошавал нивите и реколтата им.", "date": "2017.12.02", "title": "Ловци гръмнаха огромен глиган с 22-сантиметрови бивни"}
{"url": "http://pik.bg/%E2%80%9E%D1%81%D1%82%D0%B0%D0%BD%D0%B4%D0%B0%D1%80%D0%B4-%D0%B5%D0%BD%D0%B4-%D0%BF%D1%83%D1%8A%D1%80%D1%81%E2%80%9C-%D0%B8-%E2%80%9E%D1%84%D0%B8%D1%87%E2%80%9C-%D0%BF%D0%BE%D0%B2%D0%B8%D1%88%D0%B8%D1%85%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news709118.html", "text": "Международните рейтингови агенции „Стандард енд Пуърс“ (S&P Global Ratings) и „Фич“ (Fitch) повишиха оценките си за кредитния рейтинг на България, съобщиха от Министерството на финансите, цитирани от Би Ти Ви. Според информацията, „Стандард енд Пуърс“ е повишила дългосрочния и краткосрочния кредитен рейтинг на страната в чуждестранна и местна валута от BB+/B до BBB-/A-3. Повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията. От  „Стандард енд Пуърс“ отбелязват, че рисковете, свързани със съществена и внезапна промяна във финансовите потоци, идващи от чужбина, и в частност преките чуждестранни инвестиции, са намалели значително. Публичните финанси също са оценени като стабилни и защитаващи валутния режим. Стабилната перспектива показва наличието на баланс в рисковете, свързани с оценяването на кредитния рейтинг. Очакванията за растежа на икономиката са подобрени, а фискалната политика е оценена като консервативна. Сред факторите, които биха довели до повишаване на кредитния рейтинг на България в следващите 24 месеца, от „Стандард енд Пуърс“ включват ускоряване на икономическия растеж, продължаващо намаляване на необслужваните кредити, повишаване на фискалните буфери, както и при присъединяване на лева във Валутен механизъм II (ВМ II), което би засилило доверието в паричната политика. Рейтинговата агенция би предприела негативни действия по рейтинга при наличие на натиск върху платежния баланс на страната, по-ниски очаквания за икономическия растеж и влошаване на публичните финанси. „Фич“ повиши дългосрочния кредитен рейтинг на страната в чуждестранна и местна валута от BBB- на BBB. Перспективата и на двата показателя е стабилна. Повишеният рейтинг отразява подобренaта оценка на България по отношение на външните финанси, като представянето на страната надхвърля средното по стандартите за категорията BBB. От „Фич“ отбелязват, че през 2016 г. България е нетен външен кредитор (8,6% от БВП) и се очаква позицията да продължи да се подобрява. Излишъкът по текущата сметка е оценен на 3,4% от БВП, средно за периода 2017 – 2019 г., подкрепен от повишаването на конкурентоспособността и диверсификацията на износа. Вторият фактор с висок принос към оценката на рейтинговата агенция е свързан със засилването на външните буфери на страната. Външните резерви представляват 49,7% от БВП, а коефициентът на външна ликвидност е оценен на 215% към края на 2016 г., които осигуряват адекватно покритие за поддържане на режима на валутен борд. От „Фич“ оценяват, че основните фактори, които индивидуално или колективно биха могли да допринесат за повишаване на рейтинга на страната, са нарастването на потенциала за растеж на икономиката в средносрочен хоризонт и ускоряването на нейната конвергенция спрямо нивата на доходите от държавите с по-висок рейтинг. Факторите, които биха повлияли в негативна посока, включват наличието на външни дисбаланси, като например задълбочаване на дефицита по текущата сметка и влошаване на конкурентоспособността. Според анализаторите, риск в областта на публичните финанси би представлявало наличието на висок бюджетен дефицит, който ще влоши очакванията за развитието на дълга, както и наличието на съществени задължения по линия предприятията, които са държавна собственост.", "date": "2017.12.02", "title": "„Стандард енд Пуърс“ и „Фич“ повишиха кредитния рейтинг на България"}
{"url": "http://pik.bg/%D0%B3%D0%BE%D1%82%D0%B8%D0%BD%D0%B8-%D0%B8%D0%B4%D0%B5%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BA%D1%83%D0%BF%D0%B8%D1%82%D0%B5-%D0%BD%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0-%D0%B0%D0%BA%D0%BE-%D1%81%D1%82%D0%B5-%D0%B4%D0%B2%D0%BE%D0%B9%D0%BA%D0%B0-%D0%BE%D1%82%D1%81%D0%BA%D0%BE%D1%80%D0%BE-news709074.html", "text": "Празниците са съвсем близо и вие кипите от желание да зарадвате половинката си с нещо сантиментално и оригинално. Проблемът е, че сте заедно от съвсем скоро и не искате да изпратите погрешното послание. Какво да му/ѝ купите? Коментирайте подаръка Комуникацията е ключът за всяка връзка. Сигурно ви е писнало да го чувате, но е истина. И това важи дори за дребни на пръв поглед неща като коледен подарък. Попитайте любимия човек какво би искал или дори ако трябва обсъдете някакви параметри на подаръците, които ще си размените. Бъдете директни Недомлъвките не са комуникация. Важно е да уточните кой какво иска, защото намеците са подвеждащи. Ако се срамувате да си кажете, по-добре сменете подаръка. Не се изхвърляйте Истинската любов не се мери в пари и размери. Ако желаете да демонстрирате чувствата си на половинката, изберете да го направите със сантиментален и романтичен подарък. Диамантени обеци или пръстен невинаги са добра идея, защото внушават нещо, за което може да не сте готови. Попитайте приятел В случай, че искате да запазите подаръка изненада, може да се възползвате от съвет на приятел или роднина. Нека ви насочи какво би се понравило на вашата половинка, в случай че не го/я познавате достатъчно добре. Романтичен жест Не е задължително подаръкът да може да се пипне или да е предмет. Може да направите нещо романтично и запомнящо се, което да изживеете заедно двамата – уикенд на екзотично място, билети за концерта на някоя световна група, цирк или дори романтична вечеря на красиво място.", "date": "2017.12.02", "title": "Готини идеи! Какво да купите на гаджето за Коледа, ако сте двойка отскоро"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%B8%D0%B7%D0%B4%D0%B0%D0%B4%D0%B5-%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%B0%D1%80%D0%B5%D1%81%D1%82-%D0%BD%D0%B0-%D0%B1%D0%B8%D0%B2%D1%88-%D1%87%D0%BB%D0%B5%D0%BD-%D0%BD%D0%B0-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%BD%D0%B0-%D1%86%D1%80%D1%83-news709040.html", "text": "Hurriyet, цитиран от \"Фокус\" Главният прокурор на Истанбул издаде в петък, първи декември, заповед за арест на Греъм Фулър, бившия вицепредседател на Националния разузнавателен съвет на ЦРУ, пише . Фулър е обвинен в предполагаемо участие в събитията от 15 юли2016 г., които Турция определя като опит за военен преврат. Според заповедта, бившият член на ЦРУ е обвинен в „опит за сваляне на правителството на Република Турция“ и създаване на пречки за изпълняването на задълженията на турските управляващи, както и в „придобиване на тайна държавна информация“ с цел шпионаж. Изданието припомня, че през 2006 г. Фулър се е застъпил за обвинения като организатор на опита за преврат Фетхуллах Гюлен, при неговото кандидатстване за получаване на зелена карта.", "date": "2017.12.02", "title": "Турция издаде заповед за арест на бивш член на управителния съвет на ЦРУ"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%81%D0%BD%D0%B5-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0-%D0%BD%D0%B0-%D1%88%D0%B5%D1%81%D1%82%D0%B8%D0%BC%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-news709024.html", "text": "Македонският парламент сне имунитета на шестима депутати от опозицията, след като прокурор поиска за тях 30-дневен арест във връзка с твърдения за участие в насилственото нахлуване в парламента през април, предаде Асошиейтед прес. Шейсет и седем от 120 депутати в парламента подкрепиха днес отнемането на имунитета на заподозрените им колеги. Депутатите от ВМРО-ДПМНЕ бойкотираха заседанието, заявявайки, че акцията е политически мотивирана, предаде БТА. Решението означава, че депутатите вече ще могат да бъдат съдени, посочва АП. Прокуратурата обвини 36 души във връзка с нахлуването в парламента на 27 април, при което бяха ранени над 100 души. Заподозрените са обвинени в терористично застрашаване на конституционния ред и сигурността, което предвижда минимум 10 години затвор. Деветнайсет души, сред които бивш министър на вътрешните работи, получиха мярка за неотклонение арест от 30 дни в очакване на съдебен процес, други трима са под домашен арест, а част от заподозрените все още се издирват.", "date": "2017.12.02", "title": "Македонският парламент сне имунитета на шестима депутати "}
{"url": "http://pik.bg/%D0%BF%D1%80%D0%B5%D0%B4-%D1%82%D1%80%D0%B8%D0%B1%D1%83%D0%BD%D0%B0%D0%BB%D0%B0-%D0%B2-%D1%85%D0%B0%D0%B3%D0%B0-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D0%BB%D0%BE%D0%B1%D0%BE%D0%B4%D0%B0%D0%BD-%D0%BF%D1%80%D0%B0%D0%BB%D1%8F%D0%BA-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB-%D1%81-%D1%86%D0%B8%D0%B0%D0%BD%D0%BA%D0%B0%D0%BB%D0%B8%D0%B9-news709120.html", "text": "Босненско-хърватският генерал Слободан Праляк най-вероятно е починал от спиране на сърдечната дейност в резултат от поглъщане на цианкалий . Холандските прокурори съобщиха това късно в петък, два дни, след като осъденият за военни престъпления Праляк се самоуби в съдебната зала на Международния наказателен съд за в бивша Югославия (МНСБЮ), предава AFP. „ Предварителните резултати от токсикологичния тест показват, че Праляк е имал концентрация на цианкалий в кръвта си“, съобщиха от холандската прокуратура, чрез съобщение. „ Това е причинило спиране на сърдечната дейност, което е и вероятната причина за смъртта му“ , допълват от там. Предварителните резултати бяха огласени, след като холандските власти проведоха аутопсия на тялото на Праляк. Босненско-хърватският генерал се самоуби в сряда, като в последна демонстрация против решението на МНСБЮ той изпи шишенце с отрова пред очите на съдиите от ООН, веднага след произнасянето на 20-годишната присъда срещу него. Двама хърватски специалисти също са присъствали по време на аутопсията, проведена от Нидерландския криминален институт в Хага.", "date": "2017.12.02", "title": "ПРЕД ТРИБУНАЛА В ХАГА: Генерал Слободан Праляк се е самоубил с цианкалий"}
{"url": "http://pik.bg/%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B3%D0%BE%D1%80%D0%B8-news709076.html", "text": "Държавата продължава да си търси правата за 16-те хиляди декара царска гора в Рила. До момента Министерството на земеделието не е подало иск за временно спиране на делото за имота, в който попада и връх Мусала. За Врана и Царска Бистрица ще се търси извънсъдебно споразумение, но при неуспех и там делата продължават. Ловната хижа на цар Борис Трети в Царска Бистрица сега е дом на Симеон и съпругата му Маргарита. Двамата са едни от най - стриктните данъкоплатци в Самоковската община. За постройката, която е гредоред, фамилията внася 5300 лева годишно. Паркът е отворен за туристи, а шейните на сестрите на цар Борис Трети са едно от забавленията. Делото за собствеността се води от 7 години. Сградата се издържа от семейството. Фамилията няма право на приходи и разпореждане с имота и с 16-те хиляди декара гора в Рила – перлата в короната на „царските имоти”. Лесничеят Костадин Георгиев работи в „царските гори” от 14 години. По думите му те са придобити с крепостни актове от времето на Фердинанд, където пишело за 4500 декара. Други 1500 били купени от хора от Бели Искър. Още земя имало описана в нотариален акт с граници р.Бистрица, билото до Саръгьол и Мусала. Какво е положението с най-високия връх у нас? „Връх Мусала влиза в Национален парк „Рила”, който е изключително държавна собственост. Когато е записано така остава държавна собственост”. Държавният архив пази документи и за искания заем от три милиона златни франка от цар Фердинад от руското правителство. „За всички тази собственост е била частна собственост на царското семейство - това говорят всички документи. Това говорят и описите и крепостните актове в държавния архив”, смята историкът Ивайло Шалафов. Делото за горите е насрочено за март следващата година. Няколко месеца след това може да бъдат възобновени споровете и за други „царски имоти”, ако не се стигне до споразумение за тях.", "date": "2017.12.02", "title": "Продължава съдебната битка за \"царските гори\""}
{"url": "http://pik.bg/%D0%B5%D0%BB%D1%85%D0%B0%D1%82%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4---25-%D0%BC%D0%B5%D1%82%D1%80%D0%B0-%D0%B1%D0%BB%D1%8F%D1%81%D1%8A%D0%BA-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0-news708926.html", "text": "Започна монтирането на коледното дърво пред сградата на Община Благоевград. 25-метровата елха се поставя от специализирана техника. Предстои дървото да бъде украсенo, като по цялата му дължина ще бъдат поставени хиляди лампички и празнични елементи. Вече е монтирана празничната украса и в по-голямата част на града. Официално коледните светлини на площад \"Георги Измирлиев\" в Благоевград ще бъдат пуснати на 5-ти декември. Началото на коледния дух ще постави пъстро шествие, което ще тръгне от Съдебната палата в Благоевград от 18.00 часа. То ще бъде предвождано от Детски духов оркестър и мажоретки. Вече са монтирани коледните къщички в центъра на града.", "date": "2017.12.02", "title": "Елхата в Благоевград - 25 метра блясък за Коледа "}
{"url": "http://pik.bg/%D0%B4%D0%B0%D0%BC%D0%B0%D1%81%D0%BA-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D0%BC%D0%B8%D1%80%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B2-%D0%B6%D0%B5%D0%BD%D0%B5%D0%B2%D0%B0-news708988.html", "text": "AFP Делегацията на правителството в Дамаск, която участва във водените под егидата на ООН мирни преговори в Женева, ще се върне в Сирия за почивните дни и ще реши дали ще се завърне в швейцарския град за продължаване на разговорите, предава като се позовава на представител на сирийската делегация. Башар ал-Джафари заяви пред репортери, че екипът му ще се оттегли в събота от разговорите и че „Дамаск ще реши\" дали делегатите да се върнат и на масата за преговори следващия вторник.", "date": "2017.12.02", "title": "Дамаск заплашва да бойкотира мирните преговори в Женева"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%BE%D0%BD%D0%B4%D1%83%D1%80%D0%B0%D1%81-%D0%BE%D0%B1%D1%8F%D0%B2%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news709123.html", "text": "Правителството на Хондурас обяви извънредно положение, което ограничава свободното придвижване, с цел да спре насилствените демонстрации по цялата страна, предизвикани от слуховете, че наскоро преминалите президентски избори са били манипулиряани, предава Франс Прес, цитирана от Фокус Декретът, с който бе обявено извънредното положение, бе одобрен от президента Хуан Орландо Ернандез, който бе преизбран, въпреки конституционната забрана за втори мандат. „Ограничава се свободното придвижване на хора в период от 10 дни между 18:00 вечерта и 6:00 сутринта“, разясни правителственият координатор Хорхе Рамон Ернандес Алцеро.", "date": "2017.12.02", "title": "Правителството на Хондурас обяви извънредно положение в страната"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%80%D0%B5%D0%BA%D0%B8%D1%82%D0%B5-%D0%B4%D0%B8%D0%B2%D0%BE%D1%82%D0%B8%D0%BD%D1%81%D0%BA%D0%B0-%D1%81%D1%82%D1%80%D1%83%D0%BC%D0%B0-%D0%B8-%D0%BC%D0%B5%D1%81%D1%82%D0%B0-%D1%81%D0%B5-%D0%B5-%D0%BF%D0%BE%D0%B2%D0%B8%D1%88%D0%B8%D0%BB%D0%BE-%D1%80%D1%8F%D0%B7%D0%BA%D0%BE-news709138.html", "text": "На територията на Перник има сравнително висок брой сигнали за произшествия - 30 броя. Това заяви директорът на Главна дирекция \"Пожарна безопасност и защита на населението\" гл. комисар Николай Николов по време на брифинг във връзка с продължителните валежи от дъжд, съобщава Фокус. По последни данни Дивотинска река е повишила рязко нивото си. Има малък разлив, който обаче не засяга къщи и обществени сгради, уточни главен комисар Николов. Към момента разливът е засегнал само територията на градинките. Нивото на реките Струма и Места също се е вдигнало сериозно, като на места това е приблизително с 2 метра, което е наложило прилагането на превантивни мерки, свързани с доукрепването на дигите и съсредоточаване на допълнителни сили и средства. Директорът на Главна дирекция \"Пожарна безопасност и защита на населението добави, че река Глазне всяка година създава проблеми и над Банско, където е съсредоточена тежка техника - багери, булдозери, тежка техника, която да укрепи критичните участъци", "date": "2017.12.02", "title": "Опасно! Нивото на реките Дивотинска, Струма и Места се е повишило рязко"}
{"url": "http://pik.bg/%D0%BF%D1%80%D0%B8%D1%81%D1%8A%D0%B4%D0%B0-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D0%BD%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%BF%D0%B0%D1%80%D0%B8%D0%B6-%D0%BF%D1%80%D0%B5%D0%B7-2015-%D0%B3%D0%BE%D0%B4%D0%B8%D0%BD%D0%B0-news709127.html", "text": "Мъж, опитал да мине за жертва на кървавия атентат в концертната зала „Батаклан“ в Париж през 2015 г., без да е бил там по време на нападението, беше осъден на шест месеца затвор, съобщи Франс Прес, цитирана от Фокус. Съдебен състав във Версай осъди 29-годишния Седрик Ре на две години затвор, 18 месеца от които обаче условно, за опит за измама с цел да се облагодетелства от помощта, отпусната от държавата на жертвите. Според версията на Ре, той пийвал с приятели, когато видял нападателите да пристигат. Те стреляли по него, но „улучили бременна жена“. След нападението, при което бяха убити 90 души, Ре поискал компенсация от държавния фонд за жертвите на тероризма, но молбата му не била удовлетворена поради липса на достатъчно доказателства. Година по-късно следователи се поинтересували от неговия случай, защото той не подал жалба и защото същата вечер никаква бременна жена не била изгубила живота си. Впоследствие било установено, че той е бил на трийсетина километра от „Батаклан“ в момента на нападението. Седем души са осъдени досега заради измама или опит за измама след атентатите на 13 ноември 2015 г.", "date": "2017.12.02", "title": "Присъда! Шест месеца затвор за мнима жертва на атентата в Париж през 2015 година"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D1%81%D0%B5%D0%BB%D0%BE-%D0%B3%D1%8A%D1%80%D0%BB%D1%8F%D0%BD%D0%BE-%D0%B5-%D0%B1%D0%B5%D0%B7-%D1%82%D0%BE%D0%BA-%D0%BF%D0%B0%D0%B4%D0%BD%D0%B0%D0%BB%D0%B8-%D1%81%D0%B0-%D0%B4%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D1%81%D1%82%D1%8A%D0%BB%D0%B1%D0%B0-news709141.html", "text": "Частичното бедствено положение е обявено за района на село Гърляно, Община Кюстендил. Това съобщи за Радио „Фокус” – Кюстендил Ивайло Чалъков, експерт „Отбранително мобилизационна подготовка” към Община Кюстендил. По думите му Частичното бедствено положение в района на село Гърляно, Обищно Кюстендил, е поради това, че преминаващата през населеното място река Бистрица е увеличила нивото си почти пет пъти и е започнала да влачи дървета, клони, камъни и инертни материали. Това разясни пред радио Фокус-Кюстендил Ивайло Чалъков, експерт „Отбранително мобилизационна подготовка” към Община Кюстендил. „Реката подкопава бреговете и в резултат на това са паднали два електрически стълба – каза още Чалъков. - В момента, в населеното място електрозахранването е спряно. Компрометиран е и път, водещ към близката ВЕЦ в Осоговска планина. А дънери са запушили отворите на мост край село Долно село. Поради всичко това е обявено частичното бедствено положение”. На място вече работят фирми, включени в общинския план за действие при бедствия и аварии, щабът се ръководи от директора на Регионална дирекция „Пожарна безопасност и защита на населението” в Кюстендил.  Няма пострадали хора, наводнени къщи, не се е наложила и евакуация на населението. По думите на Ивайло Чалъков, целта е още днес обявеното частично бедствено положение да бъде отменено.", "date": "2017.12.02", "title": "Бедствие! Село Гърляно е без ток, паднали са два електрически стълба"}
{"url": "http://pik.bg/%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%E2%80%9E%D1%88%D0%B0%D1%80%D0%BB%D0%B5%D1%80%D0%BE%D0%B0%E2%80%9C-%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BF%D1%80%D0%B0%D0%B2%D0%B5%D0%BD%D0%B8-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8-%D0%B7%D0%B0%D0%BF%D0%BB%D0%B0%D1%85-news709126.html", "text": "Служител на брюкселското летище „Шарлероа“ е бил арестуван преди дни заради това, че е отправял заплахи срещу силите за сигурност на Белгия от профила си в социалната мрежа Фейсбук, съобщава Brussels Times, цитиран от Фокус. По време на разследването, довело до ареста му, се разкрива, че той, като член на профсъюзите, е упражнявал натиск върху членове на екипа на летището да наемат единствено работници от Северна Африка. Заподозреният е привлякъл вниманието на властите, публикувайки заплахи във „Фейсбук“. Според източник, близък до разследването, той е казал, че „иска да застреля полицай с „Калашник“. Възможно е в следващите дни да се извършат и други арести.", "date": "2017.12.02", "title": "Служител на летище „Шарлероа“ е арестуван заради отправени във Фейсбук терористични заплахи"}
{"url": "http://pik.bg/%D1%81%D0%BB%D0%B5%D0%B4-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-%D0%B4%D0%B0%D0%BB%D0%B8-%D0%BF%D0%B0%D0%BA-%D0%B1%D0%B8-%D0%BE%D1%82%D1%81%D1%82%D1%80%D0%B0%D0%BD%D0%B8%D0%BB-%D0%BD%D0%B8%D0%BD%D0%BE%D0%B2%D0%B0-%D0%B1%D0%B8%D0%BB-%D0%BB%D0%B8-%D0%B5-%D0%BF%D1%80%D0%B8%D1%82%D0%B8%D1%81%D0%BA%D0%B0%D0%BD-%D0%B4-news709137.html", "text": "Разбира се, че пак бих изгонил Корнелия Нинова. Щях да изгоня всеки един народен представител, който не спазва правилника за реда в Народното събрание. Това заяви бившият председател на Народното събрание Димитър Главчев пред сутрешния блок на Би Ти Ви, правейки равносметка на напускането си на парламента. „Ролята на председателя е да съблюдава правилника“, категоричен бе той,  коментирайки решението си да отстрани лидера на БСП от две заседания на парламента. „Какъв пример дават народните представители, които коват законите, ако не спазват правилника“, аргументира се той. По думите му, всичко, което той е направил, в тази поредица от събития, би го направил по същия начин. Главчев категорично отрече, че е подал оставка под натиска на премиера Бойко Борисов. „Ако смятате за подсказване? Ние говорихме с премиера, като председател на партия. Държа точно да се отрази. Още в самото събиране на Председателския съвет той каза, че е тук като лидер на партия. Това никой не го е казал това. Премиерът не е оказал никакво въздействие върху председателя на Народното събрание. Той също се обърна към лидера на БСП – госпожа Нинова, и каза дали може да се излезе от ситуацията по някакъв друг начин, а не председателят на Народното събрание да подава оставка. Нинова категорично заяви „не“. Надявам се тя да го потвърди. Макар, че Нинова има различни действия, когато е пред камера, и когато не е пред камера“, каза Димитър Главчев. Бившият председател на Народното събрание бе категоричен, и че не смята, че е бил пожертван в името на кратко примирие между ГЕРБ и БСП. „Нито за момент не съм се чувствал жертва – каза той. -  Оставката ми е личен акт. Всеки човек сам решава как трябва да постъпва. Оставката е дълбоко личен акт. Не се чувствам похарчен от ГЕРБ“. Димитър Главчев заяви още, че е останал в парламента, защото му се обадили много избиратели, които му казали да остане в парламента, защото са гласували за него. Той коментира и изявлението си, че не може да остане в един парламент с БСП. По думите му, „не може правилата да не се спазват“. „Говорихме с Борисов и Цветанов какво ще стане и в единия и в другия случай. Председателят трябва да осигурява реда по време на заседанията, а аз не можех да поема отговорността цяла парламентарна група да не влиза в залата - каза той. – Ситуациит3е се случват за секунди. Трябва да усещаш какво се случва в залата. Това не беше за пръв път. Лексиката на госпожа Нинова започна още в петък. Аз тогава я предупредих, че така не може“. Той добави, че в случая има обида за член на министерски съвет, има обида на президент и премиер, както и за обида на народни представители. Главчев отхвърли тезата, че е превърнал парламента в мокър печат на министър Горанов. Така той коментира и решението на БСП да бъде даден на Конституционния съд във връзка с приемането на бюджета. „Няма проблем БСП да дадат бюджета на конституционен съд“, каза той . „Не знам как ще я караме с БСП и те как ще я карат с нас. Въпросът е държавата да върви напред. Никой не може да оспори това, което се случва. В следващия бюджет има 2 милиарда повече за разходи. Правим така, че държавата да върви напред“, убеден е Димитър Главчев. По думите му, БСП искат предсрочни избори защото не им харесват резултатите, но гражданите постоянно му казват, че не искат избори, а искат да бъдат оставени да поработят да им се оправи живота. „Не може да има нови избори, когато на някой не му харесват резултатите“, категоричен бе бившият председател на Народното събрание. Що се отнася до евентуална коалиция с БСП, Главчев каза „в политиката никога не казвай никога“, но към момента това е невъзможно. В декларацията за коалиционни намерения с БСП, която бе представена на скорошния конгрес на ГЕРБ, бе подчертано, че ГЕРБ и Столетницата споделят различни ценности. Главчев допусна, че ако БСП в бъдеще се промени, може да се допусне и коалиция.", "date": "2017.12.02", "title": "СЛЕД ОСТАВКАТА! Проговори Димитър Главчев: Дали пак би отстранил Нинова, бил ли е притискан да се оттегли и дали се чувства похарчен от ГЕРБ"}
{"url": "http://pik.bg/%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%B5%D1%81-%D0%BE%D1%82%D0%BF%D1%83%D1%81%D0%BA%D0%B0-10-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B3%D0%BE%D0%B4%D0%B8%D1%88%D0%BD%D0%BE-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D1%81%D0%BB%D0%B5%D0%B4-2020-%D0%B3-news709150.html", "text": "Първото събитие за бъдещето на европейското финансиране в транспортна инфраструктура се проведе в София по инициатива на Андрей Новаков, евродепутат от ЕНП/ ГЕРБ. Форумът събра над 100 представители на строителния бизнес, общините, консултантски компании и браншови организации. Събитието бе открито от евродепутата, зам.-министъра на транспорта Ангел Попов и генералния директор на Европейската железопътна асоциация - Филип Ситроен. \"Беше важно точно днес и точно от София да тръгне дебатът за това, колко, къде и как Европейският съюз ще инвестира. България получава над 4 млрд. лв. европейски средства за транспортна инфраструктура и всеки финансиран проект е от жизнено значение за регионите ни\", заяви Новаков след края на събитието. Според евродепутата, след 2020 г. европейското финансиране за транспорт трябва да се базира на отчитане качеството на инфраструктурата, а Европейската комисия трябва да оценява потребностите на ниво 28 области в България. Колкото по-слабо развит е един регион, толкова по-голям европейски бюджет трябва да бъде заделен и толкова по-ниско трябва да е националното съфинансиране. Сред  участниците в събитието бяха Оливие Сила, директор на отдел \"Инвестиции в транспорта\" в Европейската комисия, Кристобал Милан де ла Ластра, началник отдел на Изпълнителната агенция за иновации и мрежи (INEA), Матю Бертранд, мениджър транспортни инвестиции в Европейска инвестиционна банка, както и инвеститори от водещи европейски компании.", "date": "2017.12.02", "title": "Андрей Новаков: ЕС отпуска 10 млрд. евро годишно за транспортна инфраструктура след 2020 г."}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-15-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D0%B7%D0%B0%D0%B2%D0%B8%D1%80%D1%8F%D0%B2%D0%B0%D0%BD%D0%B8%D1%8F-%D0%B7%D0%B0%D0%BF%D1%83%D1%88%D0%B5%D0%BD%D0%B8-%D1%88%D0%B0%D1%85%D1%82%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8-%D0%BC%D0%B0%D0%B7%D0%B5%D1%82%D0%B0-%D0%B8-%D0%B4%D0%B2%D0%BE%D1%80%D0%BE%D0%B2%D0%B5-%D1%81%D0%B0-%D0%BE%D0%B1%D1%80%D0%B0-news709109.html", "text": "В София през нощта са отработени 15 сигнала за завирявания, запушени шахти, наводнени мазета и дворове, съобщиха от пресцентъра на Столична община, цитирани от Фокус. Отстранени са и паднали в речните корита клони на дървета, възпрепятстващи проводимостта на речните корита. Сигналите са предимно от западни и югозападни части на града като „Витоша”, „Връбница”, „Подуяне”, „Люлин”, „Красно село”, „Овча купел”. Екипи на Дирекция „Аварийна помощ и превенция” извършват обходи непрекъснато и са на терен. Нивата на всички реки на територията на Столична община са повишени поради интензивните валежи и топене на снега от високите планински части. Осигурено е 24-часово наблюдение на реки, критични речни участъци и общинските язовири. Заедно с екипите на Дирекция „Аварийна помощ и превенция” работят и 9 доброволци от Доброволното формирование на Столична община. Те осигуриха 350 чували с пясък, необходими за изграждането на защитните диги покрай речни корита. Продължава и контролираното изпускане на водите на язовир „Суходол” 2. Изградени са диги на четирите оттоци към Южната дъга на Околовръстен път, както и диги по река Стубела, местност Смърдана с цел предотвратяване на разлив. Овладяна е ситуацията при с. Мало Бучино. Към момента градският транспорт се движи навсякъде по обичайните си маршрути. По данни на БАН количествата на падналите валежи в София са между 40 и 80 литра на кв. метър, като най-много са в района на „Княжево” – 80 литра на кв.метър. За днес за София прогнозата е за жълт код - в часовете преди обяд валежите ще продължат със сумарно количество - между 20 и 30 литра на кв.м.", "date": "2017.12.02", "title": "След  дъждовете! 15 сигнала за завирявания, запушени шахти, наводнени мазета и дворове са обработени през нощта в столицата"}
{"url": "http://pik.bg/%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D0%BE%D1%82-%D0%BC%D0%B2%D1%80-%D0%BD%D0%B0%D0%B9-%D1%82%D0%B5%D0%B6%D0%BA%D0%B0-%D0%BE%D1%81%D1%82%D0%B0%D0%B2%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B2-%D1%81%D0%B5%D0%BB%D0%BE-%D0%B3%D1%8A%D1%80%D0%BB%D1%8F%D0%BD%D0%BE-news709176.html", "text": "Обстановката след валежите е под непрекъснат контрол, като най-тежко остава положението в кюстендилското село Гърляно, съобщиха от пресцентъра на МВР, цитирани от Фокус, във връзка със ситуацията в страната към 12:00 часа днес. Няма застрашени хора, пожарни екипи работят за отводняване В областта на терен работят екипите на ПБЗН до момента са реагирали на 7 сигнала за наводнени мазета и пътна инфраструктура. Най-тежко остава положението в с. Гърляно, където от 08:00 часа днес е обявено частично бедствено положение. Река Бистрица при с. Гърляно е с повишено водно ниво. В с. Ваксево, община Невестино река Елешница е заляла шест двора на къщи. Опасност има за приземния етаж на една къща. Привлечена е тежка техника от с. Невестино която пътува към с. Ваксево за ограничаване прилива на реката към къщите. Екипи на пожарната са евакуирали двама души от къща в град Дупница – причината е срутила се подпорна стена на р. Отовица. В Перник и Радомир са постъпили множество сигнали за наводнения по пътната инфраструктура и в мазета. На терен работят 7 екипа на ПБЗН - 2 в Радомир и 5 - в Перник. Няма застрашени хора. На територията на област Перник са отработени над 30 сигнала и е извършено отводняване на училищни мазета и избени помещения на частни домове. В село Негованци са наводнени 6 къщи в ниската част на населеното място. От тях е евакуирано семейство, което е настанено при роднини. Причината за наводнението е големия водосбор от Колош планина над селото. София-град В СДПБЗН към момента са получени над 150 сигнала за наводнена пътна инфраструктура, мазета и избени помещения. На терен работят 12 екипа. Няма застрашени хора. В областите с продължаващи валежи продължава наблюдението на водоемите.", "date": "2017.12.02", "title": "След дъждовете! От МВР: Най-тежка остава обстановката в село Гърляно"}
{"url": "http://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BD%D0%BE%D1%81%D0%B8%D1%82%D0%B5%D0%BB%D1%8F-%D0%BD%D0%B0-%D0%BE%D1%81%D0%BA%D0%B0%D1%80-%D0%B4%D0%B6%D0%B5%D1%84%D1%80%D0%B8-%D1%80%D1%8A%D1%88-%D0%B2-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%BE-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5-news709048.html", "text": "Театралната компания в Сидни съобщи, че е получила оплакване за \"неприлично поведение\" на актьора Джефри Ръш, но неговите адвокати отхвърлиха обвинението, предаде Асошиейтед прес. Подробности за обвинението не бяха разкрити от театъра, в който е работил 66-годишният австралийски носител на награда Оскар. Местните медии обаче пишат, че инцидентът е от периода ноември 2015 г. - януари 2016 г., когато Джефри Ръш е играл в пиесата \"Крал Лир\". Според в. \"Дейли телеграф\", който излиза в Сидни, актриса е обвинила Джефри Ръш, че я е опипвал. Неназован източник казал пред изданието, че заради обвинението театърът повече няма да работи с актьора.", "date": "2017.12.02", "title": "Обвиниха носителя на Оскар Джефри Ръш в \"неприлично поведение\""}
{"url": "http://pik.bg/%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-news709163.html", "text": "Сенатът на Съединените щати прие законопроекта за най-голямата за последните над 30 години данъчна реформа в страната, съобщава ABC. Провеждането на реформата бе едно от основните предизборни обещания на американския президент Доналд Тръмп. Посочва се, че законопроектът е бил подкрепен от 51 сенатори. 49 са били „против“. Нито един от сенаторите-демократи не е подкрепил реформите. Основните положения в законопроекта са свързани с намаляването на данъците за бизнеса.", "date": "2017.12.02", "title": "Сенатът на САЩ прие законопроекта за данъчната реформа"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D0%B2-news709161.html", "text": "Премиерът Бойко Борисов събра спешно финансовия министър Владислав Горанов и здравния - Кирил Ананиев в Министерски съвет, за да обсъдят сигнали за злоупотреби в болниците. Срещата се проведе в Министерски съвет и на нея присъстваха и шефове на служби. На извънредния брифинг след срещата финансовият министър първо даде високата си оценка за повишения кредитен рейтинг на страната ни. \"Добрата новина е, че и светът оценява това, което се случва в българската икономика, във финансовата ни система и страната като цяло, като положително\", подчерта Горанов. Вътрешният министър Валентин Радев резюмира обстановката в страната след падналите проливни дъждове. \"Очакваме до утре сутринта да нямаме проблем с оттоците. По пътищата няма проблеми, няма и проблеми с електроснабдяването\", посочи той. Валентин Радев посочи, че в 16 часа ще има специална пресконференция, на която ще бъдат разкрити финансовите злоупотреби в болниците.", "date": "2017.12.02", "title": "ИЗВЪНРЕДНО В ПИК! Кабинетът с разкрития за сериозна операция заради финансови злоупотреби в болниците (СНИМКИ)"}
{"url": "http://pik.bg/%D0%BF%D0%BE%D0%B4%D0%B4%D1%8A%D1%80%D0%B6%D0%B0%D1%89%D0%B0-%D1%84%D0%B8%D1%80%D0%BC%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-%D0%BF%D0%BE%D0%B5%D0%BC%D0%B0-%D1%89%D0%B5%D1%82%D0%B8%D1%82%D0%B5-%D0%BF%D0%BE-%D0%BA%D0%BE%D0%BB%D0%B8%D1%82%D0%B5-%D1%81%D0%BF%D1%83%D0%BA%D0%B0%D0%BB%D0%B8-%D0%B3%D1%83%D0%BC%D0%B0-%D0%B2%D1%87%D0%B5%D1%80%D0%B0-%D0%B7%D0%B0%D1%80%D0%B0-news709181.html", "text": "От поддържащата участъка около 13-ия км на АМ „Тракия“ фирма „Автомагисрали“ ЕАД, ще поемат всички щети на шофьорите и автомобилите им, които вчера попаднаха във внезапно отворила се дупка на пътното платно, съобщи Би Ти Ви Само за три часа около 15 автомобила се озоваха в аварийната лента със спукани гуми Днес дупката, която се намира в платното в посока Пловдив, е с размери около 100 на 70 см и дълбочина около 15 см. „Ремонтните работи ще започнат всеки момент, чакат се машините“,  заяви Георги Стоянов, отговорник за участъка от страна на „Автомагисрали“ ЕАД. Той увери, че проблемът ще бъде отстранен в най-скоро време, като се надява това да стане преди понеделник, когато се очаква да падне нов сняг. Стоянов призова водачите да карат за повишено внимание и поднесе извиненията на фирмата.", "date": "2017.12.02", "title": "Поддържаща фирма на автомагистрала „Тракия“ поема щетите по колите, спукали гума вчера заради дупката на 13-ия километър"}
{"url": "http://pik.bg/%D0%B8%D0%BC%D0%B0-%D1%81%D0%BF%D0%B0%D1%81%D0%B5%D0%BD%D0%B8%D0%B5-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D0%BE%D0%B1%D0%BB%D0%B5%D0%BA%D1%87%D0%B8%D1%82%D0%B5-%D1%88%D0%B8%D0%BF%D0%BE%D0%B2%D0%B5%D1%82%D0%B5-news709154.html", "text": "Зимният сезон предполага обострянето на дегенеративните ставни заболявания. Под това понятие обикновено човек отнася т.нар. шипове. Те най-често са локализирани в коляното, петите, горните сегменти на гръбначния стълб. Основният симптом е болката. Понякога се появява оток и зачервяване на болното място. Всичко това ограничава двигателната способност. Ограничението е особено силно изразено сутрин, след ставане от сън. Известни са качествата на лука като природно антибиотично и антисептично средство. Освен това той служи и като естествено болкоуспокояващо за травми и болезнени стави. За да си приготвите мехлем срещу шипове по цялото тяло, счукайте една голяма глава стар лук и я поръсете с пудра захар - около 1 супена лъжица. Разбъркайте сместа много добре и я наложете върху парче памучен плат. Покрийте като с компрес болното място и завържете (или бинтовайте), за да се запази стабилно. Преспете така през цялата нощ. За да постигнете желания ефект, правете процедурата 7 вечери подред.", "date": "2017.12.02", "title": "ИМА СПАСЕНИЕ! Ето как да облекчите шиповете"}
{"url": "http://pik.bg/%D0%BF%D0%BE%D1%82%D0%BE%D0%BF-%D0%B8-%D0%B2-%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-%D0%BD%D0%B0%D0%B4-100-%D0%BB%D0%B8%D1%82%D1%80%D0%B0-%D0%B4%D1%8A%D0%B6%D0%B4-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B2%D0%B5-%D0%B4%D0%B5%D0%BD%D0%BE%D0%BD%D0%BE%D1%89%D0%B8%D1%8F-news709166.html", "text": "През цялата нощ продължи наблюдението на реката в Берковица. Там паднаха близо 100 литра на квадратен метър за изминалите 48 часа. Река \"Берковска\" е покачила нивото си с няколко сантиметра, но няма сигнали за наводнени къщи или опасност от преливане, съобщава Нова телевизия. Екипи на общината следят постоянно нивото на реката.", "date": "2017.12.02", "title": "ПОТОП И В БЕРКОВИЦА: Над 100 литра дъжд за последните две денонощия"}
{"url": "http://pik.bg/%D1%87%D1%83%D0%B4%D0%BE-%D1%82%D0%B0%D0%B9%D0%BD%D0%B0-%D1%87%D0%B5%D1%80%D0%BA%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%B8-%D0%BD%D0%B8%D0%BA%D0%BE%D0%BB%D0%B0%D0%B9-%D1%81%D0%B1%D1%8A%D0%B4%D0%B2%D0%B0-%D0%B6%D0%B5%D0%BB%D0%B0%D0%BD%D0%B8%D1%8F-news709155.html", "text": "На територията на община Рила са запазени много параклиси, като всички са построени на места на стари оброчища. Повечето от тях са свързани с интересни легенди и предания. Но един от тях се отличава от останалите. В центъра на квадрата, който чертаят селата Стоб, Мурсалево, Смочево и град Рила, се намира свято място, почитано от хората заради чудотворното изображение на свети Николай Чудотворец. Иконата върши чудеса в едноименния параклис в община Рила. Това свидетелстват не само хората от местното паство, но и всеки, който с вяра е пристъпил към сакралното място. Вече няколко книги за посетители са напълно изписани с благодарности, а хиляди бележки стоят закичени в рамката на иконата до лика на светеца. Бездетни двойки, немощни и болни стари хора, поклонници с най-различни житейски проблеми са записали имената си в книгата за посетители с благодарност към светеца за сторено чудо. „Мястото е много силно и идвам тук, за да се презаредя, чувствам прилив на сили и ме обзема спокойствие. Сякаш намирам отговор на проблемите, които ме терзаят\" - споделят много от посетителите. Те са убедени, че тук, не само близо до иконата на свети Николай, но и в района, желанията се сбъдват, а мечтите стават реалност.  Поклонниците също споделяли, че в съня си са видели самия светец, който им посочва начините за изцеление или техни грешки, които трябва да поправят. „Само св. Николай ми помага в живота. Той е пътеводната ми звезда“, признава Аспарух Дамянов, който е един от най-ревностните доброволци в изграждането на храма и манастирската част около него. „Как ми помага ли? Случвало се е да работя по 10-12 часа на ден и не усещам умора, а вече съм на 65 лазарника. Посветих живота си на свети Никола, работя в негово име и не мога да се оплача от нищо, щом имам хляб, водица и здраве.“", "date": "2017.12.02", "title": "ЧУДО! Тайна черква на Свети Николай сбъдва желания"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news709245.html", "text": "Кресненското дефиле временно ще бъде затворено за движение заради катастрофа. Това съобщиха от пресцентъра на МВР. Пътният инцидент между ТИР и лек автомобил в Креснеското дефиле е станал към 16.30 часа. По първоначални данни, при инцидента няма пострадали, но се налага обезопасяване на пътните платна. Движението през дефилето временно ще бъде преустановено до възстановяването на нормалните условия за движение. Екипи на \"Пътна полиция\" са място.", "date": "2017.12.02", "title": "СТРАШНО! Затварят Кресненското дефиле заради катастрофа"}
{"url": "http://pik.bg/%D0%B1%D0%BE%D1%82%D0%B5%D0%B2-%D1%81%D0%B5-%D1%86%D0%B5%D0%BB%D0%B8-%D0%B2-%D0%B8%D0%B3%D1%80%D0%B0%D1%87-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news709207.html", "text": "В Ботев имат нов фаворит за подсилване на защитата през пролетта. Това е Димитър Пиргов от Левски. 28-годишният футболист от Гоце Делчев изпадна в ролята на дълбока резерва, откакто дойде Делио Роси. За капак Пиргов все още не е подписал нов договор със \"сините\", а сегашният му изтича през лятото. Така от Нова година Димитър ще бъде свободен да преговаря с други отбори. Мениджърът му Милко Бански прави опити да му осигури трансфер в чужбина, но не е сигурно дали такъв вариант ще се осъществи, защото Левски ще иска да избие пари от Пиргов. Затова от Ботев смятат, че са в отлична позиция за подписа на защитника, пише \"Меридиан мач\".", "date": "2017.12.02", "title": "Ботев се цели в играч на Левски"}
{"url": "http://pik.bg/%D1%83%D0%B6%D0%B0%D1%81-3600-%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D1%81%D1%82%D0%B0%D1%80%D1%87%D0%B5%D1%81%D0%BA%D0%B8-%D0%B4%D0%BE%D0%BC-news709185.html", "text": "3600 възрастни у нас чакат за място в старчески дом, показват данни на Националната стратегия за дългосрочна грижа за 2018 – 2021 г. Най-голям наплив има за легло в специализирана институция за хора с психически разстройства, умствена изостаналост и деменция. В края на май 2200 възрастни са били в списъците за влизане в някои от 54-те дома за хора с деменция, психически или ментални проблеми. В същия момент 240 от тези чакащи са били настанени в психиатрични болници. Това са лица, настанени преди повече от година в психиатрия и които нямат нужда от активно лечение. Те не могат да бъдат изписани поради липса на жилище, на близки или роднините им не желаят да се грижат за тях. Според плана в следващите 3 години ще бъдат изградени 6 нови дневни центъра за хора с деменция и още 68 за хора с различни психически разстройства. Изграждането им ще струва над 41 млн. лв., осигурени от оперативна програма „Региони в растеж“.", "date": "2017.12.02", "title": "УЖАС! 3600 на опашка за старчески дом"}
{"url": "http://pik.bg/%D1%83%D1%81%D0%BF%D0%BE%D0%BA%D0%BE%D1%8F%D0%B2%D0%B0-%D1%81%D0%B5-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B5%D0%BB%D0%BE-%D0%B3%D1%8A%D1%80%D0%BB%D1%8F%D0%BD%D0%BE-%D0%BA%D1%80%D0%B0%D0%B9-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news709210.html", "text": "Успокоява се ситуацията в село Гърляно. Това съобщи за Фокус Ивайло Чалъков, експерт „Отбранително мобилизационна подготовка” към Община Кюстендил. По думите му нивото на водата в река Бистрица е започнало да спада преди няколко часа, но все още реката е буйна. Извършени са неотложни аварийно-възстановителни работи с цел да се попречи на водата да навлезе в дворове и къщи. Няма хора в беда, но остава в сила въведеното тази сутрин частично бедствено положение за населеното място. Има залети земеделски площи. Извършено е почистване и заздравяване на мостове над реката. Техниката продължава да работи в отделни участъци. На територията на община Невестино, в село Ваксево са наводнени 6 къщи. Работи се по тяхното отводняване. През селото преминава река Елешница. Няма пострадали хора. В Община Дупница са подадени 9 сигнала за наводнени мазета и дворове на къщи от града и в селата. В село Блатино кална маса е заляла дворовете на 3 къщи. Техника на общинското ВиК дружество се е включила в действията по разчистването. В село Самораново е преляла напоителна канавка и е компрометирана настилката на ул. \"Марков камък\", проблемът е разрешен с помощта на жители от селото, осигурена е техника. Сигнали са получени и за наноси и скални маси по главен път Е- 79. Уведомена е фирмата по поддръжка на главния път и са предприети незабавни действия.", "date": "2017.12.02", "title": "Успокоява се ситуацията в село Гърляно край Кюстендил "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%B2-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B2%D0%B0%D1%80%D0%BD%D0%B0-news709239.html", "text": "67-годишна жена е загинала на място в тежка катастрофа в района на село Калиманци. Инцидентът около 10:00 ч. тази сутрин. 75-годишният водач на лека кола „Фолксваген” - Д.Д. от с. Калиманци, при излизане от десен завой загубил контрол над автомобила и той навлязъл вдясно в банкета. След това колата рязко свила вляво и блъснала странично лек автомобил „Пежо”. На място е загинала пътничка от първия автомобил. Шофьорът „Фолксвагена” е настанен за наблюдение в МБАЛ „Св. Анна” с комоцио. За лечение е настанена и 50-годишна жена от втория автомобил, която е получила фрактура на ребрата. Работата по изясняване на детайлите и обстоятелствата около случая продължава. По случая е образувано досъдебно производство.", "date": "2017.12.02", "title": "ТРАГЕДИЯ! Жена загина в тежка катастрофа край Варна"}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%B1%D1%81%D0%BF-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8%D1%81%D0%BA%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D0%BD%D0%B0-%D0%BF%D0%B5%D1%81-%D0%BF%D1%80%D0%BE%D1%82%D0%B8%D0%B2-%D1%80%D0%B0%D0%B7%D0%BB%D0%B8%D1%87%D0%BD%D0%BE%D1%82%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5-news709223.html", "text": "На днешното заседание на Съвета на ПЕС, което се провежда в Лисабон, лидерът на БСП Корнелия Нинова настоя за обща позиция на ПЕС против различното качество на храните. Това съобщиха от пресцентъра на НС на БСП. “Това ще е конкретен пример, че се борим с неравенствата в ЕС - не само сред гражданите - между бедни и богати, а и като статус на различните държави-членки”, заяви в речта си към левите лидери от Европа Нинова. По думите ѝ България ще поеме председателството в този ключов момент, когато ще говорим за напускането на Великобритания, за бежанската криза, за пътя, по-който трябва да вървим, за бюджета в следващия програмен период. „Ние, българските социалисти, заедно с всички вас, изработихме своя визия за бъдещето на Европа, която се казва „Повече социална Европа за хората”, и направихме така, че в българския парламент тази наша визия да бъде включена в общото решение на парламента, с което се приема програмата за бъдещото председателство на ЕС от 1 януари. Тоест, ние имаме своя първи реален успех в налагането на социалния стълб“, каза още Нинова. По думите ѝ този социален стълб обръща внимание на това, че всеки опит да се ограничи ЕС само до общия пазар, води до подкопаване на устоите му, защото те са социалните права, справедливост, равенство, благополучие на гражданите. Според Нинова налаганата икономическа политика през последните години е превърнала гражданите от обекти в субекти, от цел на икономиката - в нейно средство. „Безработицата и липсата на перспектива пред много европейски граждани остава проблем. 17 млн. младежи са без работа днес. И аз споделям казаното от г-н Тимерманс, че младите са бъдещето и на тях трябва да обърнем внимание. Но нека не разговаряме сами със себе си за бъдещето на младите, а да разговаряме с тях за тяхното бъдеще. Те трябва да участват във вземането на решенията“, каза председателят на БСП. Корнелия Нинова заяви още, че очевидно трябва да променим Европа, за да я спасим. „Тази промяна не изисква да измислим нещо генерално ново. Просто трябва да се върнем там, откъдето тръгна Европа – от нейните изконни ценности – солидарност, справедливост и равни възможности за всеки европейски гражданин“, завърши лидерът на БСП.", "date": "2017.12.02", "title": "Лидерът на БСП Корнелия Нинова иска позиция на ПЕС против различното качество на храните"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D0%B0%D1%82%D0%B5-%D0%BD%D0%B8%D0%BA%D0%BE%D0%BB%D0%B0%D0%B9---%D0%B4%D0%B0-%D0%BF%D0%BE%D0%B1%D0%B5%D0%B4%D0%B8-%D1%80%D0%B0%D0%BA%D0%B0-%D0%BD%D0%BE-%D0%B4%D0%B0-%D0%BF%D0%BE%D0%B3%D1%80%D0%B5%D0%B1%D0%B5-%D0%B4%D1%8A%D1%89%D0%B5%D1%80%D1%8F-%D1%81%D0%B8-news707274.html", "text": "Само месец след 77-ия си рожден ден на 18 ноември Бате Николай се изправи срещу най-ужасяващия удар от съдбата, която години наред го бичува безжалостно с нещастия. Беловласият мъж откри безжизнената Надежда, увиснала на една от вратите в дома й. \"В шок съм, не знам къде се намирам. Открих най-любимото си същество обесено. Преди два месеца Надето се прибра от Франция. Тя беше професор в елитна академия в Тулуза, преподаваше театрално осветление и компютърна анимация. Обичаше ме най-много от всички. Чудно си изкарахме последните седмици, сега като се замисля, последните ми мигове с нея отлетяха толкова бързо...\", с разтреперан глас призна пред \"Ретро\" потъналият в скръб баща. Преди да се обеси, Надежда оставя предсмъртно писмо и имената на 15 свои приятели и близки, които държи да присъстват на погребението й. Пред никого от посочените в списъка обаче Николаева не се издала, че смята да сложи край на живота си. Приятелят й също не подозирал. През по-голямата част от годината с Надежда живеели разделени, тъй като тя преподаваше в театрална академия в Тулуза, но последните два месеца били неразделни. Разбирали се добре, младият мъж уважавал и Бате Николай и той все подкачал двамата кога ще го направят зет и дядо. \"Сега и момчето е в шок. С поведението си Надето по никакъв начин не му е подсказала какви са намеренията й\", допълва очуканият от живота актьор. И обезверен повдига безпомощно рамене на каръка си, в чиято гибелна хватка е попаднал открай време. Точно преди десет години големият актьор, който винаги е вярвал, че всяка болест може да бъде победена със смях и усмивка, чу най-страшната диагноза - рак. По време на операцията докторите вадят от него тумор колкото детски юмрук. Е, пребори рака и точно живна, но от коварното заболяване издъхна един от най-близките му приятели - клоунът Марин Неделчев-Роко. Преди две години синът на Бате Николай, Стефан, също се изправи очи в очи със смъртта. При кървавите атентати в Париж френската му приятелка Алис бе улучена с два куршума в таза и в гърба. Оцеля след седемчасова операция и се размина с парализа на гръбнака. Миналото лято пък самият Бате Николай едва не загуби живота си. Кръвожаден изрод го преби брутално на гарата във Вакарел. На 22 юли на здрачаване култовият водещ на някогашното тв предаване \"Захарно петле\" чакал влака от София, извергът го измъкнал от колата със свирепи крошета, бутнал го на земята, при което актьорът си ударил главата в асфалта и за миг изгубил съзнание. После нападателят мъкнал като чувал безпомощния 76-годишен мъж, като не спирал да му нанася тежки удари. Скоро след този инцидент бездомно куче откъсна парче месо от крака на любимеца на децата, та го кърпиха в \"Пирогов\" чели 6 часа. На легло в най-известната лечебница в София Бате Николай посрещна и тази година болен от тежък грип. В началото на лятото прокобата отново напомни за себе си - Николаев бе няколко дни в медикаментозна кома след сблъсък на неговия автомобил с грамаден джип над софийското село Вакарел. \"Не знам дали има жива твар, преживяла толкова, колкото аз преживях в последно време. А сега и това с Надето... Ами остава просто някой да ме гръмне и това е!\", безсилен е пред нещастията Бате Николай.", "date": "2017.12.02", "title": "САМО В ПИК И \"РЕТРО\"! Проклятието на Бате Николай - да победи рака, но да погребе дъщеря си!"}
