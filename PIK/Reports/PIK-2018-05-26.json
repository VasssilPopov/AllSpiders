{"url": "http://pik.bg/5-%D0%B7%D0%B2%D0%B5%D0%B7%D0%B4%D0%BD%D0%BE-%D0%B8%D0%B7%D0%B3%D0%BD%D0%B0%D0%BD%D0%B8%D0%B5-%D0%B2-%D0%B4%D1%83%D0%B1%D0%B0%D0%B9-%D0%B1%D1%80%D0%B5%D0%BD%D0%B4%D0%BE-%D1%81-%D0%B8%D0%BC%D0%B5%D0%BD%D0%B8%D0%B5-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%BE%D1%81%D1%82%D1%80%D0%BE%D0%B2-%D0%BF%D0%B0%D0%BB%D0%BC-%D0%B4%D0%B6%D1%83%D0%BC%D0%B5%D0%B9%D1%80%D0%B0-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D0%BA-news752839.html", "text": "Кралят на кокаина Евелин Банев-Брендо се е подготвял хладнокръвно и методично за момента, в който ще бъде осъден в България и ще трябва да се превърне в беглец от правосъдието. Смята се, че тополовградският тарикат се е изнесъл в Дубай седмици преди да бъде окончателно осъден на 6 години затвор за пране на пари от Върховния касационен съд. В края на април Брендо бе признат за виновен на пране на 21 милиона лева, за които се смята, че са добити от трафик на кокаин. Банев разработвал план за изчезването си още от миналата пролет. През есента пък Брендо съумял да прехвърли голяма част от богатството си чрез офшорни фирми в Дубай, твърди столичен таблоид. Банев е закупил с посредничеството на друг укриващ се в емирството роден мафиот просторна къща на изкуствените острови. Имотната инвестиция, която се измерва в 6-цифрена сума, както и банковите му авоари в местни финансови институции, му гарантирали безпроблемен живот в Дубай, където рискът да бъде заловен от Интерпол и предаден на правосъдието в България, е нищожен. Публична тайна е, че Дубай е убежище на мафиоти с много пари от цял свят, стига да не са серийни убийци. Там властите си затварят очите за миналото им, тъй като те харчат богатството си на тяхна територия. В емирството от години се укриват дупнишките мафиоти братя Галеви, както и финансовият аферист Иван Танев - Универсалния. Сподели:", "date": "2018.05.26", "title": "5-ЗВЕЗДНО ИЗГНАНИЕ В ДУБАЙ! Брендо с имение на изкуствения остров Палм Джумейра! Кралят на кокаина подготвял бягството си от година"}
{"url": "http://pik.bg/%D0%B3%D1%80%D0%BE%D0%B7%D0%BD%D0%BE-%D0%B2%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D1%80%D1%83%D0%B3%D0%B0%D1%85%D0%B0-%D0%B8%D0%B7%D0%BB%D0%BE%D0%B6%D0%B1%D0%B0%D1%82%D0%B0-%E2%80%9E%D0%B7%D0%B0-%D0%B1%D1%83%D0%BA%D0%B2%D0%B8%D1%82%D0%B5%E2%80%9D-%D0%B2-%D1%81%D0%BE%D1%84%D0%B8%D1%8F-news753033.html", "text": "Информационните табла, поставени в Градската градина в София пред Народния театър „Иван Вазов”, са надраскани с нецензурни надписи . Върху информационните табла, разположени по алеите на парка, се представя изложбата на Фондация „Ценности” „ За буквите – Кирилицата в съвременното българско изкуство ” с включени произведения на 30 пловдивски художници. Таблата показват буква от родната азбука през погледа на различните автори. Изложбата беше открита още на 14 май по повод най-българския празник – 24 май, Ден на славянската писменост и култура, и продължава по програма до 28 май. Вандалският акт обаче слага преждевременно край на изложбата, посочва БГНЕС. Сподели:", "date": "2018.05.26", "title": "ГРОЗНО! Вандали поругаха изложбата „За буквите” в София"}
{"url": "http://pik.bg/%D0%BD%D0%B5-%D1%81%D0%BF%D0%BE%D0%B4%D0%B5%D0%BB%D1%8F%D0%B9%D1%82%D0%B5-%D1%82%D0%B5%D0%B7%D0%B8-4-%D0%BD%D0%B5%D1%89%D0%B0-%D1%81-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B8%D1%82%D0%B5-%D1%81%D0%B8-news753041.html", "text": "Когато сте млади, искате да разкажете в детайли всичко от личния си живот, но в зряла възраст не е толкова препоръчително. Ето няколко неща, които трябва да запазите за себе си и да държите далеч от ушите на приятелките си: Не споделяйте лични неща от живота на партньора си. Това може да подкопае доверието му във вас. Имайте предвид, че по природа мъжете са доста затворени същества и споделянето за тях означава много. Пазете само за себе си всеки конфликт. Недейте да споделяте за всеки ваш спор, защото така приятелите ще започнат да се бъркат в живота ви. Ако се карате често или поне така представяте нещата на приятелите си, те ще решат, че този човек не е за вас. Много неща могат да се разберат само от двама души, така че невинаги е правилно да търсите съвет, вместо да опитате да решите проблема сами. Интимните детайли също са тема табу. Хубаво е да споделите, ако сте доволна и щастлива с партньора си или да разкажете за приятната изненада от последния уикенд. Но не навлизайте надълбоко в интимните преживявания. Не летете прекалено нависоко, дори и сред най-близките. Дори и да сте на седмото небе с човека до вас, може неволно да събудите чуждата ревност, като се хвалите постоянно. Спомнете си, когато сте били сами и отчаяни от любовта, дали бихте могли да запазите отношенията си с приятелка, която толкова много се е дистанцирала от вашите проблеми и се радва на собственото си щастие? Сподели:", "date": "2018.05.26", "title": "Не споделяйте тези 4 неща с приятелките си"}
{"url": "http://pik.bg/%D0%B2%D0%B0%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-news753071.html", "text": "Най-добрият български тенисист Григор Димитров ще изиграе първия си мач на Ролан Гарос 2018 в неделя от 12:00 часа наше време. Срещата ще се състои на Централния корт \"Филип Шатрие\" в Париж. Той е четвърти поставен в основната схема и първият му противник ще бъде Виктор Троицки. Това ще е шести двубой помежду им, като засега хасковлията води с 3:2 победи, а спечели и последният им мач в зала в София през 2017 година. През 2016-а обаче в единствения им дуел на клей, и то пак в 1 кръг на Ролан Гарос, Троицки спечели драматично в пет сета. Също преди две години в Сидни на открити твърди кортове е другата победа на сърбина, а иначе през 2016-а в Бризбейн Григор излезе победител отново, както и при първата им среща през 2012-а в Базел (зала), акцентира \"Новспорт\". Сподели:", "date": "2018.05.26", "title": "Важна информация за Григор Димитров"}
{"url": "http://pik.bg/%D0%BF%D0%BE%D0%BB-%D0%BC%D0%B0%D0%BA%D0%BA%D0%B0%D1%80%D1%82%D0%BD%D0%B8-%D0%BF%D0%BE%D0%B7%D0%B2%D0%BE%D0%BB%D0%B8-%D1%85%D0%B8%D1%82-%D0%BD%D0%B0-%E2%80%9E%D0%B1%D0%B8%D0%B9%D1%82%D1%8A%D0%BB%D1%81%E2%80%9C-%D0%B4%D0%B0-%D0%B1%D1%8A%D0%B4%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD-%D0%B7%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82-news752960.html", "text": "Пол Маккартни даде благословията си хитът \"With a Little Help from My Friends\" на \"Бийтълс\" да бъде използван за благотворителност в полза на Националната здравна служба на Великобритания, съобщи Контактмюзик. 75-годишният певец и композитор пусна хитовата песен заедно с останалите членове на бандата преди 51 години . Сега песента вероятно отново ще изкачи върховете на класациите , тъй като ще бъде използвана като благотворителен сингъл във връзка с честването на 70-годишнината на Националната здравна служба на Великобритания. Със сър Пол се свързали от телевизия Ай Ти Ви, за да получат разрешение да използват песента , която ще бъде презаписана с участието на известни певци, съобщава БТА. Американският продуцент Тимбаланд ще участва в осъществяването на проекта . Смята се, че в презаписването на песента ще участват \"Скрипт\", Алеша Диксън, Гай Гарви от \"Елбоу\", Рита Ора, Джеси Джей и \"Ю Би форти\". Възможно е новият й запис да е също с участието на Крис Мартин и \"Колдплей\", \"Литъл микс\", Роби Уилямс и Оли Мърс. Сподели:", "date": "2018.05.26", "title": "Пол Маккартни позволи хит на „Бийтълс“ да бъде използван за благотворителност"}
{"url": "http://pik.bg/%D1%81%D0%BA%D0%BE%D0%BA%D1%8A%D1%82-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D1%83%D0%B4%D1%80%D1%8F-%D1%82%D1%83%D1%80%D0%B8%D0%B7%D0%BC%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news753001.html", "text": "Повишаващите се цени на горивата в Гърция може да се отразят негативно на туризма в страната, в това число и на българите, които масово препочитат да отмарят в южната ни съседка през лятото, съобгщава БНР. Ако правителството не намали веднага акциза върху петролните продукти, по островите цената може да достигне дори до две евро и половина за литър, заяви председателят на собствениците на бензиностанции Георгиос Асматоглу. Според него няма спекулации с цените, а те са резултат от високите транспортни разходи до островите и кризата за петрола в света. От туристическия бранш, където очакват много силен сезон тази година, също призоваха правителството за спешна реакция, защото високите цени на бензина ще се отразят на туристопотока. Съобщава се, че туристи с предварителни резервации това лято изчакват до последно да се успокоят цените на бензина и след това потвърждават почивки на островите. Днес цената на безоловния бензин в континентална Гърция се движи между 1,70 евро с максимални стойности до 1,85 евро. Гърците са недоволни не само от високите цени на бензина, но очакват да се повишат цените на стоки и услуги, които са свързани с по-скъп транспорт. Сподели:", "date": "2018.05.26", "title": "Скокът на цените на горивата в Гърция удря туризма в страната"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%B3%D1%80%D0%BE%D0%B9%D1%81%D0%BC%D0%B0%D0%BD-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D1%82%D1%8A%D1%80%D1%81%D0%B8%D0%BC-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B8-%D0%B2-%D0%BF%D0%BE%D0%BB%D0%B7%D0%B0-%D0%B7%D0%B0-%D0%BD%D0%B0%D1%80%D0%BE%D0%B4%D0%B8%D1%82%D0%B5-%D0%BD%D0%B8-%D0%B2%D0%B8%D0%B4%D0%B5%D0%BE-news753119.html", "text": "\"Политиците сме длъжни да търсим компромиси, които носят полза за народите ни – сигурност, младите хора да остават в региона, да се развиваме. Това е възможно само в мирни условия\", каза министър-председателят Бойко Борисов при срещата си с украинския премиер Володимир Гройсман. \"Транспортните връзки свързват хората, помагат им да се разбират по-добре и да осъзнаят, че има много повече общи неща помежду им, отколкото разлики\", добави Борисов, цитиран от правителствения пресцентър. \"Съгласен съм с Вас, че трябва да осигурим инфраструктурата между двете държави и съм отворен за нови проекти, които ще улеснят връзките ни\", каза Гройсман. По време на срещата бяха обсъдени възможностите за сътрудничество и в образованието, което позволява развитие на младите хора и е шанс за взаимно опознаване на народите. Сподели:", "date": "2018.05.26", "title": "Борисов пред Гройсман: Политиците търсим компромиси в полза за народите ни (ВИДЕО)"}
{"url": "http://pik.bg/%D1%83%D0%B6%D0%B0%D1%81-%D0%BD%D0%B0-%D1%80%D0%B5%D0%BB%D1%81%D0%B8%D1%82%D0%B5-%D0%B2%D0%BB%D0%B0%D0%BA%D1%8A%D1%82-%D1%81%D0%BE%D1%84%D0%B8%D1%8F-%D0%B2%D0%B0%D1%80%D0%BD%D0%B0-%D1%83%D0%B1%D0%B8-%D1%87%D0%BE%D0%B2%D0%B5%D0%BA-news753126.html", "text": "Пътническият влак от София за Варна е блъснал и убил човек, който е скочил на релсите след гарата в Плевен. Това се е случило около 2:00 часа през нощта снощи, съобщи очевидец за новини.бг. Заради тежкия жп инцидент се е наложило пътниците да чакат близо три часа блокирани във влака. На място бързо са пристигнали полицейски екипи и линейка. Дори е бил направен опит блъснатият да бъде реанимиран, но за съжаление е починал. Сподели:", "date": "2018.05.26", "title": "УЖАС НА РЕЛСИТЕ! Влакът София-Варна уби човек"}
{"url": "http://pik.bg/%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D0%BE%D1%82%D0%B5%D0%B2-%D0%B2%D1%80%D0%B0%D1%86%D0%B0-%D0%B8-%D0%B4%D0%BE%D0%BC%D0%BE%D0%B2%D1%87%D0%B8%D0%B9%D1%81%D0%BA%D0%B8-news753085.html", "text": "Ботев (Враца) няма да прави мащабна селекция за предстоящото си участие в Първа лига, но за сметка на това треньорът Сашо Ангелов възнамерява да привлече някои опитни играчи. Сред тях е и юношата на Левски - Валери Домовчийски, който през изминалата вече кампания се състезаваше с екипа на Верея, но договорът му изтече. Нападателят вече е разговарял с треньора на врачани, като му е дал съгласие да подпише с отбора, но при условие, че не си уреди трансфер в чужбина. Името на Домовчийски е спрягано и за бъдещия участник във Втора лига - Арда (Кърджали), но до подобен трансфер едва ли ще се стигне, пише \"Топспорт\". Сподели:", "date": "2018.05.27", "title": "\"ДА\" между Ботев Враца и Домовчийски!?"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%BC%D0%BB%D0%B0%D0%B4%D0%B8%D1%8F%D1%82-%D0%B0%D1%82%D0%B0%D0%BD%D0%B0%D1%81-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB-%D1%81%D0%BB%D0%B5%D0%B4-%D0%BB%D1%8E%D0%B1%D0%BE%D0%B2%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%BD%D0%B8%D0%BC%D0%BA%D0%B8-news753124.html", "text": "26-годишният Атанас, който около 18:30 ч. тази вечер се самоуби след скок от 7-ия етаж на бл. 100 в жк „Меден рудник“, се е скарал жестоко с приятелката си преди инцидента, предава Флагман.бг. Днес следобед в разгара на скандала тя си събрала багажа и казала, че ще го напусне, разказаха жители на блока. Те са категорични, че Атанас не е употребявал нито алкохол, нито наркотици. Младият мъж живеел отскоро в това жилище, бил изключително добър и отзивчив човек, казаха съседите му, които са шокирани от новината за смоубийството. Току-що тялото на младия бургазлия бе откарано в Катедра „Съдебна медицина“. В момента полицаи разпитват приятелката му, както и млад мъж, който влетя в блока около 19 ч. и не вярваше, че нещо се е случило с Атанас. Сподели:", "date": "2018.05.26", "title": "ДРАМА В БУРГАС! Младият Атанас се самоубил след любовен скандал (СНИМКИ)"}
{"url": "http://pik.bg/%D0%BD%D0%B5-%D0%B2%D0%B8-%D1%81%D0%B5-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D0%B0%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BB%D0%B8-%D1%81%D1%82%D0%B5-news753055.html", "text": "Приятелките ви постоянно коментират колко готин е еди-кой си мъж и как биха му скочили веднага – без значение дали е недостижима екранна звезда или сладурът от фитнеса. Но вие не изпитвате никакво привличане нито към всепризнатите световни секссимволи, нито към мъжкарите наоколо. Асексуални ли сте? Според Asexual Visibility and Education Network „асексуален е човек, който не изпитва никакво сексуално привличане“, пише тялото.бг. Изглежда просто, но асексуалността често е обърквана с ниско либидо, което е клинична диагноза и може да бъде предизвикана от куп различни медицински причини (депресия, преумора, лошо сексуално изживяване и т. н.) За разлика от ниското либидо, асексуалността не е медицинско състояние, т. е. тя не трябва и не може да бъде лекувана, твърди Кристен Лила, сертифициран секстерапевт и лектор по сексуално образование в Небраска. Асексуалността е сексуална ориентация, също като хетеросексуалността, бисексуалността и хомосексуализма. „Като цяло асексуалността се появява по същото време, както останалите сексуални ориентации... по време на пубертета. Този тип хора често не намират начин да обяснят своята липса на сексуално привличане, докато не станат възрастни. Те излизат с други хора и се опитват да бъдат интимни с тях, но просто нещо им липсва. След като се образоват по темата и се „диагностицират“, изпитват голямо облекчение, защото вече разбират какво всъщност вътрешно ги тревожи“, коментира Лила. Да, асексуалните хора излизат по срещи. Сексуалното привличане не е едно и също с романтичното, категоричен е Ерик Гарисън, клиничен сексолог и професор в колежа „Уилям и Мери“. „Съществуват митове, че асексуалните хора се страхуват от връзки или че им липсват хормони. Разгледайте нещата по следния начин: Ако трябва да направите списък с нещата, които ви привличат в партньора, той няма да започне с това с какво точно ви възбужда. Ние сме привлечени към другите по редица причини – чувство за хумор, усещане за сигурност, решителност, интелект. Същото важи и за асексуалните хора“, обяснява професорът. Асексуалните хора правят секс и могат да изпитват оргазъм. Асексуалността не означава автоматично, че сексът не е част от живота на този тип хора. „Асексуален човек може да прави секс, ако пожелае. Дори да не изпитва сексуално привличане, той може да поиска интимност с цел физическо освобождаване или създаване на близост с партньора. В някои случаи участието му може да бъде единствено да достави удоволствие на половинката си. Имайте предвид, че сексът носи удоволствие и на асексуалните хора и те като останалите може да получат оргазъм“, допълва Лила. „Човек, който се идентифицира като асексуален, може и да мастурбира. Бих казал, че 5-7 от всеки 10 мои асексуални пациенти го правят. Това може да изглежда объркващо, но не забравяйте, че оргазмът носи много ползи – и психически, и физически“, споделя професор Гарисън. Сподели:", "date": "2018.05.26", "title": "Не ви се прави секс. Асексуални ли сте?"}
{"url": "http://pik.bg/%D0%B4%D0%BE-%D1%87%D0%B0%D1%81%D0%BE%D0%B2%D0%B5---%D1%87%D0%B5%D0%BB%D1%81%D0%B8-%D1%83%D0%B2%D0%BE%D0%BB%D0%BD%D1%8F%D0%B2%D0%B0-%D0%BA%D0%BE%D0%BD%D1%82%D0%B5-%D0%B8-%D0%B2%D0%B7%D0%B8%D0%BC%D0%B0-news753058.html", "text": "Челси се очаква в следващите часове официално да обяви назначението на Маурицио Сари за нов мениджър на отбора. Той ще замени на поста Антонио Конте, който ще бъде уволнен, тъй като настоящият му договор с лондонския клуб е до 30 юни 2019 година. Конте ще получи компенсация в размер на 9,6 милиона паунда, за да се раздели преждевременно с Челси, пише Гонг.бг. Представителите на Сари - Алесандро Пелегрини и Фали Рамадани пътуваха до Лондон в петък. Те уточниха последните детайли с ръководството на Челси относно четиригодишния договор на специалиста. Двете страни проведоха 7-часов разговор в Лондон вчера, на който са уточнени детайлите по споразумението. Заплатата на Сари в Челси ще бъде в размер на 5,3 милиона паунда на сезон. На срещата от страна на Челси е присъствала Марина Грановская, която е дясната ръка на собственика на клуба Роман Абрамович. Руският милиардер е поставил условие пред нея договорът със Сари да бъде подписан до края на уикенда или най-късно в понеделник. Наполи преди няколко дни назначи Карло Анчелоти за нов треньор на отбора, но Маурицио Сари продължава да има договор с италианския клуб до лятото на 2020 година. Челси ще трябва да плати освобождаващата клауза, която е записана в неговия договор. Тя възлиза на 8 милиона евро. Антонио Конте изведе Челси до титлата през първия си сезон 2016/2017. През изминалата кампания \"сините\" спечелиха Купата на Англия, отпаднаха на осминафиналите на Шампионската лига и завършиха на пето място в първенството, като по този начин не успяха да се класират за Шампионска лига. Сподели:", "date": "2018.05.26", "title": "До часове - Челси уволнява Конте и взима..."}
{"url": "http://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D0%B0%D0%BD%D0%B4%D0%B0%D0%BB-%D0%BF%D0%BE%D0%B2%D1%80%D0%B5%D0%B4%D0%B8-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%B0-%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%B0%D1%82%D0%B0-%D0%BD%D0%B0-%D0%B8%D0%BB%D1%8F-%D1%80%D0%B5%D0%BF%D0%B8%D0%BD-%E2%80%9E%D0%B8%D0%B2%D0%B0%D0%BD-%D0%B3%D1%80%D0%BE%D0%B7%D0%BD%D0%B8-%D1%83%D0%B1%D0%B8%D0%B2%D0%B0-%D1%81%D0%B8%D0%BD%D0%B0--news752996.html", "text": "В Москва е задържан мъж, повредил известната картина на Иля Репин „Иван Грозни убива сина си“, съобщава РИА Новости, цитирани от „Фокус“. Прессекретарят на МВР на Русия Ирина Волк поясни, че на 25 май в 21:00 часа вечерта сътрудниците на Третяковската галерия, където произведението се съхранява, са подали сигнал в полицията, съобщавайки за повредата. „Пристигналите на място сътрудници на полицията задържат гражданин, който с метален стълб от огражденията разбива стъклото на картината и поврежда платното. Мъжът е задържан“, разяснява Волк. Тя допълни, че срещу извършителя е повдигнато обвинение  за „унищожаване или повреждане на обектите от културното наследство“. Картината на Иля Репин \"Иван Грозни убива сина си\" от 1885 г. е на историческа тематика и изобразява сцената, когато първият руски цар Иван Грозни в изблик на гняв е нанесъл смъртоносен удар с жезъл на своя син Иван Иванович. Сподели:", "date": "2018.05.26", "title": "Жесток скандал! Вандал повреди оригинала на картината на Иля Репин „Иван Грозни убива сина си“ в Третяковската галерия"}
{"url": "http://pik.bg/%D0%B2%D0%B5%D1%87%D0%BD%D0%B8%D1%8F%D1%82-%D0%B5%D1%80%D0%B3%D0%B5%D0%BD-%D1%85%D1%8E-%D0%B3%D1%80%D0%B0%D0%BD%D1%82-%D1%81%D0%B5-%D0%B2%D0%B5%D0%BD%D1%87%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%BD%D0%B8%D0%BC%D0%BA%D0%B8-news753036.html", "text": "Известният британски актьор Хю Грант се венча за пръв път в Лондон за приятелката си Ана Ебърстийн в рамките на скромна гражданска церемония, предаде Ройтерс. Снимки на 57-годишния \"вечен ерген\" и на бившата шведска телевизионна продуцентка се появиха на страниците на британските вестници. На тях се вижда как Грант и Ебърстийн напускат гражданско отделение в квартал Челси и позират пред фотографите, заедно с малка група от членове на семействата им. Хю носеше тъмносин костюм, а Ана - синя риза и бяла мини пола. Заявление за сключване на граждански брак беше подадено в кметството на Кенсингтън и Челси в западен Лондон, където двойката притежава къща. В съответствие с британските закони заявлението беше публикувано три седмици преди събитието. За 57-годишния актьор, спечелил световна слава с участието си във филма \"Четири сватби и едно погребение\", това е първа сватба. Грант и Ебърстийн са двойка от 6 години. Тя го е дарила с три деца, съобщава БТА. Неговата 39-годишна съпруга е разведена. Тя е бивша продуцентка на телевизия И Ес Пи Ен, а сега работи за шведския бранд за детско облекло \"Ейс енд Ми\". Наричан вечния ерген от британските медии, Грант поддържаше следени отблизо от таблоидите любовни връзки с британската актриса и манекенка Лиз Хърли и продуцентката Джемайма Голдсмит. Той има също две деца от китайската актриса Тинглан Хонг. Няколко месеца преди да навърши 50 години, Грант заяви, че се страхува, че ще остане стар, тъжен и самотен мъж. Сподели:", "date": "2018.05.26", "title": "\"Вечният ерген\" Хю Грант се венча в Лондон (СНИМКИ)"}
{"url": "http://pik.bg/%D1%82%D0%BE%D1%88%D0%BA%D0%BE-%D0%BD%D0%B5%D0%B4%D0%B5%D0%BB%D0%B5%D0%B2-%D1%81-%D0%BD%D0%B5-%D0%BA%D1%8A%D0%BC-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news753068.html", "text": "Трансфер на Тодор Неделев в Лудогорец няма да има, макар че разградчани бяха в напреднали преговори с Ботев и футболиста, твърди \"Меридиан Мач\". Техничарят обаче е отрязал мераците на \"орлите\", като в крайна сметка е решил, че в България ще играе само за \"канарчетата\". По-вероятно е Неделев да си пробва късмета в чужбина, след като веднъж вече не му провървя в германския Майнц 05. ЦСКА също се интересуваше от национала, а преди време и Левски, но преговори със сигурност няма да бъдат водени. Не е тайна обаче, че Лудогорец силно желаеше Неделев, което потвърди и треньорът на \"орлите\" - Димитър Димитров. Сподели:", "date": "2018.05.26", "title": "Тошко Неделев с \"НЕ\" към Лудогорец?"}
{"url": "http://pik.bg/%D0%BF%D1%83%D1%82%D0%B8%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D1%81%D0%B4%D1%8A%D1%80%D0%B6%D0%B0%D0%BD%D0%BE%D1%81%D1%82-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news753125.html", "text": "Президентът на Русия Владимир Путин в събота призова всички страни замесени в ситуацията около Северна Корея да покажат сдържаност, докато министър-председателят на Япония Шиндзо Абе заяви, че е жизненоважно Пхенян да се отърве напълно от своите ядрени оръжия, съобщава Ройтерс, цитирана от \"Фокус\". Путин също така заяви, че е важно търпеливо да се потърси решение с Япония, което ще позволи на двете държави най-накрая на сключат мирен договор помежду си, който ще отрази стратегическите интереси и на двете. Сподели:", "date": "2018.05.26", "title": "Путин призова за сдържаност по отношение на Северна Корея"}
{"url": "http://pik.bg/%D1%88%D0%BE%D1%84%D1%8C%D0%BE%D1%80%D1%81%D0%BA%D0%B0-%D1%81%D1%82%D0%B0%D1%87%D0%BA%D0%B0-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D1%82%D0%BC%D0%B5%D0%BD%D0%B8-%D0%BD%D0%B0%D0%B4-100-%D0%BF%D0%BE%D0%BB%D0%B5%D1%82%D0%B0-news753000.html", "text": "Най-малко 115 самолетни полета бяха отменени вчера на територията на Бразилия заради дефицит на авиационно гориво, възникнал в резултат на общонационалната стачка на шофьорите на тежкотоварни автомобили. Това съобщи местното издание \"Глобо\", цитирано от ТАСС. Според вестника от възникналата ситуация е засегната работата на 12 летища, в това число на столичното. Мнозинството от отменените полети са на авиокомпаниите \"Латам\" и \"Азул\". Очаква се и през днешния ден авиопревозвачите да не могат да изпълняват ангажиментите си към пътниците. Доставки на керосин ще могат да бъдат организирани в най-добрия случай в рамките на 24 часа. Стачката на шофьорите започна в понеделник, след като държавната нефтена компания \"Петробраз\" обяви, че повишава цените на дизеловото гориво. В акциите из цяла Бразилия участваха над милион души. Протестите доведоха до дефицит на основни стоки: в много бразилски градове има недостиг на бензин, дизел и някои хранителни продукти. Кметството на град Сао Пауло и властите в щата Пернамбуко дори обявиха извънредно положение заради създалата се ситуация. Президентът Мишел Темер реши да изпрати силите на реда да разпръснат участниците в протестната акция. По думите му мнозинството от стачниците са приели условията на споразумението, което беше сключено в четвъртък между синдикатите и правителството. Но, заяви президентът, \"радикално настроено малцинство\" им пречи да разблокират автомагистралите. Сподели:", "date": "2018.05.26", "title": "Шофьорска стачка в Бразилия отмени над 100 полета"}
{"url": "http://pik.bg/%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%BA%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BF%D0%B0%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D1%82%D0%BE%D0%B7%D0%B8-%D0%BF%D1%8A%D1%82-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%BE%D1%80%D1%85%D0%B0%D0%BD-%D0%BC%D1%83%D1%80%D0%B0%D0%B4--news753072.html", "text": "Скандалната певица Сузанита сложи по 400 кубика силикон със всяка гърда с одобрението на майка си. Вчера тя качи снимка, на която сутиенът й разкрива щедра гледка. Коментарите не закъсняха, а повечето от тях се чудеха как е възможно момиче, което още няма пълнолетие, да си слага силикон. Операцията се осъществила с писменото съгласие на майка й и на баща й. Така Сузанита потърсила услугите на пластичен хирург с идеята да стане истинска изкусителка. Ефектът от силикона обаче бе обратен и обществото отново се изправи срещу наследницата на Орхан. Впечатление прави, че освен в гърдите, подобрения има и в устните, пише „Телеграф“. Сподели:", "date": "2018.05.26", "title": "НЯМА СПИРКА! Сузанита пак скандализира - ето какво направи този път щерката на Орхан Мурад (СНИМКА)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%80%D0%BE%D0%B4%D0%BD%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0-%D1%81%D0%B8-%D0%BE%D0%B1%D1%8F%D0%B2%D0%B8-%D1%82%D0%B0%D1%80%D0%B8%D1%84%D0%B0%D1%82%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D1%87%D0%B0%D1%82-%D0%BD%D0%B0-%D0%B9%D0%BE%D0%B0%D0%BD%D0%BD%D0%B0-%D0%B7%D0%B8%D1%81%D0%B0%D0%BA%D0%B8-%D1%81%D0%B0%D0%BC-news752857.html", "text": "След като се появиха снимки от уебкамери, на които голата плеймейтка Йоанна Зисаки е поставила ръка между краката си, лъснаха и скандални чатове на силиконовата блондинка. Предполага се, че те са между луксозната участничка в \"Мис Плеймейт\" 2014, която преди две години цъфна на корицата на \"Плейбой\", и потенциален клиент. На чат в социалната мрежа \"Фейсбук\" двамата се уговарят да се видят на вечеря с щастлив край, като се споменава и цената на услугата. В днешното издание на светското предаване на ПИК TV ще научите още колко струва на кралицата брака между принц Хари и Меган Маркъл, плюс всичко най-любопитно около сватбата на годината в цифри и факти, защо новинарят Богомил Грозев заживя в нощните барове, кой е мъжът, с когото папараците на \"Ретро\" щракнаха Златка Райкова и още звездни клюки. Сподели:", "date": "2018.05.26", "title": "ЕКСКЛУЗИВНО В ПИК TV! Родна плеймейтка си обяви тарифата! СКАНДАЛЕН ЧАТ на Йоанна Зисаки само в \"Жълтите новини\""}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%82%D1%83%D1%80%D1%81%D0%BA%D0%B8%D1%8F-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%82%D0%B8%D1%80-%D0%B7%D0%B0%D0%BB%D0%BE%D0%B2%D0%B5%D0%BD-%D1%81-%D0%BD%D0%B0%D0%B4-191-%D0%BA%D0%B3-%D1%85%D0%B5%D1%80%D0%BE%D0%B8%D0%BD-news753089.html", "text": "Съдът в Хасково остави за постоянно в ареста турският шофьор на тир, който бе задържан на Капитан Андреево с над 191 килограма хероин. До разбиването на международния наркоканал се стигна след сигнал от европейски партньорски служби, а пътят на дрогата е бил от Иран до Белгия, припомня Би Ти Ви. Днес в съда стана ясно, че хероинът, пакетиран фабрично в торби със строително лепило, за да остане невидим за ренгена е бил претоварен в митнически склад в Истанбул, където камионът е останал два дни. След това отново под надзора на турските митници, тирът е бил дотоварен в Чорлу с друга стока и му е било поставено проследяващо устройство. На турския пункт „Капъ Куле” камионът е бил щателно проверен с рентген и две кучета, но не е открито нищо. Днес в съда трима адвокати на шофьора Дорсун Али твърдяха, че той не е част от престъпната схема. Сподели:", "date": "2018.05.26", "title": "ОТ ПОСЛЕДНИТЕ МИНУТИ! Оставиха в ареста турския шофьор на тир, заловен с над 191 кг хероин"}
{"url": "http://pik.bg/%D0%B2%D0%B8%D0%BF-%D0%BF%D0%B5%D1%80%D1%81%D0%BE%D0%BD%D0%B0-%D0%BA%D0%B0%D0%BB%D0%B8%D0%BD-%D1%81%D1%8A%D1%80%D0%BC%D0%B5%D0%BD%D0%BE%D0%B2-%D0%BE%D1%82%D0%BA%D0%B0%D0%B7%D0%B0%D0%BB-%D0%BD%D0%B0-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80---%D0%BF%D0%BE%D1%88%D0%BB%D0%BE%D1%82%D0%BE-%D1%80%D0%B8%D0%B0%D0%BB%D0%B8%D1%82%D0%B8-%D0%BD%D0%B5-%D0%BE%D1%82%D0%B3%D0%BE%D0%B2%D0%B0%D1%80%D1%8F%D0%BB%D0%BE-%D0%BD%D0%B0-%D0%BC%D0%BE%D1%80%D0%B0%D0%BB%D0%B0-news752843.html", "text": "Директорът на Сатирата Калин Сърменов е бил увещаван от Маги Халваджиян да участва в имитаторското риалити \"Като две капки вода\", финалът на което е идния понеделник. Милото от \"Седем часа разлика\" обаче отказал категорично, но приел поне да бъде жури. Този сезон продуцентът Халваджиян отстъпи своето място в журито на Сърменов, Виктор Калев, Герасим Георгиев-Геро. \"Години наред отклонявам и офертата на \"ВИП Брадър\". Много уважавам труда на хората зад камера и обикновено се съгласявам да се снимам в предавания, които отговарят на морала и естетическите ми представи\", коментира Сърменов в интервю пред седмичник. Сподели:", "date": "2018.05.26", "title": "ВИП ПЕРСОНА! Калин Сърменов отказал на \"ВИП Брадър\" - пошлото риалити не отговаряло на морала му"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D0%B5-%D0%B2%D0%BE%D0%B4%D1%8F%D1%82-%D0%BC%D0%BD%D0%BE%D0%B3%D0%BE-%D0%BF%D1%80%D0%BE%D0%B4%D1%83%D0%BA%D1%82%D0%B8%D0%B2%D0%BD%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0-news753012.html", "text": "Ден след като отмени срещата на върха със севернокорейския лидер Ким Чен Ун, американският президент Доналд Тръмп отново промени позицията си и заяви, че се водят \"много продуктивни разговори\" с Пхенян, съобщава БНР. Лидерът на САЩ използва профила си в социалната мрежа „Туитър“, където написа, че  срещата, в крайна сметка, може и да се проведе на 12 юни в Сингапур, както беше планирано. Тръмп уточнява, че ако е необходимо, срещата може и да се отложи за по-късна дата. Сподели:", "date": "2018.05.26", "title": "Тръмп обяви, че се водят  \"много продуктивни разговори\" със Северна Корея за среща на върха"}
{"url": "http://pik.bg/%D0%BE%D1%82-%D0%B3%D0%B5%D1%80%D0%B5%D0%BD%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B0-%D0%BC%D0%BB%D0%B0%D0%B4-%D0%B1%D1%80%D0%B0%D0%BD%D0%B8%D1%82%D0%B5%D0%BB-news753073.html", "text": "Левски по всяка вероятност ще задържи Деян Иванов в отбора за следващия сезон. Младокът изигра изминалия вече шампионат в Ботев (Враца), а благодарение на негов гол в последния кръг срещу Монтана, врачани стигнаха до промоция в елита. Юношата на \"сините\" показа добри игри и постоянство, а треньорският щаб на \"Герена\" вече е запознат с качествата му. Той ще започне подготовка с отбора, но е много вероятно да не бъде повече преотстъпван, акцентира \"Топспорт\". Деян Иванов се подвизава като централен бранител. Сподели:", "date": "2018.05.26", "title": "От \"Герена\" гласуват доверие на млад бранител..."}
{"url": "http://pik.bg/%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D1%80%D0%B8%D1%88%D0%BA%D0%B8%D1%8F-%D0%BF%D1%80%D0%BE%D1%85%D0%BE%D0%B4-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D1%82%D0%B8%D1%80-news753083.html", "text": "Затворен за движение е Ришкият проход заради инцидент с товарен камион с молдовска регистрация. Това съобщиха от Областната дирекция на МВР в Бургас. При остър завой снощи товарният камион, натоварен със стока, се е наклонил в страничен скат. След инцидента са били направени опити, камионът да бъде изправен, но без успех. Към момента е започнало претоварване на стоката на друг товарен автомобил. Впоследствие ще бъде направен втори опит катастрофиралият камион да бъде изправен на пътното платно. Сподели:", "date": "2018.05.26", "title": "Затвориха Ришкия проход заради катастрофа с тир"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B8%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F-%D0%B7%D0%B0-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%B8-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B8-news752995.html", "text": "Новата регулация за личните данни се опитва да вкара Европейския съюз и правата на гражданите в XXI век. Вече не сме в аналоговия XX век, а в дигиталния XXI век. Това заяви ИТ-специалистът Константин Веселинов пред сутрешния блок на БТВ. „Личните ни данни в момента се разхвърлят насам-натам, никой не знае кой за какво ги употребява, какво може да произтече от това – коментира Веселинов. - Затова тази регулация се опитва да въведе правила за ползването им – кой и как ги съхранява, как и защо ги събира. Сега, когато някой ви каже: „Моля, регистрирайте се и дайте своите данни”, можете да попитате защо тези данни се събират”. Глобите за нарушаването на този регламент са доста „солени” – до 4% от общия оборот на организацията, или до 20 млн. евро. Физическите лица имат право на достъп до личните си данни, да поправят грешки в личните си данни и да изтриват личните си данни – правото „да бъдат забравени”. „По принцип тази регулация е тръгнала от там да отрегулира взаимоотношенията си с големите мастодонти като „Фейсбук” и „Гугъл” – уточнява ИТ-специалистът. - Защото в един момент те пазят за нас определена информация, а ние не знаехме какво пазят и за какво я ползват. Хората могат да изискат „да бъдат забравени”, но само ако законът не изисква някой да им пази данните. Регулацията изисква, колкото лесно даваме съгласие, толкова лесно и „да бъдем забравени”. Сподели:", "date": "2018.05.26", "title": "ВАЖНО! ИТ-специалист за новата регулация за лични данни и правата ни"}
{"url": "http://pik.bg/%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%BD%D0%B0-%D0%BB%D0%B5%D1%81%D0%BE%D0%B2%D0%BE-%D1%81%D0%BF%D0%B8%D0%BF%D0%B0%D1%85%D0%B0-%D0%BD%D0%B0%D0%B4-11-%D1%85%D0%B8%D0%BB%D1%8F%D0%B4%D0%B8-%D1%81%D1%82%D0%B0%D1%80%D0%B8%D0%BD%D0%BD%D0%B8-%D0%BC%D0%BE%D0%BD%D0%B5%D1%82%D0%B8-%D0%BF%D1%80%D1%8A%D1%81%D1%82%D0%B5%D0%BD%D0%B8-%D0%B8-%D1%84%D0%B8%D0%B3%D1%83%D1%80%D0%BA%D0%B8-news753057.html", "text": "Голямо количество старинни монети, фигурки, пръстени и изделия от камък задържаха митнически служители. Антиките са намерени при проверка на лек автомобил с белгийска регистрация, управляван от турски гражданин, информира БГНЕС. Митничарите на Лесово открили ценната находка в петък, в следобедните часове, когато автомобил на турския гражданин, влиза в България от Турция и е селектиран за щателна митнически проверка. В различни кухини в багажника, както и зад предните подкалници митничарите откриват общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък. По случая се води досъдебно производство. Сподели:", "date": "2018.05.26", "title": "Митничари на Лесово спипаха над 11 хиляди старинни монети, пръстени и фигурки"}
{"url": "http://pik.bg/%D0%B0%D0%BB%D0%BF%D0%B8%D0%BD%D0%B8%D1%81%D1%82%D1%8A%D1%82-%D0%BA%D0%B0%D0%BB%D0%BE%D1%8F%D0%BD-%D0%BF%D0%B5%D0%B9%D1%87%D0%B5%D0%B2-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%E2%80%9E%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B5%E2%80%9C-news752987.html", "text": "Калоян Пейчев е алпинист и сертифициран планински водач, който ще се опита да премине бягайки предизвикателството „Голямото Е”. Това разказа самият Пейчев пред сутрешния блок на БТВ. Що е то „Голявото Е“? „Ще опитам да пробягам трите най-дълги маркирани туристически маршрута за един месец – това са Е3 (Ком - Емине), Е4 (Витоша – Верила – Рила – Пирин – Славянка) и Е8 (Рила – Родопи) – разясни Пейчев. - Тръгвам на 20 юни по маршрута Ком – Емине. Това е най-дългият от трите маршрута, но е половината от цялото „Голямо Е”. Ще бъде много предизвикателно, защото има големи изкачвания и спускания – това е планински терен и изморява допълнително”. Предварителният план на Пейчев е да изминава по 60 км средно на ден с над около 2 000 метра денивелация, което означава около 10-12 часа на ден бягане и ходене. „За мен планината е здраве – коментира още алпинистът. - Колкото по-голяма част от времето си прекарвам там, толкова повече осъзнавам, че планината ни прави по-силни. Искам да покажа, че в планината наистина можем да поддържаме тялото си здраво, а не чрез аптеки и лекарства”. Калоян Пейчев ще се опита да направи „Голямото Е” без поддържащ екип. Ще разчита на храна от хижите и населените места, през които минава. Той планира да изпълнява маршрута през светлата част от деня, за да може да почива по-добре нощем. Сподели:", "date": "2018.05.26", "title": "Алпинистът Калоян Пейчев за предизвикателството „Голямото Е“"}
{"url": "http://pik.bg/%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B1%D1%8F%D0%B3%D0%B0%D0%B9%D0%BA%D0%B8-%D0%BE%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B2-%D0%BB%D0%B8%D0%B1%D0%B8%D1%8F-news753048.html", "text": "Множество мигранти и бежанци, задържани от трафиканти на хора, загинаха при бягство от нелегален затвор в Либия, предаде Асошиейтед прес, цитирайки международната организация \"Лекари без граници\". Трафикантите стреляли по стотината бегълци, мнозина от които са ранени или убити. Те били преследвани от въоръжени мъже, които се опитвали се да ги задържат отново, но получили помощ от членове на силите за сигурност, служители на болницата и общинските власти и старейшини в град Бани Уалид. Загинали са най-малко 15 души, съобщават бегълците, съобщава БТА. До 40 души, предимно жени, са останали в ръцете на похитителите. Служители на \"Лекари без граници\" са помогнали за лечението на 25 ранени в болницата в града. Седем от тях са получили рани от куршуми и множество счупвания. Оцелелите са предимно тийнейджъри от Еритрея, Етиопия и Сомалия, търсещи убежище в Европа, съобщи организацията. Някои от тях са били задържани до три години. Много от травматизираните бегълци имат видими белези, следи от електрически изгаряния и стари инфектирани рани, показващи изпитанията, през които са преминали. Организацията подчерта, че бягството и стрелбата по бягащите са нов пример за продължаващите ужаси, на които са изложени множество мигранти и бежанци, преминаващи през обхванатата от хаос Либия в търсене на по-добър живот в Европа. \"Отвличанията за откуп остават процъфтяващ бизнес, подсилван от подкрепяни от ЕС политики, целящи да криминализират мигрантите и бежанците и да им попречат на всяка цена да достигнат бреговете на Европа\", подчертава организацията. Нейни служители работят от три години в Бани Уалид, където се смята, че мигрантите са изложени на отвличания, изтезания и изнудване. Оцелелите мигранти са били ескортирани до либийски център за задържане от местните сили за сигурност. Сподели:", "date": "2018.05.26", "title": "Мигранти загинаха, бягайки от нелегален затвор в Либия"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%B7%D0%B0-%D1%81%D0%B2%D0%B5%D1%82%D0%BB%D0%B8%D0%BD-%D1%80%D1%83%D1%81%D0%B5%D0%B2-%D0%B4%D0%BD%D0%B5%D1%81-%D0%BD%D0%B8-%D0%BD%D0%B0%D0%BF%D1%83%D1%81%D0%BD%D0%B0-%D1%82%D0%B2%D0%BE%D1%80%D0%B5%D1%86-%D1%81%D1%8A%D1%81-%D1%81%D1%82%D0%B8%D0%BB-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D0%BA-%D1%81-%D0%BF%D0%BE%D0%B7%D0%B8%D1%86%D0%B8%D1%8F-%D1%87-news753060.html", "text": "Днес ни напусна акад. Светлин Русев: творец със стил, общественик с позиция, човек с достойнство. Това написа държавният глава Румен Радев в профила си в социалната мрежа „Фейсбук“ по повод кончината на големия български художник и общественик Светлин Русев. \"Светлин Русев беляза своето време с таланта и творчеството си, които остават жалон в естетическата еволюция на родното изкуство. Поклон пред светлата му памет!“, написа още държавният глава. Сподели:", "date": "2018.05.26", "title": "Президентът Радев за Светлин Русев: Днес ни напусна творец със стил, общественик с позиция, човек с достойнство"}
{"url": "http://pik.bg/%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0%D0%BF%D0%B0%D0%B4%D0%B0-%D0%BD%D0%B5-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%B9%D1%82%D0%B5-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D0%BD%D0%B8%D1%8F-news752951.html", "text": "Руският президент Владимир Путин предупреди страните от Запада да не преминават т.нар. червена линия в отношенията си с Русия, съобщава РИА Новости. Това заявление Путин направи по време на Международния икономически форум в Санкт Петербург. Руският лидер поиска да бъдат уважавани интересите на Русия, да не се приближават границите й и изрази опасения, че Украйна може да влезе в НАТО. Сподели:", "date": "2018.05.26", "title": "Путин предупреди Запада: Не преминавайте червената линия! "}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D0%BA%D0%BD%D0%B4%D1%80-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%85%D0%B0-%D0%B2-%D0%B4%D0%B5%D0%BC%D0%B8%D0%BB%D0%B8%D1%82%D0%B0%D1%80%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%BC%D0%B5%D0%B6%D0%B4%D1%83-%D0%B4%D0%B2-news753053.html", "text": "Лидерът на КНДР Ким Чен Ун и президента на Южна Корея Мун Джей-ин са се срещнали в демилитаризираната зона между двете страни за обсъждане на евентуалната среща на севернокорейския лидер с американския президент Доналд Тръмп, съобщава “Ройтерс“, като се позовава на информация от офиса на южнокорейския президент. Срещата е втора лична между лидерите на Северна и Южна Корея от месец април насам. По-рано американският президент Доналд Тръмп обяви за отмяна на срещата му с Ким Чен Ун, която трябва да се проведе на 12 юни в Сингапур. По-късно обаче лидерът на САЩ заяви, че диалогът с КНДР е бил подновен. Тръмп добави, че срещата му с Ким Чен Ун все пак може да се проведе както е планирано. Сподели:", "date": "2018.05.26", "title": "На четири очи! Лидерите на Южна Корея и КНДР се срещнаха в демилитаризираната зона между двете страни"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news753066.html", "text": "Министър-председателят на България Бойко борисов пристигна на работно посещение в Украйна. В Киев, в събота, министър-председателят Бойко Борисов ще проведе среща с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев. Сподели:", "date": "2018.05.26", "title": "ИЗВЪНРЕДНО В ПИК! Премиерът Борисов пристигна в Украйна (СНИМКИ)"}
{"url": "http://pik.bg/%D0%BA%D0%B7%D0%BF-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%87%D0%B5%D1%81%D1%82%D0%BE-%D0%BD%D0%B5-%D1%81%D0%B5-%D0%B7%D0%B0%D0%BC%D0%B8%D1%81%D0%BB%D1%8F%D1%82-%D0%BA%D0%BE%D0%BB%D0%BA%D0%BE-%D0%B8%D0%BC-%D1%81%D1%82%D1%80%D1%83%D0%B2%D0%B0%D1%82-%E2%80%9E%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%82%D0%B5%E2%80%9C-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%83%D1%81%D0%BB%D1%83%D0%B3%D0%B8-%D0%B2--news753037.html", "text": "Често пъти потребителите, без дори много да се замислят, дават своето съгласие за използване на техни лични данни в замяна на това да получат една или друга „безплатна“ електронна услуга. Европейската комисия счита, че в тези случаи има елемент на възмездност и затова предлага регулация в средата на социалните мрежи основно по отношение на комерсиалните сделки, доближаваща се до тази в класическата онлайн търговия. Това коментира председателят на Комисията за защита на потребителите (КЗП) Димитър Маргаритов по телевизия „Европа” във връзка с Новата сделка за потребителите на ЕК и влезлия в сила Регламент за личните данни. Новата сделка за потребителите изисква вече в много по-голяма степен от администраторите на социалните мрежи да поясняват недвусмислено, че определени профили, анонси, оферти са платени и имат рекламен и търговски характер. За да не се получава смесване и да не се заблуждават потребителите, че влизат във взаимодействие с някой като тях, а всъщност да се окаже, че са в класически преговори за сделка“, обясни Маргаритов по повод констатацията на водещия Николай Лефеджиев, че много от профилите в социалните мрежи са фирмени. „Именно поради това новите законодателни предложения въвеждат правила, които вече са познати в комерсиалната търговия – правото на отказ от договора, възможността да получите преддоговорна информация. Много повече се акцентира на това, че не просто трябва да се кликва върху прозорец, който Ви приканва да дадете опрделена информация за себе си, а да получите предварително информация за това какво ще се случи, ако Вие влезете в подобен тип отношения с този, който Ви ги предлага“, добави той. Маргаритов обърна внимание на това, че дори когато става дума за т.нар. „безплатни“ услуги, потребителите индиректно си плащат с личната информация и с това, че стават „мишена“ на широкомащабни рекламни кампании. „Например, „облачните услуги“ – давайки съгласието си да бъдат използвани Вашите лични данни данни, Вие можете да бъдете вкаран в система за формиране на профили и да бъдат изследвани Вашите наклонности като потребител, съответно – да бъдете актакуван от различен тип рекламни анонси и това да формира Вашето потребителско поведение, включително когато харчите пари“, обясни той. И допълни, че макар създадени като платформи с безплатна регистрация за обмен на информация и мнения между хората, за да съществуват и печелят, те използват рекламния бизнес, а основателите им са едни от най-богатите хора в света. Председателят на КЗП заяви, че когато новите правила станат реална законова норма, контролните органи следва да могат да осъществяват проверки така, както го правят по отношение на търговците, да налагат санкции за нарушения и да изискват те да бъдат преустановявани. На финала на разговора Маргаритов посочи, че влизането в сила на Регламента за личните данни е добра новина за потребителите в Интернет, тъй като могат да бъдат по-спокойни, че – макар и да са обект на определени атаки с различен тип оферти, в много по-малка степен ще бъдат изложени на риск техният личен живот и неприкосновеност, а оттам – ще намалее и възможността с тях да бъде спекулирано. Сподели:", "date": "2018.05.26", "title": "КЗП: Потребителите често не се замислят колко им струват „безплатните“ електронни услуги в Интернет"}
{"url": "http://pik.bg/75-%D0%B3%D0%BE%D0%B4%D0%B8%D1%88%D0%B5%D0%BD-%D1%84%D0%B5%D0%BD-%D0%BD%D0%B0-%D0%BB%D0%B8%D0%B2%D1%8A%D1%80%D0%BF%D1%83%D0%BB-%D1%81%D0%B8-%D0%BA%D1%83%D0%BF%D0%B8-%D0%B1%D0%B8%D0%BB%D0%B5%D1%82-%D0%B7%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%BE-%D0%BE%D1%81%D1%82%D0%B0%D0%BD%D0%B0-%D1%81%D1%8A%D0%BA%D1%80%D1%83%D1%88%D0%B5%D0%BD-news753061.html", "text": "75-годишен фен на Ливърпул, който е присъствал на всеки един европейски финал на тима, потъна в сълзи, след като полетът му до Киев бе отменен в последния момент, пише Би Ти Ви. Ърни Ашли от Уултън подкрепя мърсисайдци вече 68 години. Сблъсъкът с \"Реал\" тази вечер трябваше да бъде 13-ият му европейски финал. Но сега ще трябва да слуша мача по радиото... напълно сам! Миналата вечер Ърни получава съкрушителна вест - полетът му до Киев е отменен само няколко часа преди излитане. \"Това щеше да бъде 13-ият ми европейски финал. Легнах си около 7 вечерта, защото трябваше да ставам рано и да си хвана таксито в 3 сутрина.\", разказа пред Liverpool Echo привърженикът на \"червените\". \"Около 7:10 ч. получих обаждане, че полетът е отменен. Момичето ми съобщо новината през сълзи. Ако трябва да бъда честен, и аз се разплаках\". \"Определено този 13-ти финал не ми е на късмет\", добавя Ърни. С билет за финала, но без алтернатива да стигне до Киев, г-н Ашли споделя, че няма да понесе да гледа мача по телевизията и затова ще го следи по радиото. \"Тъжен съм, защото имам билет, а има толкова много добри хора, които не успяха да се сдобият с такъв. Ще доживея да видя още един финал под ръководството на Юрген Клоп. Това е най-важното\", вярва сърцатият фен. Притежателят на сезонна карта за мачовете на \"Ливърпул\" се притеснява, че вече е прекалено късно да преотстъпи билета си някой щастлив запалянко, който тръгва към Киев. \"С удоволствие бих отишъл на летището, за да дам билета на някой друг, но не знам дали ще попадне в правилните ръце или някой просто ще го продаде на черно\", завършва Ърни Ашли. Пред последните два дни стотици други фенове на мърсисайдци не успяха да излетят за украинската столица, след като чартърните им полети бяха отменени заради различни проблем с фирмата, изпълняваща полети до Киев. От \"Ливърпул\" излязоха с официална позиция и съветват всички потърпевши да потърсят обезщетение не само за отменените полети, но и да настояват за възстановяването на парите, които са похарчили за закупуването на билети за финала. Сподели:", "date": "2018.05.26", "title": "75-годишен фен на Ливърпул си купи билет за финала, но остана съкрушен"}
{"url": "http://pik.bg/%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B4-%D1%80-%D0%BD%D0%B5%D0%B4%D0%B5%D0%BB%D1%8F-%D1%89%D0%BE%D0%BD%D0%BE%D0%B2%D0%B0-%D1%89%D0%BE-%D0%B5-%D1%82%D0%BE-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE%D1%81%D1%82-news752985.html", "text": "Емоционалната интелигентност означава умението да осъзнаваш емоциите си. Да управляваш тези емоции и да управляваш междуличностните конфликти. Това заяви доктор Неделя Щонова, коментирайки що е то емоционална интелигентност и как ни помага в живота тя пред сутрешния блок на БТВ. „Човек трябва да се отнася много внимателно към емоционалните си рани – разяснява доктор Щонова. – Те могат да доведат до увеличаване на риска от преждевременни инсулти, инфаркти. Травмиращо събитие трябва да бъде поставяно в сравнение с друго, което е успокояващо. В живота ни винаги идват стресиращи събития, като е нужно латентно време, през което мозъкът и организма трябва да разберат как да реагира позитивно“. Проф. Дейвид Ейгъс, който е един от „Топ 3“ в света на клиничните онколози е категоричен, че човек спокойно може да живее девет или десет декади. Според него това е напълно постижимо. „Вярно е, че ако нямаш здраве, нямаш нищо, а научните изследвания показват, че човек спокойно може да преживее девет декади, като последната трябва да прекарва в спокойствие – коментира проф. Ейгъс. - Всяка интервенция по отношение на здравето има определен времеви прозорец и трябва да се възпитават хората в тази нагласа“. Изследвания показват, че хората, които са претърпели сериозно драматични събитие и са реагирали деструктивно в 43 процента са с повишена смъртност, посочва като пример доктор Щонова. „Обратното – тези, които са имали градивен процес на реакция имат далеч по-малък процент смъртност. Важно е изобилието на градивни емоции. Социалният аз е едно, а същинският – нещо съвсем друго. Трябва да се търси удоволствието, да се уважаваш и обичаш, макар че за всеки е различно.  Критично важна е нагласата. Ролята на нагласата е от изключителна важност. Всички положителни тенденции в здравеопазването при нас са пречупени. Важно е да имаме активно участие и да сме съучастници в това, което се случва. Да търсим чистия резонанс в себе си, защото живеем прекалено малко с този чист резонанс. Най-ценния ресурс на човека е вниманието и трябва да го дисциплинираме. Трябва да сме емоционално интелигентни“, заявява доктор Неделя Щонова. „Семейството е критично важен фактор в обучението на това да сме емоционално интелигентни – казва още тя. - Когато едно дете вижда какво се случва у дома, то подсъзнателно усвоява тези модели. Децата виждат действията, които трасират емоционалните пътеки в мозъка ни. Трябва да научим децата ни да изразяват всичко в себе си, да търсят смисъла. Щастието, благоденствието е страничен продукт на нещо, когато човек е посветен на мисия, по-голяма от тебе. Когато човек се научи да преодолява стресовете, негативите, загуби. Не е важно колко силни удари човек може да понесе, а колко бързо може да се изправи“, добавя тя.. Сподели:", "date": "2018.05.26", "title": "Сексапилната д-р Неделя Щонова: Що е то емоционална интелигентност"}
{"url": "http://pik.bg/%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D0%BA%D0%B8%D0%B5%D0%B2---%D1%81%D0%B8%D0%B3%D0%BD%D0%B0%D0%BB%D0%B8%D1%82%D0%B5-%D0%B7%D0%B0-%D0%B1%D0%BE%D0%BC%D0%B1%D0%B8-%D0%B1%D0%B8%D0%BB%D0%B8-%D1%84%D0%B0%D0%BB%D1%88%D0%B8%D0%B2%D0%B8-news753070.html", "text": "Метрото в Киев беше отворено отново, след като подадения сигнал по-рано в събота се е оказал фалшив, заяви директорът на метрото, предава Ройтерс. „Станциите са проверени и отворени за пътници. Експлозивни елементи не бяха открити“, заяви директорът в пост в социалната мрежа „Фейсбук“. В събота в 20:30 българско време ще се проведе финалът на Шампионската лига между Реал Мадрид и Ливърпул в украинската столица Киев. Сподели:", "date": "2018.05.26", "title": "Отвориха метрото в Киев - сигналите за бомби били фалшиви"}
{"url": "http://pik.bg/%D0%B8%D0%B7%D1%80%D0%BE%D0%B4-%D0%BD%D0%B0-%D0%BF%D1%8A%D1%82%D1%8F-%D0%B4%D0%B6%D0%B8%D0%B3%D0%B8%D1%82-%D1%81-%D0%B0%D1%83%D0%B4%D0%B8-%D0%BF%D0%BE%D0%BC%D0%B5%D1%82%D0%B5-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B1%D0%B0%D0%BB%D0%B0-%D0%BC%D1%83-%D0%B8-%D0%BE%D1%84%D0%B5%D0%B9%D0%BA%D0%B0-%D1%81-%D0%BC%D1%80%D1%8A%D1%81%D0%BD%D0%B0-%D0%B3%D0%B0%D0%B7-news752975.html", "text": "Поредният малоумник, седнал зад волана, едва не погуби един млад живот! Инцидентът се разиграва на 17 май, около 05,30 ч. на Северната тангента на столицата. Брутален шофьор с Ауди А3, сив металик, удря отзад автомобила на 18-годишния Иван. Момчето губи управление, автомобилът му се преобръща няколко пъти и пада в крайпътно дере. Наглецът дори не си прави труда да намали или да спре, за да окаже помощ на пострадалото момче. Или поне да види какво се е случило. Единственият свидетел на инцидента е шофьор на ТИР, който веднага спира и откачва акумулатора на колата на Иван, за да предотврати евентуален взрив, тъй като от удара е имало теч на гориво. Мъжът се обажда в полицията и на Спешна помощ. Налага се да се реже колата, за да бъде изваден пострадалият младеж. Пред Нова телевизия бащата на момчето благодари за бързата реакция и на служителите на реда, и на спешните медици. Синът му е откаран в \"Пирогов\" в тежко състояние. И вместо на бал, той ще остане на легло, за да се възстановява след тежките травми. Иван не е бил нито пиян, нито дрогиран. Бързал е за работа, обясни майката на момчето. Хората молят за помощ, след като случаят бе популяризиран и в социалните мрежи. Прокуратурата е сезирана и по случая е образувана проверка. Но дали поредният нагъл джигит ще бъде заловен... Сподели:", "date": "2018.05.26", "title": "ИЗРОД НА ПЪТЯ! Джигит с Ауди помете абитуриент дни преди бала му и офейка с мръсна газ! "}
{"url": "http://pik.bg/%D0%BF%D0%BE-%D0%B7%D0%B2%D0%B5%D0%B7%D0%B4%D0%BD%D0%B8%D1%82%D0%B5-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%B1%D0%B0%D1%89%D0%B0-%D1%81%D0%B8-%D1%81%D0%B8%D0%BD%D1%8A%D1%82-%D0%BD%D0%B0-%D0%B0%D1%80%D0%BC%D0%B5%D0%BD-%D0%BD%D0%B0%D0%B7%D0%B0%D1%80%D1%8F%D0%BD-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B5%D0%B2%D1%80%D0%BE%D1%82%D0%B8%D1%82%D0%BB%D0%B0-%D0%B2-%D0%B1%D0%BE%D1%80%D0%B1%D0%B0%D1%82%D0%B0--news753005.html", "text": "Най-големият син на Армен Назарян – Едмонд, грабна европейската титла на първенството по борба за кадети в Скопие. 16-годишният талант спечели отличието в категория до 45 кг на класическия стил. С успеха си Назарян-младши донесе и квота за България за младежките олимпийски игри в Буенос Айрес през септември, където ще бъде и единственият ни представител. \"Имам вече 60 медала, но за първи път взех европейски медал – заяви в студиото на сутрешния блок на БТВ Едмонд, който бе гост заедно с прочутия си баща Армен. -  Чувствам се горд, че вдигнах знамето на България и зарадвах хората\". \"Вярвах, че ще победи – добави Арчмен Назарян. - Всеки баща иска децата му да го последват. В началото го водех с мен, но години по-късно видях, че проявява желание да тренира\". Еди разкрива, че се вдъхновява от успехите на баща си, а най-голямата му мечта е да стане олимпийски шампион при мъжете. Той признава, че дисциплината е изключително важна в семейството. Едмонд добавя, че често обича у дома да се бори с брат си. „Непрекъснато им повтарям, че тази енергия трябва да я изразходвам в залата, а не у дома, но не слушат“, коментира Армен Назарян. Сподели:", "date": "2018.05.26", "title": "По звездните стъпките на баща си! Синът на Армен Назарян за първата си евротитла в борбата: Голямата ми цел е олимпийско злато за България"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D0%B2%D0%B8%D0%B4%D0%B5%D0%BE-news753099.html", "text": "Министър-председателят на България Бойко Борисов и президентът на Украйна Петро Порошенко дават съвместен брифинг след срещата им в Киев. \"Само преди седмица по време на двустранни разговори в Аахен с президента Макрон, канцлера Меркел и президентът Порошенко дадохме едно по-интензивно начало на взаимоотношенията между двете страни\", коментира Борисов. \"Винаги ми е приятно, когато две страни имат допирни исторически точки. Ние винаги сме били за мир. Мирът е най-святото и най-ценното нещо, към което трябва да се стремим\", добави министър-председателят. \"Вярвам, че ако строим, ако правим мостове и магистрали, това ще вдигне доходите на хората в района\", добави Борисов. \"Президентът Порошенко е завършил българска гимназия в Украйна. Ще отидем заедно при украинските граждани с български корени, защото те са важен мост между нашите държави\", каза още той. \"На срещата беше и кметът на Киев, който разговаря с нашия кмет Йорданка Фандъкова\", разкри премиерът. \"След малко ще имаме работна среща и с министър-председателя на Украйна. Ще държим близки връзките помежду ни, защото ние с каквото сме могли, сме помогнали за мира в тази страна. Вълшебната дума е мир. Трябва да направим всичко възможно, за да запазим мира\", заключи Бойко Борисов. Сподели:", "date": "2018.05.26", "title": "ПЪРВО В ПИК TV! Премиерът Борисов с важни думи след срещата с Порошенко (ОБНОВЕНА/ВИДЕО)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%8E%D0%BA%D1%81%D0%B5%D0%BB-%D0%B1%D0%B5%D1%81%D0%B5%D0%BD-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8---%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D0%B3%D0%BE-%D1%88%D0%BE%D0%BA%D0%B8%D1%80%D0%B0-%D0%B3%D0%B0%D0%B1%D1%80%D0%B8%D0%B5%D0%BB%D0%B0-%D1%81%D0%BB%D0%B5%D0%B4-%D0%BF%D1%83%D1%88%D0%B5%D0%BD%D0%B5%D1%82%D0%BE-news752664.html", "text": "Юксел Кадриев бил пред инфаркт заради поредното своеволие на дъщеря си, издават негови колеги от Би Ти Ви. Новинарят изпаднал в ужас, когато видял, че без неговото позволение 17-годишната Габриела взела от парите му и си направила две татуировки на ръцете – една на предмишницата и друга на средния си пръст. Колкото и да бил либерален, тв водещият се вбесил на тийнейджърката, защото изобщо не се вълнувала от бъдещето и образованието си, а за сметка на това го изненадвала с порок след порок. Припомняме, че неотдавна щерката на Юксел залитна към дрогата. Макар и в по-лек вариант, Габриела без никакви притеснения публикуваше в социалните мрежа снимки как пуши и носи със себе си трева. След скандала обаче татко ѝ забранил категорично всякакви своеволия, ако не искала да я изпрати при майка ѝ в Сърбия. „И за татуировките Юксел много се притесни. Габриела е в много деликатна възраст. Вече е на 17 години и мисли, че е пораснала и че е самостоятелна. Положението не е никак лесно”, споделят близки до новинаря от Би Ти Ви. Кадриев дълго време беше в борба с майката на детето Бонка. Оперната певица изсипа кофи от помии върху своя бивш любим и успя да го съсипе психически. Юксел имаше тежки проблеми с хазарта и почти не загуби работата си. През всичкото това време, освен психологическата атака, Бонка беше забранила в ранната детска възраст на Габриела да общува с баща си. След това си намери нов мъж и замина за Сърбия, където живее и днес. Тя остави Габриела на грижите на баща ѝ, който понякога губи контрол над нея. Близки до семейството споделят, че Кадриев опитвал да компенсира липсата на майка и прекалено глезел дъщеря си. „Юксел си затваря очите и се опитва да се държи с Габи като с голям човек. Гардеробът ѝ е пълен с дрехи, от пари не е лишена, дори има прекалено, а липсата на внимание от страна на майка ѝ и постоянната работа на баща ѝ си казват думата. Той често работи до късно, а тя през това време е навън. Събрала се е с лоша компания и не крие, че пушенето на трева е нещо нормално”, коментират колеги на Кадриев. Сподели:", "date": "2018.05.26", "title": "САМО В ПИК И \"РЕТРО\"! Юксел бесен на дъщеря си - ето с какво го шокира Габриела след пушенето на трева"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BC%D0%B0%D1%80%D1%82%D0%B0-%D0%B2%D0%B0%D1%87%D0%BA%D0%BE%D0%B2%D0%B0-%D0%B8-%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D0%BD%D0%BE%D0%B2%D0%B8%D0%BD%D0%B8-%D0%BF%D1%80%D0%B5%D0%B4-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%BD%D0%B8---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%80%D0%B0%D0%B7-news752894.html", "text": "На 24 май, в деня на българската просвета и култура, и славянската писменост, академия \"Аскеер\" връчени ежегодните награди за принос в театралното изкуство, а екип на ПИК TV проследи галацеремонията в театър \"Българска армия\". Както ПИК съобщи още тогава, най-важните наградите отидоха при Захари Бахаров (Водеща мъжка роля), Мария Стефанова (Водеща женска роля), \"NEOдачници\" (Най-добро представление) и Васил Михайлов за цялостен принос в театралното изкуство. Толкова важно събитие нямаше как да премине без Марта Вачкова и Владо Пенев. Любимата на зрителите на \"Откраднат живот\" сестра Жекова и инспектор Попов от \"Под прикритие\" с охота застанаха пред камерата ни. Колко килограма Марта олекна със \"Зоната\", защо съседите на Владо Пенев берат диви ягоди в центъра на София и какво изобразява татуировката, която наскоро той си направи, защо на Юлиан Вергов му се наложи да стане модел и заради кой кака Лара е в предучилищна треска? Сподели:", "date": "2018.05.26", "title": "САМО В ПИК TV! Марта Вачкова и Владо Пенев с горещи новини пред камерата ни - ето какво разкриха за диетите и татуировките си"}
{"url": "http://pik.bg/%D0%B0%D1%82%D0%B8%D0%BD%D0%B0-%D0%B8-%D1%81%D0%BA%D0%BE%D0%BF%D0%B8%D0%B5-%D0%BD%D0%B5-%D0%BC%D0%BE%D0%B6%D0%B0%D1%85%D0%B0-%D0%B4%D0%B0-%D1%80%D0%B5%D1%88%D0%B0%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%B2%D1%8A%D0%BF%D1%80%D0%BE%D1%81-news752965.html", "text": "Специалният пратеник на ООН за името Матю Нимиц заяви, че външните министри на Гърция и на Македония Никос Коцияс и Никола Димитров не са успели да се разберат по въпроса за конституционното име по време на двудневните преговори в Ню Йорк, като преговорите ще продължат, предава РИА Новости, цитирана от „Фокус“. „Имахме срещи днес и вчера, ден и половина преговори. Обсъждането бе детайлно, въпросите ясно определени и ограничени. Все още нямаме окончателно решение на проблемите, но и двете страни са пълни с решимост да направят достатъчно, за да достигнат споразумение и упорито да се трудят, за да постигнат успех“, заяви Нимиц. Той допълни, че преговорите между министрите ще продължат в Брюксел. „Преговорите са значително активизирани. И двете страни имат сериозни позиции и свои национални интереси. Те признават важността от постигането на споразумението и имат намерение да направят това“, заяви специалният пратеник. Сподели:", "date": "2018.05.26", "title": "Атина и Скопие не можаха да решат македонския въпрос"}
{"url": "http://pik.bg/%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D1%85%D0%BE%D1%82%D0%B5%D0%BB%D0%B8-%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D1%82%D1%80%D1%83%D0%B4%D0%BD%D0%BE-%D0%BD%D0%B0%D0%BC%D0%B8%D1%80%D0%B0%D1%82-%D1%80%D0%B0%D0%B1%D0%BE%D1%82%D0%BD%D0%B0-%D1%80%D1%8A%D0%BA%D0%B0-news753024.html", "text": "С приближаването на летния сезон хотели и ресторанти по Черноморието все още не могат да намерят необходимия брой работници, съобщава БТВ. Както се вижда и от обявите, търсенето продължава. Затворени хотели и заведения може и да няма, но тенденциите са работа с по-малко персонал, компромис с обслужването или запълване на липсата на кадри с чужденци. Към момента внесените работници са по-малко от миналата година, но броят им ще расте, защото тепърва пристигат у нас. Обявените работни места за това лято са с близо 1 000 повече от миналото. Повече са и наетите работници през Бюрата по труда. Въпреки че вече посреща клиенти, един от ресторантите в центъра на Слънчев бряг още търси работници – бармани, сервитьори, готвачи. Елена Петкова е сигурна в уменията си, но разочарована от работодатели. \"Два месеца казват, че ще вземеш минималната работна заплата... следващите два месеца, когато хотелът е препълнен с туристи, тогава вика ще вдигнем още 100 лева\", обясни Елена Петкова, работила като камериерка. \"Много са важни условията, които предлага работодателя, за преодоляване на този дефицит\", коментира Ангел Ангелов от Агенцията по заетостта. В един от хотелите в Слънчев бряг са намерили успешната формула – целогодишна заетост за ключовите кадри, високи заплати и премии. Липсата на персонал обаче принуждава хотелиерите масово да предлагат \"ол инклузив\". За да могат да наемат и ученици на работа, от бранша предлагат професионалните училища да им издават по-рано документите за завършване – в края на май вместо в края на юни. Сподели:", "date": "2018.05.26", "title": "Тенденция! Хотели и ресторанти по морето трудно намират работна ръка"}
{"url": "http://pik.bg/%D0%B2%D1%80%D0%B5%D0%B4%D0%BD%D0%BE-%D0%BB%D0%B8-%D0%B5-%D0%B4%D0%B0-%D1%81%D0%BB%D1%83%D1%88%D0%B0%D0%BC%D0%B5-%D1%81%D0%B8%D0%BB%D0%BD%D0%B0-%D0%BC%D1%83%D0%B7%D0%B8%D0%BA%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%B5-%D1%85%D1%80%D0%B0%D0%BD%D0%B8%D0%BC-news752998.html", "text": "За изследването си д-р Бисвас е направил експеримент в заведение в Стокхолм. Там са пускали музика със сила 55 децибела и 70 децибела. Музиката не само създава атмосфера , но и може да повлияе върху поръчките на клиентите в заведенията, съобщи в. \"Дейли мейл\". Изследователи установиха , че когато музиката е силна, хората по-често поръчват нездравословна храна, като бургери. Ако е пусната същата музика, но тихо, вероятността клиентите да изберат по-здравословна храна, например салати, е по-голяма. Отдавна е известно, че темпото на музиката въздейства върху настроението и възбудата, съобщава БТА. По-бързият ритъм увеличава пулса, а бавният го забавя. Силната музика също превъзбужда, докато тихата релаксира . Д-р Дипаян Бисвас от университета на Южна Флорида изследва ефекта от силата на музиката върху човешкото поведение . Той установи, че тя също пряко въздейства върху сърдечния ритъм. Подобно на ритмичните песни, силната музика стимулира и увеличава стреса. Затова на хората им се дояждат мазни чийзбургери и пържени картофи . Тихата музика има успокояващ ефект и хората внимават повече какво поръчват в заведенията . Докато 55 децибела за човешкото ухо са като лекото жужене на хладилник, 70 децибела се доближават до шума на прахосмукачка. На силна музика нездравословна храна са поръчали 20 процента повече от клиентите на заведението. Сподели:", "date": "2018.05.26", "title": "Вредно ли е да слушаме силна музика, докато се храним"}
{"url": "http://pik.bg/%D0%B1%D0%BE%D1%80%D0%B1%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%BE%D0%B2%D0%B5%D0%B4%D0%B5%D0%BD%D0%B8%D1%8F-%D1%81%D0%B8%D0%BD-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F-%D1%81%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D1%84%D0%B5%D0%B4%D0%B8-%D0%B1%D0%B0%D1%88%D1%83%D1%80-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%B3-news753054.html", "text": "Въпреки тежките прогнози за живота на пострадалия в тежка катастрофа Феди Башур, син на годеника на поп-фолк певицата Емилия – Жорж Башур, състоянието му се подобрява. Източници от болница „Света Анна“ разкриха, че състоянието на момчето се стабилизира. Той е излязъл от комата и дори реагира на гласа на баща си. Кръвното му е със стабилни показатели, разкриват от реанимацията на лечебното заведение, цитирани от Хотарена.нет. Както вече знаем, в четвъртък следобед, Феди е управлявал колата на баща си на магистрала \"Тракия\" Вътре били Жорж Башур и годеницата му, певицата Емилия. На 37-ия километър на магистралата Феди шофирал с висока скорост и навлязъл от сух в мокър участък. Получилият се аквапланинг станал причина за трагедията на пътя. За щастие,Емилия и Жорж са отърваха с леки травми и риск за живота им няма. Състоянието на Феди Башур обаче беше е критично. Не е изключено и спешната намеса на истинско светило в световната неврохирургия да е помогнал за подобряване на състоянието на Феди. Както ексклузивно ПИК съобщи, лекарят долетя по спешност в столицата и е единственият и последен шанс за оцеляването на Башур, твърдят специалисти. Сподели:", "date": "2018.05.26", "title": "БОРБА ЗА ЖИВОТ! Състоянието на доведения син на Емилия се подобрява! Феди Башур реагира на гласа на баща си"}
{"url": "http://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%BE-%D0%B4%D0%B5%D1%80%D0%B1%D0%B8-%D0%BC%D0%B5%D0%B6%D0%B4%D1%83-%D1%86%D1%81%D0%BA%D0%B0-%D0%B8-%D0%BF%D0%B0%D1%80%D1%82%D0%B8%D0%B7%D0%B0%D0%BD-news753065.html", "text": "ЦСКА се надява да пребори Партизан за подписа на Сърджан Спиридонович, който носи екипа на Паниониос. Футболистът се представи силно за гръцкия елитен тим, като вкара 8 гола в 24 мача в ролята на флангови играч. Според местното издание sdna.gr \"червените\" вече са пратили оферта за атакуващия футболист. Такава обаче към австриеца има и от сръбския гранд Партизан. Със сигурност Спиридонович няма да остане в Паниониос през следващия сезон, тъй като клубът изпадна в сериозна финансова криза. За него на дневен ред стои въпросът кой измежду ЦСКА и Партизан ще избере острието, акцентира \"Топспорт\". Сподели:", "date": "2018.05.26", "title": "Трансферно дерби между ЦСКА и Партизан"}
{"url": "http://pik.bg/%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%85%D1%80%D0%B0%D0%BD%D0%B8%D1%82%D0%B5-%D1%81%D0%B8-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-news752968.html", "text": "Повече от 100 представители от мрежата на международната организация \"Слоу фуд\" от Албания, Босна и Херцеговина, България , Хърватия, Косово, Черна гора, Македония, Румъния и Сърбия участваха във форума \" Тера Мадре Балкани \" в Европейския парламент в Брюксел. Това стана по покана на българските евродепутати Владимир Уручев и Андрей Ковачев. Евродепутат от ЕНП/ГЕРБ Владимир Уручев подчерта значението на Балканите като неразделна част от Европа - географски, исторически и културно : \"Знаем, че по време на своето председателство на Съвета на ЕС България се ангажира много силно със Западните Балкани. Аз мисля, че си струва тази инициатива да се надгражда по всички възможни начини. Един от каналите, по които става най-истинското човешко общуване, това е храната. Неслучайно казват, че човек може да има един път нужда от лекар, един път нужда от адвокат, но всеки ден, по три пъти на ден, той има нужда от фермер, нужда от храна\". \" Огромното богатство, което има на Балканите , при нашите съседи, традиции при приготвяне на храни, които ги няма никъде в Европейския съюз , естествено, че отваря един нов канал за комуникация, за връзка, да се почувства силата, богатството на този район. Впоследствие то ще се пренесе в целия Европейски съюз, ще обогати цяла Европа. Важно е да се експлоатира - в добрия смисъл - този канал, защото той може да даде връзка между обикновените хора, не на политическо ниво, да засили доверието, да отвори нови врати за това доверие, което е така необходимо и от страна на ЕС към Балканите така и между Балканските страни\", смята евродепутатът Уручев. Сподели:", "date": "2018.05.26", "title": "В БРЮКСЕЛ: Западните Балкани показаха храните си пред Европарламента"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BD%D0%B5%D1%88%D0%BA%D0%B0-%D1%80%D0%BE%D0%B1%D0%B5%D0%B2%D0%B0-%D1%81%D1%8A%D0%BA%D1%80%D1%83%D1%88%D0%B5%D0%BD%D0%B0-%D0%BE%D1%82-%D0%B2%D0%B5%D1%81%D1%82%D1%82%D0%B0-%D0%B7%D0%B0-%D0%BA%D0%BE%D0%BD%D1%87%D0%B8%D0%BD%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD-%D1%80%D1%83%D1%81%D0%B5%D0%B2-%D1%82%D1%80%D0%B5%D0%BD%D1%8C%D0%BE%D1%80%D0%BA%D0%B0%D1%82%D0%B0-%D0%B7%D0%B0%D0%B3%D1%83-news753020.html", "text": "Доайенът на българската художествена гимнастика - Нешка Робева остана съкрушена от черната вест за кончината на своя скъп приятел - големия художник Светлин Русев. За съжаление новината я застигна на личния й празник. Днес Нешка Робева има рожден ден и навършва 72 години. Шокирана и съкрушена от вестта за загубата на Светлин Русев, Робева остана безмълвна и сподели пред репортер на ПИК че не иска да говори за това. Робева и Светлин Русев бяха не само близки приятели. Те бяха обединени около каузата на баба Ванга, а художникът лично изографиса църквата на пророчицата в Рупите. Припомняме, че големият български художник, общественик и колекционер на произведения на изкуството Светлин Русев почина днес на 84-годишна възраст. Академикът е издъхнал в дома си от тежък масивен инфаркт, научи ПИК. Художникът е бил открит от негов близък роднина, който е отишъл да го види. Сподели:", "date": "2018.05.26", "title": "САМО В ПИК! Нешка Робева съкрушена от вестта за кончината на Светлин Русев! Треньорката загуби скъпия си приятел навръх рождения си ден "}
{"url": "http://pik.bg/%D0%B2-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5-news753017.html", "text": "Ирландия поиска либерализиране на закона за абортите, който е един от най-строгите в Европа, съобщава БТВ. Според екзитполовете, от националното допитване близо 70% от населението подкрепя отпадането на забраната за ранното прекратяване на бременността. Малко над 30% са против. Активността на този референдум беше по-висока, отколкото на допитването за еднополовите бракове и на последните парламентарни избори. Населението на страната беше попитано дали иска да отхвърли или да задържи част от конституцията, позната като „Осмата поправка”. Според този текст нероденото дете има същите права за живот като бременната жена. „Благодаря ви, че гласувахте днес. Това е демокрацията в действие. Изглежда, че правим история”, написа премиерът на Ирландия Лео Варадкар. До този момент законът в Ирландия беше толкова строг, че позволяваше прекратяване на бременност единствено ако животът на родилката е застрашен, но не и при случаи на изнасилване, кръвосмешение или тежки заболявания на плода. Референдумът е резултат от дебат на тема аборт, който продължава в страната от десетилетия. Това е шестият вот по темата. Официалните резултати ще станат ясни по-късно през деня. Сподели:", "date": "2018.05.26", "title": "В Ирландия поискаха либерализация на закона за абортите"}
{"url": "http://pik.bg/%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%BD%D0%B0-%D1%80%D0%BE%D0%B7%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D1%81%D1%82%D1%80%D0%B5%D0%BB%D1%87%D0%B0-news752967.html", "text": "Омбудсманът Мая Манолова ще се срещне в 16:30 часа с розопроизводители в град Стрелча, които в знак на протест срещу ниските цени на маслодайния гюл няма да отбележат Празника на розата за първи път от 22 години. Това съобщиха от пресцентъра на Омбудсмана, цитирани от „Фокус“. Това ще е поредният израз на недоволство, след като от дестилериите предложиха на розопроизводителите изкупна цена за килограм рози от 1.80-2.00 лв. В началото на седмицата Манолова се срещна със земеделци от Сопот, Карлово и Стрелча, в резултат на което сезира Комисията за защита на конкуренцията по подозрение за наличие на картел при розопроизводството. Сподели:", "date": "2018.05.26", "title": "Мая Манолова ще подкрепи протеста на розопроизводителите в Стрелча"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D1%87%D1%83%D1%85%D0%BC%D0%B5-%D1%81%D0%B5-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BF%D1%80%D0%B5%D0%B4%D0%B8-%D0%B4%D0%B2%D0%B0-%D0%B4%D0%BD%D0%B8-%D0%B1%D0%B5-%D0%B2-%D0%BE%D1%82%D0%BB%D0%B8%D1%87%D0%BD%D0%B0-%D0%BA%D0%BE%D0%BD%D0%B4%D0%B8%D1%86%D0%B8%D1%8F-%D0%B7%D0%B0%D0%B3%D1%83%D0%B1%D0%B8%D1%85%D0%BC-news753027.html", "text": "Светлин Русев бе от последната порода сериозни хора, много качествен и много полезен за обществото. Най-чистата будна гражданска съвест, дълбок и много аналитичен творец и човек. Това каза пред ПИК бившият министър на културата Вежди Рашидов по повод кончината на своя приятел. \"Навремето доста години не сме се поздравявали, имахме проблеми. Аз обаче имах достойнството да му се извиня за всичко, за което не съм бил прав и  го помолих да ми прости за буйната ми младост. От този момент нататък имах безкрайно добър приятел и човек, с който работихме по всички необходими проекти и неговата помощ винаги е била полезна и качествена. Благодаря му, че заедно успяхме да изградим един от най-големите музеи в Европа. Поех ангажимент да подготвя поклонението и да си вземем последно сбогом с един велик човек както подобава”, сподели Рашидов. \"В такъв момент мога само да кажа, че е голяма загуба. Не само за българската култура, но и за цяла България. Загубихме един наистина комплексен човек - с морал и чувство за справедливост и гражданска съвест. Винаги е негодувал срещу всякакви несправедливости. Светлин наистина страшно много ще ми липсва. Толкова активно не съм работил с никой друг, нито като творец, нито като министър. Той на практика бе дясната ми ръка. И за Квадрат 500, където помагаше непрекъснато. Също така и за ремонта на НДК. Където направи сам селекцията на произведенията, които да поставим вътре. Загубихме един невероятен човек с много дълбоки познания за цялата ни култура. Това е една огромна загуба!\", каза за ПИК Вежди Рашидов. \"Чухме се за последно преди 2 дни. Бе в отлична кондиция. Говорихме за последната му изложба, която бе в Москва. Помоли ме да му съдействам да връщането на картините му от там. И ето, сякаш изпълних последното му желание, защото утре картините се връщат тук. Дълбок поклон пред един невероятен майстор\", заяви опечаленият скулптор. Големият български художник, общественик и колекционер на произведения на изкуството Светлин Русев почина днес на 84-годишна възраст. Академикът е издъхнал в дома си от тежък масивен инфаркт, научи ПИК. Художникът е бил открит от негов близък роднина, който е отишъл да го види. Сподели:", "date": "2018.05.26", "title": "САМО В ПИК! Вежди Рашидов: Чухме се за последно преди два дни. Бе в отлична кондиция. Загубихме един невероятен човек!"}
{"url": "http://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%BE%D1%82%D0%BA%D1%80%D0%B8%D0%B2%D0%B0-%D0%B4%D0%B5%D0%BD%D1%8F-%D0%BD%D0%B0-%D0%B0%D1%84%D1%80%D0%B8%D0%BA%D0%B0-news752958.html", "text": "Вицепрезидентът Илияна Йотова ще открие Деня на Африка. Това съобщиха от прессекретариата на президента. Откриването ще се състои днес в София днес от 11.00 часа пред Народния театър \"Иван Вазов\". Събитието ще предостави възможност на присъстващите да се запознаят отблизо с африканската култура. Сподели:", "date": "2018.05.26", "title": "Илияна Йотова открива Деня на Африка"}
{"url": "http://pik.bg/%D0%BE%D1%82-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F%D1%82%D0%B0-%D0%BF%D0%BE-%D1%82%D1%80%D1%83%D0%B4%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%BF%D0%BE%D0%B3%D0%BD%D0%B0%D1%85%D0%B0-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-news752953.html", "text": "През април във Врачанско най-много са били нарушенията, свързани с трудовите правоотношения.  Това са констатирали при проверки експерти от Инспекцията по труда във Враца, съобщи директорът й Румен Младенов, цитиран от Конкурент. Нарушенията са 234 при направени 124 проверки. Най-често пропуските са в липса на документация, свързана с трудовите правоотношения, в заплащане на труда, в работното време, почивките и отпуските, извънредния труд и други. Общо за април установените нарушения са 462. Инспекторите издали 436 предписания. Дадени са 11 устни разпореждания, спрени са две машини. Вследствие на инспекцията са съставени 23 акта за административни нарушения и също толкова работодатели са заплашени от глоби чрез наказателни постановления за обща сума от 16 700 лв. Влезлите в сила наказателни постановления за предходен период са 23 за сумата от 28 900 лв. Сподели:", "date": "2018.05.26", "title": "От Инспекцията по труда във Враца погнаха работодатели"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BD%D0%B0-%D0%BF%D1%8A%D1%82%D1%8F-%D0%B4%D0%B2%D0%B5-%D0%B4%D0%B5%D1%86%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BC%D0%B8%D0%BA%D1%80%D0%BE%D0%B1%D1%83%D1%81-%D1%81%D0%B5-%D0%B7%D0%B0%D0%B1%D0%B8-%D0%B2-%D0%B4%D0%B2%D0%BE%D1%80%D0%BD%D0%B0-%D0%BE%D0%B3%D1%80%D0%B0%D0%B4%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%BE-%D1%81%D0%B5-news752980.html", "text": "Две дечица са откарани с леки наранявания в спешното в Хасково, след като микробусът, в който са ътували, се е врязал в дворната ограда на къща. Инцидентът стана навлизане в село Конуш вчера следобед, съобщава Haskovo.net. Катастрофата е непосредствено след табелата на селото от посока Хасково. В ситуацията обаче има и втори участник-БМВ със софийска регистрация. По първоначални данни най-вероятно виновник за катастрофата е водачът на лъскавото возило, който не е спазил дистанцията и е нацелил движещия се пред него микробус. Версията на шофьора на БМВ-то обаче е друга. Той твърди, че докато извеждал колата от завоя, който е непосредствено преди мястото на сблъсъка, бусът пред него внезапно спрял, вероятно за да завие надясно. „Предположих, че ще завива и нямах никакво време да реагирам“, каза той. В буса са пътували няколко възрастни и децата. Няма сериозно пострадали. Водачът спомена, че са от село Криво поле. Снимка: Haskovo.net. Сподели:", "date": "2018.05.26", "title": "Екшън на пътя! Две деца са ранени, след като микробус се заби в дворна ограда в хасковско село (СНИМКА)"}
{"url": "http://pik.bg/%D1%88%D0%B5%D1%81%D1%82%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D0%BB%D0%B0%D0%B3%D0%B5%D1%80-%D0%BD%D0%B0-%D0%BE%D1%81%D1%82%D1%80%D0%BE%D0%BB-%D0%BB%D0%B5%D1%81%D0%B1%D0%BE%D1%81-news752950.html", "text": "Шест души са ранени при сблъсъци в мигрантски лагер на остров Лесбос, съобщкава гръцкото електронно издание Ekathimerini, цитирано от „Фокус“. Според информацията, сериозни сблъсъци са станали между мигранти на остров Лесбос в района на мигрантския център Мория. Някои от ранените обитатели са били взимани на импровизирани носилки и откарвани в болницата в главния град на острова Митилини, а на други е оказана първа помощ на място от пристигналите медицински екипи. Не е ясно какви точно наранявания са получили пострадалите, нито как са ги получили. Сблъсъците между мигранти са чести в препълнения лагер, където хиляди търсещи убежище, са принудени да чакат с месеци уреждане на статута им или депортиране. Сподели:", "date": "2018.05.26", "title": "Шестима ранени след сблъсъци в мигрантски лагер на острол Лесбос"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%82%D0%B0%D0%BB%D0%B0%D1%82-%D0%B4%D0%B6%D0%B0%D1%84%D0%B5%D1%80%D0%B8-news752989.html", "text": "Председателят на ПГ на ГЕРБ и заместник-председател на партията Цветан Цветанов разговаря с председателя на македонския парламент Талат Джафери. Двамата се срещнаха в рамките на регионалната Балканска молитвена закуска в Тирана. Талат Джафери даде висока оценка за Договора за приятелство, добросъседство и сътрудничество с България, който по думите му е отворил вратата за очертаването на трайна и устойчива европейска перспектива за Македония. Цветан Цветанов допълни, че договорът е не само знак за силните политически връзки между двете страни, но е и гарант за сигурността в региона. Председателят на македонския парламент на свой ред отбеляза, че в региона не можем да забравим историята, но не трябва винаги да се връщаме към нея. „Това няма да ни позволи да изградим бъдеще на стабилност и просперитет за гражданите на страните от Западните Балкани“, категоричен бе Джафери. Сподели:", "date": "2018.05.26", "title": "Цветан Цветанов разговаря с председателя на македонския парламент Талат Джафери"}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%BA%D0%B0%D1%82-%D0%B0%D0%BB%D0%B5%D0%BA%D1%81%D0%B8-%D1%81%D1%82%D1%80%D0%B0%D1%82%D0%B8%D0%B5%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BF%D0%BE%D0%B8%D1%81%D0%BA%D0%B0%D0%BD-%D0%BF%D0%BE-news752986.html", "text": "Последният случай на опит за взимане на подкуп от катаджия за мен си е новина, защото напоследък бяха предприети сериозни мерки срещу това. Така коментира пред сутрешния блок на БТВ последния скандал с взимането на подкуп от катаджия бившият началник на КАТ Алекси Стратиев. „Всичи пътни полицаи вече би трябвало да са оборудвани с камери в автомобила, с микрофони коментира Алекси Стратиев. - Проверките трябва да се извършват по различен начи за да се документират. Последният случай е тъжени смешен. Полицаят говори за няколкостотин лева, като няма такова нещо в закона. Ако момчето е познавало добре закона, спокойно е можело да се присмее на полицая. Момчето на практика си е платило глобата и не виждам защо не го е направил по законен начин, а по този. Освен това му е дал на катаджията 50 лв. Непознаването на закона не го оправдава“. Според Алексиев като последствия вероятно полицаят ще бъде отстранен от работа, а последствията за момчето вероятно няма да има. „Нещата на пътя в общи линии вече са доста фиксирани и стабилизирани – заяви още Алекси Стратиев. -  Процесът е двупосочен. Веднъж към служителите, защото и други полицаи могат да си позволят подобни действия. Гражданите обаче трябва да разберат, че това не е решение на какъвто и да е проблем. Щом не искаш да се случва нещо, защо предлагаш пари?“ Сподели:", "date": "2018.05.26", "title": "Бившият шеф на КАТ Алекси Стратиев с ексклузивен коментар за поредния случай на поискан подкуп от пътен полицай"}
{"url": "http://pik.bg/%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%B0%D0%B4%D0%B2%D0%BE%D0%BA%D0%B0%D1%82-%D0%B5%D0%BC%D0%B8%D0%BB-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-%D0%B7%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-%D1%80%D0%B0%D0%B4%D0%B5%D0%B2-%D0%B8%D0%B7-news752992.html", "text": "Президентът Румен Радев изигра с посещението си в Москва ролята на вестоносец. Бе унизен в това отношение, след като в Русия му казаха, че не той е човекът, с който Кремъл ще говори, а Бойко Борисов. Това заяви пред сутрешния блок на БТВ адвокат Емил Георгиев от „Демократи за България“. Георгиев и журналистът Любомир Коларов коментираха визитата на Радев в Москва и очакванията преди предстоящото посещение в Русия на премиера Бойко Борисов. „Важно е с Русия да имаме партньорски взаимоотношения – коментира адвокат Георгиев. - В демократична България обаче не се стараем да разбираме Русия с ума и през някакъв аршин, а през призмата на българските данъкоплатци. Вижда се едно странно развитие – в разни проекти отиват парите на родните данъкоплатци. Така с АЕЦ „Белене“ милиарди на данъкоплатците ще отидат на вятъра. Ако има санкции, от които българския бизнес страда, това реално са руските санкции. Трябва да сме много акуратни, когато говорим за европейските санкции срещу Русия. Те не са насочени срещу руските хора, а срещу шайката около Путин. Иначе със случващото се, се вижда непоследователността на българските политици. Важни са ни интерколекторните връзки. Важни са връзките с другите ни държави. Този газ обаче може да дойде до България от същата тръба, но от Централна Европа. Президентът Румен Радев можеше да се похвали пред Владимир Путин, че винаги е настоявал за интерколекторни връзки, но това не го видяхме. На практика Радев изигра ролята на вестоносец. Той обаече бе унизен в това отношение. От Москва му казаха, че не той е човекът, с който Русия ще говори, а Борисов“. „Подобряването на отношенията с която и да е страната е от приоритет – анализира журналистът Любомир Коларов. - При Русия обаче е далеч по-различно.  Дали сме им на практика четмо и писмо, те са допринесли за освобождението на България. Визитата на Румен Радев имаше за цел да върне доверието между двете държави. Чуха се обаче много тегативни приказки и от руска страна. Убеден съм, че с АЕЦ „Белене“ в най-близко време парите ще се върнат на данъкоплатците. Прекалено опростено е обаче да се гледа нещата само от тази гледна точка. Живеем в едно съвременно общество. Отказахме се от „Южен поток“, от „Белене“, сега се оказва, че били ценни. Защо изхарчихме толкова много пари, когато сега се връщаме обратно?. Ясно е, че Белене ще се строи. Оказва се, че директно ще се внася газ от Русия. Странно е, че от Москва разбрахме за предстоящата визита на Бойко Борисов. Едно време, когато Тодор Живков ходеше, месеци предварително всичко се готвеше. Сега изведнъж – мъгла. За мен обаче президентът Радев показа, че действително иска да се върне доверие към страната ни“. Според Любомир Коларов, ключова роля в показана за предстояща визита на Бойко Борисов в Русия е изиграл канцлерът на Германия Ангела Меркел. „За мен ключова роля изигра Меркел, която ходадайтства пред Русия да бъде приет Бойко Борисов“, каза Коларов. . Сподели:", "date": "2018.05.26", "title": "В ДЕСЕТКАТА! Адвокат Емил Георгиев с остри думи за визитата на президента в Москва: Радев изигра ролята на вестоносец, който бе унизен в Русия"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B7%D0%B0%D0%B3%D1%80%D0%B5%D0%B1-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D1%81%D0%B0-%D0%BD%D0%B0%D1%88%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%BD%D0%B0%D1%88%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%B2%D0%B8%D0%B4%D0%B5%D0%BE-news753003.html", "text": "17 май ще остане в историята. С тези думи министър-председателят на Хърватия Андрей Пленкович посрещна премиера Бойко Борисов, който пристигна на посещение в Загреб. Фокус в разговорите между Борисов и Пленкович е поставен върху сближаването със страните от Западните Балкани и осигуряването на непрекъсваемост на процеса, започнал в София. Премиерът Борисов припомни, че ангажираност по темата е заявена от Австрийското председателство, което ще поеме щафетата от Българското през втората половина на годината, и благодари за организирането след две години от Хърватия на нови разговори в софийския формат. Борисов изрази удовлетворението си, че Европейският съюз е разбрал, че Балканите не бива да остават изолирани, а държавите членки да са единни в позициите си и да не допускат конфликт в региона. Хърватският министър-председател поздрави Борисов за начина, по който България изпълнява своето председателство на Съвета на ЕС и реализира приоритетите от програмата си. Борисов подчерта, че основната цел на региона и на българската външна политика са сигурността и мирът на Западните Балкани: \"Това са нашите Балкани, нашата Европа\". \" , посочи българският премиер. Трябва да направим всичко възможно да запазим мира на Балканите. Има много проблеми, които започнахме да решаваме на срещата на върха в София. Надявам се темата да остане приоритет и за Хърватското председателство на Съвета на ЕС. Премиерът Андрей Пленкович ме увери, че ще организира среща в подобен формат. Обединени заедно можем да свършим много работа. Сподели:", "date": "2018.05.26", "title": "ПЪРВО В ПИК! Борисов в Загреб: Западните Балкани са нашите Балкани, нашата Европа! (ВИДЕО)"}
{"url": "http://pik.bg/%D1%80%D1%83%D1%88%D0%B2%D0%B5%D1%82%D0%B8-%D0%BA%D0%B0%D0%B7%D1%83%D1%81%D1%8A%D1%82-%D0%B8-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8%D0%BC-%D1%81%D0%B5%D0%B3%D0%B0-%D0%B8%D0%BB%D0%B8-%D0%B4%D0%BE%D0%BA%D0%BE%D0%B3%D0%B0-%D1%89%D0%B5-%D1%87%D0%B5%D1%80%D0%BF%D0%B8%D0%BC-%D0%BD%D0%B0-%D0%BF%D1%8A%D1%82%D1%8F-news752991.html", "text": "Любителски клип, който уличава в корупция полицай от КАТ, стана едно от най-споделяните видеа в социалните мрежи. То предизвика ответна вълна от негодувание и съответните органи да реагират. Кадрите са заснети на столичен булевард. Шофьорът е спрял неправилно, полицаят го санкционира за по-малкото нарушение, защото се оказва, че автомобилът не е минал технически преглед. Срещу „услугата” настоява да бъде „почерпен”. „Кадрите показват, че проблемът с корупцията е системен. През 2014 г. след подобен клип бяха взети много сериозни мерки от страна на правителството. Беше взето решение нито един пътен полицай да не може да извършва проверка без условията на видеозаснемане. Решението беше взето спонтанно и емоционално от политиците, но не беше обезпечено технически. Предоставихме доклад през 2015-а, че тази мярка ще доведе до увеличаване на пътно-транспортния травматизъм. През 2016 г. видяхме, че са загинали над 200 души повече след въвеждането на тази мярка”. Това коментира в „Събуди се” Богдан Милчев от Институт по пътна безопасност и бивш шеф на КАТ. По думите му контролът се е занижил с 50% и в момента „берем плодовете от това”. Милчев е на мнение, че този проблем трябва да се реши не от политиците, а от експертите. „Средата, в която функционира пътната безопасност, е силно токсична. Има страхотен корупционен натиск върху нея. Именно затова трябва да се промени средата. Решението за това е контрол извън системата. Държавната администрация обаче се съпротивлява, защото не е свикнала на това. Една от основните задачи на института, който създадохме в началото на годината, е именно тази”, обясни Богдан Милчев. Той е на мнение, че корупцията в сферата на МВР има пряко отношение към пътната безопасност. „Тя е на това дередже, защото и корупцията помага да е така. Проблемът с пътната безопасност е заплаха за националната сигурност и го доказват анализите ни”, допълни бившият шеф на КАТ Сподели:", "date": "2018.05.26", "title": "РУШВЕТИ! Казусът \"И какво правим сега?\" или докога ще \"черпим\" на пътя?"}
{"url": "http://pik.bg/%D0%BE%D1%82%D0%BA%D1%80%D0%B8%D0%B2%D0%B0%D1%82-%E2%80%9E%D0%B1%D0%BE%D1%82%D0%B5%D0%B2%D0%B8-%D0%B4%D0%BD%D0%B8-2018%E2%80%9C-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news752969.html", "text": "С тържествено издигане на националния флаг и запалване на вечния огън, до паметника на Христо Ботев, от 20:00 часа тази вечер във Враца ще бъдат открити тазгодишните „Ботеви дни 2018“, съобщава „Фокус“. Тържеството включва изпълнения на средношколски хор при СУ „Отец Паисий” и на стихотворението „Моята молитва“, рецитирано от актьора Борислав Борисов. Начало на честванията ще даде кметът Калин Каменов. Веднага след церемонията, от 20:30 часа, на откритата сцена пред сградата на Община Враца, ще започне концерт на народния изпълнител Илия Луков. Преди това ученици, заели първите места в училищните конкурси „С Ботев в сърцето”, ще декламират стихотворения на и за поета-революционер. Участие в концерта ще вземат и танцьори от Представителен танцов състав „Хемус” при Община Враца с художествени ръководители Геновева Спасова и Валери Спасов. Сподели:", "date": "2018.05.26", "title": "Откриват  „Ботеви дни 2018“ във Враца"}
{"url": "http://pik.bg/%D0%BC%D0%BC%D0%B0-%D0%B1%D0%BE%D0%B5%D1%86-%D1%81%D0%B8-%D1%81%D1%87%D1%83%D0%BF%D0%B8-%D0%BF%D1%80%D1%8A%D1%81%D1%82%D0%B0-%D1%83%D0%B4%D1%80%D1%8F%D0%B9%D0%BA%D0%B8-%D1%81%D1%8A%D0%BF%D0%B5%D1%80%D0%BD%D0%B8%D0%BA%D0%B0-%D1%81%D0%B8-%D0%B2-%D0%BC%D1%8A%D0%B6%D0%BA%D0%BE%D1%82%D0%BE-%D0%BC%D1%83-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE-news752962.html", "text": "ММА боец бе принуден да приключи състезание заради нелеп инцидент. Южнокореецът Сон Мин Йо ударил съперника си с крак в чатала по време на турнира TFC 18 в Южна Корея. Както съобщава \"Лента.ру\", след удара с крак петата му се закачила за шортите на съперника му Ямато Нишикава. След този епизод боецът не могъл да продължи битката. На видео от спортната среща се вижда, че Сон Мин Йо вероятно си е счупил палеца. Сподели:", "date": "2018.05.26", "title": "ММА боец си счупи пръста, удряйки съперника си в... мъжкото му достойнство"}
{"url": "http://pik.bg/%D0%BD%D0%B0%D1%81%D0%B0-%D1%89%D0%B5-%D1%81%D1%82%D1%80%D0%BE%D0%B8-%D1%80%D0%B0%D0%BA%D0%B5%D1%82%D0%B5%D0%BD-%D0%B7%D0%B0%D0%B2%D0%BE%D0%B4-%D0%BD%D0%B0-%D0%BB%D1%83%D0%BD%D0%B0%D1%82%D0%B0-news752964.html", "text": "Американското космическо ведомство уточнява техническите детайли за построяване на ракетно-космически завод на Луната, като още от 2019 година се планира прехвърлянето на товари и материали на нейната повърхност, съобщава сайтът Лайф, цитиран от БТА и Нова телевизия. В първото промишлено предприятие, изградено извън пределите на Земята, е планирано производството на ракетно гориво, необходимо за пътешествия до други планети. За суровина ще бъдат използвани водород и хелий, които ще се добиват директно от повърхността на Луната. За тази цел през 2019 година на повърхността на естествения ни спътник могат да бъдат отправени два геологични апарата-разузнавачи, които ще търсят най-пригодните площадки за работа. Лунната база трябва да се превърне в изходен пункт за попълването на запасите и за презареждане на космическите кораби, изстреляни към другите планети от Слънчевата система. Сподели:", "date": "2018.05.26", "title": "НАСА ще строи ракетен завод на Луната"}
{"url": "http://pik.bg/%D0%BF%D0%B0%D1%80%D0%B8%D1%87%D0%BD%D0%B8%D1%8F%D1%82-%D1%81%D1%82%D0%B8%D0%BC%D1%83%D0%BB-%D0%B5-%D0%BD%D0%B0%D0%B9-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B7%D0%B0-%D0%BE%D1%82%D0%BA%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D1%86%D0%B8%D0%B3%D0%B0%D1%80%D0%B8%D1%82%D0%B5-news752966.html", "text": "Учени от университета в Пенсилвания откриха, че най-добрият метод за отказване на цигарите е паричното стимулиране , съобщи Лента. В изследването са участвали около шест хиляди пушачи, подложени на оздравителна програма. Доброволците били разпределени в няколко групи според методите, които трябвало да им помогнат да се откажат от вредния навик. На първата група, екипът с ръководител Скот Халпърн, давал мотивиращи материали за ползата от здравословния начин на живот; на втората - никотинови лепенки и други фармацевтични препарати; на третата - електронни цигари. На последните две групи, които също използвали никотинови лепенки и други материали, давали допълнително 600 долара, които участниците щели да изгубят, ако не се въздържат от пушене в продължение на шест месеца. Резултатите показали, че само 0,1% от участниците в групите, в които предлагали традиционна помощ, отказали цигарите. За останалите групи показателите варирали между 0,5 и 3%. Най-добри резултати имали участниците, които получили парични стимули, съобщава Дарик. При това разходите били по-малко от онези, които харчат големите компании, за да откажат сътрудниците си от тютюнопушенето. Въпреки това някои специалисти критикуват изследването, като заявяват, че не се знае колко човека от всяка група наистина са се възползвали от пособията за отказване на пушенето. Сподели:", "date": "2018.05.26", "title": "Паричният стимул е най-ефективният начин за отказване на цигарите"}
{"url": "http://pik.bg/%D0%BD%D0%BE%D0%B2%D0%B8-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8-%D0%B7%D0%B0-%D1%81%D1%83-57-%D1%81%D0%B0-%D1%82%D0%B5%D1%81%D1%82%D0%B2%D0%B0%D0%BD%D0%B8-%D1%83%D1%81%D0%BF%D0%B5%D1%88%D0%BD%D0%BE-%D0%B2-%D1%81%D0%B8%D1%80%D0%B8%D1%8F-news752974.html", "text": "Руският министър на отбраната Сергей Шойгу съобщи, че ВКС на Русия са провели в бойни условия в Сирия перспективни крилати ракети, с които ще бъдат снабдени самолетите Су-57, предава Regnum, цитирани от „Фокус“. Според него, през февруари 2018 г. за оценка в бойна обстановка са проведени практически изстрелвания на перспективни крилати ракети с оперативно-тактическо назначение от самолет пето поколение Су-57. Освен това Шойгу подчерта, че руските специалисти продължават да модернизират бойните самолети и хеликоптери предвид бойния им опит в Сирия. В частност - провежда се модернизацията на 11 типа самолети и хеликоптери. Сподели:", "date": "2018.05.26", "title": "Нови крилати ракети за Су-57 са тествани успешно в Сирия"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BA%D1%80%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B8%D0%B2%D0%B0%D0%BD-%D0%B2%D0%B0%D0%B7%D0%BE%D0%B2-%D0%B2-%D0%B7%D0%B0%D0%B3%D1%80%D0%B5%D0%B1-%D1%81%D0%BD%D0%B8%D0%BC%D0%BA%D0%B8-news753014.html", "text": "С българската делегация и представители на градската управа открихме паметник на Патриарха на българската литература Иван Вазов в загребския парк „Бундек\". Това написа на страницата си във Фейсбук премиерът Бойко Борисов, който е на официално посещение в Загреб. Преди минути приключи съвместната пресконференция на двамата премиери. \" Сподели:", "date": "2018.05.26", "title": "Първо в ПИК! Борисов откри паметник на Иван Вазов в Загреб (СНИМКИ)"}
{"url": "http://pik.bg/%D1%87%D0%B5%D1%80%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD-%D1%80%D1%83%D1%81%D0%B5%D0%B2-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D1%81%D0%B8-%D0%BE%D1%82%D0%B8%D0%B4%D0%B5-%D0%BE%D1%82-%D1%82%D0%B5%D0%B6%D1%8A%D0%BA-%D0%BC%D0%B0%D1%81%D0%B8%D0%B2%D0%B5%D0%BD-%D0%B8%D0%BD%D1%84%D0%B0%D1%80%D0%BA%D1%82-news753015.html", "text": "На 84-годишна възраст почина големият български художник, общественик и колекционер на произведения на изкуството Светлин Русев. Академикът е издъхнал в дома си. Художникът е бил открит от негов близък роднина, който е отишъл да го види. Светлин Русев е починал от тежък масивен инфаркт, научи ПИК. Следва живопис при проф. Дечко Узунов. Председател на Съюза на художниците от 1973 до 1985г. От 1975 е преподавател в Художествената академия. През 1985-1988г. е директор на Националната художествена галерия. Член на Есенния салон в Париж и салона Ника-кей в Токио. Член на Академията за изкуство в Русия. Картините му са в музеи и частни колекции по света. Самият той е колекционер на картини и е дарил голяма сбирка на родния си град Плевен. Сподели:", "date": "2018.05.26", "title": "ЧЕРНА ВЕСТ! Почина Светлин Русев. Големият художник си отиде от тежък масивен инфаркт"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81%D1%8A%D1%81-%D1%81%D1%83%D0%BF%D0%B5%D1%80-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-26-%D0%BC%D0%B0%D0%B9-news752918.html", "text": "Поставете началото на нови задачи, които в почивния ден ще ви помогнат при осъществяването на отдавна обмислен проект. Приходите от неговото успешно завършване са впечатляващи. Целеустремеността на работното място ще ви помогне да осъществите намеренията си и да промените живота си. По-добре се откажете от начинанията в този почивен ден, за да не се провалите заради нечии уж добронамерени съвети. Колкото и да искате да печелите без усилия, постигате всичко с труда си. Няма как да завършите работата си до обед. Възможни са грешки, които трудно ще поправите. По-добре не ги допускайте. Стига да поискате, ще постигнете много в почивния си ден. Въоръжете се с търпение при трудности по пътя си и се доверете на знанията и на интелекта си, като не допускате странична намеса. Ще имате затруднения в общуването. Отидете на работа в добро настроение, което е задължително условие, за да сте на ниво. От вашата практичност зависи по-нататъшното постигане на вашите цели. Рискувате да съсипете отношенията си с вашите колеги. Избегнете конфликтите в почивния си ден. Справяте добре със задълженията си. Трудностите още от сутринта ще ви принудят да сте още по-отговорни и сериозни по отношение на вашите задължения. Денят е почивен и е благоприятен за активна работа и делови срещи. Плановете ви изискват да сте финансово стабилни. Не си позволявайте разговори за кредитиране, защото трудно ще върнете получените пари. Не се ядосвайте заради чуждите грешки, дори и ако вредят на работата ви. На работното място бъдете перфектни в почивния ден, ако искате да получите заслужено признание. Бизнесмените да не допускат инвестиции, за които не са готови. Може да се наложи да защитите интересите си пред вашите колегите и ръководството, ако видите, че се опитват да ви изместят от заеманата професионална позиция. Съхранете авторитета си. Стабилизирайте постигнатото в почивния ден. Активността ви е впечатляваща. През целия ден ще имате делови срещи. Липсата на подкрепа от страна на вашите колеги не бива да ви притеснява, защото и без нея ще се справите отлично с вашите задължения. Колкото по-примамливи са предложенията за нов бизнес, толкова по-внимателни трябва да бъдете. Не бива да сте настроени негативно към всички и в почивния ден да критикувате агресивно и нападателно вашите подчинени, ако не са завършили поставените задачи. Дългоочаквана вест, която ще научите при непланирано провеждане на делова среща, въпреки че не ви е приятна, е гаранция за постигането на поставената цел. Пред вас се разкриват нови професионални възможности, налагащи да се запознаете с подходящите хора, които ще ви подкрепят въпреки почивния ден. Предложенията са интересни, но ги обмислете добре. Направете оценка на вашата финансова стабилност. Бъдете тактични и умерени в действията си. Ако в почивния си ден сте на вашето работно място не се поддавайте на емоцията, за да не си създадете врагове. Скандалът с вашите близки е породена от факта, че сте пропуснали да изпълните дадено обещание и сутринта са ви упрекнали. Ядът ви не бива да вреди на служебните ви задължения. Предложения за допълнителна работа са причината да сте разсеяни в почивния ден. Приемете я без да губите време и резултатите ще ви зарадват преди края на работния ден. Не налагайте мнението си. Няма смисъл да се карате с колегите си заради ваши грешки. Днес, в почивния ден, ви очакват интересни делови предложения и инвестиции, които ще ви помогнат да развиете в нова насока интелекта си и вашия бизнес. Съгласете се без колебание. Вземете решение, свързано с финансиране. На работното място сте напрегнати и разсеяни. Откажете се от бързо приключване на задачите, за да избегнете грешките. Сподели:", "date": "2018.05.26", "title": "САМО В ПИК! Топ астроложката Алена със супер хороскоп за 26 май"}
{"url": "http://pik.bg/%D0%B4%D0%B2%D0%B5-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-32-%D1%81%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%BA%D1%80%D0%B0%D0%B9-%D0%BE%D1%85%D1%80%D0%B8%D0%B4%D1%81%D0%BA%D0%BE%D1%82%D0%BE-%D0%B5%D0%B7%D0%B5%D1%80%D0%BE-news752957.html", "text": "Две земетресения с магнитуд от по 3.2 по скалата на Рихтер са регистрирани в района северно от Охридското езеро на територията на Македония, показва справка на интернет-страницата на Европейския средиземноморски сеизмологичен център (EMSC), цитиран от „Фокус“. Първото е регистрирано на 3 километра североизточно от Охрид в 0:50 часа местно време (1:50 през нощта българско) на дълбочина от 10 км. Второто е регистрирано в 0:59 часа местно време (1:59 българско) на 10 км. североизточно от Охрид на същата дълбочина. Няма данни за жертви и разрушения. Сподели:", "date": "2018.05.26", "title": "Две земетресения с магнитуд 3.2 са регистрирани край Охридското езеро"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B4%D1%83%D1%88%D0%BD%D0%B8%D1%86%D0%B0-news752971.html", "text": "Във връзка с провеждане на възпоменание „Задушница“ в православния календар, Столична община осигурява допълнителен транспорт по част от линиите на градския транспорт, съобщиха от пресцентъра на Столична Община, цитирани от „Фокус“. Разкрива се временна трамвайна линия с маршрут: ж.к. „Борово“ - кв. \"Орландовци\". Разкрива се временна автобусна линия № 83А (за гробищен комплекс \"Бакърена фабрика\") с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно. Разкрива се временна автобусна линия № 108А (за гробищен комплекс \"Бакърена фабрика\") с маршрут – от ж.к. “Люлин - 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно. Разкриват се временни автобусни линии за обслужване на гробищни комплекси “Централни гробища” и “Малашевски гробища” със следните маршрути: - линия № 18А с маршрут: автостанция \"Орландовци\" - гробищен парк \"Малашевски гробища\" по маршрута на автобусна линия № 18 - линия № 79А с маршрут: надлез “Надежда”, ул. „История Славянобългарска“, ул. „Индустриална“, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. \"Тодорини кукли\", ул. “Река Велека” и по бул. “Владимир Вазов” по маршрута двупосочно; - линия № 86А с маршрут: АТ “Малашевци”, ул. \"Резбарска\", пл. \"Сточна гара\", бул. \"Сливница\", обратен завой на ул. \"Опълченска\" и по маршрута, двупосочно и разписание; - линия № 90А с маршрут: автостанция \"Изток\", бул. \"Ботевградско шосе\", ул. \"Александър Екзарх\", ул. \"Река Велека\", ул. \"Васил Кънчев\" до гробищен парк \"Малашевски гробища\". “Пътна полиция” при СДВР ще насочва автомобилите на гражданите за паркиране около гробищните комплекси, както следва: - в района на Централни гробища - по платната на ул. „История Славянобългарска” (старо име ул. “202”) и ул. “Заводска”; - в района на гробища “Бакърена фабрика” - по платната под подлеза на ул.”Адам Мицкевич”; - в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\". Сподели:", "date": "2018.05.26", "title": "Важно! Столична община осигурява допълнителен транспорт заради Задушница"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B1%D1%81%D0%BF-%D1%81%D0%BE%D1%84%D0%B8%D1%8F-%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B8%D1%81%D0%BA%D0%B0%D1%85-%D0%B4%D0%B0-%D1%81-news749981.html", "text": "Роден е на 13 юли 1977 г. в Пловдив. Завършил е международни отношения в УНСС. Не е женен. Интервю на Симо Русев - Роден съм в самия център на Пловдив, съвсем близо до местната централа на БСП. Там са преминали първите ми пет години. Помня съвсем ясно къщата с двора, градината с розите, нара, смокинята. Заради военната служба на покойния ми вече баща се преместихме в София. Настаниха ни във ведомствен блок в неугледната тогава \"Надежда\". И мога да кажа, че съм по-скоро софиянец от кален, краен квартал. Трамваят спираше на километър от блока ни. А в Толева махала попаднах, когато се наложи да правя избори там. - Непрекъснато, по цял ден, бяхме навън. Играехме на фунийки, на стражари и апаши, на народна топка, на ръбче, на криеница. Играех много футбол. Чупех ръце, белех колена. Получих и тежка травма, заради която ми направиха няколко операции. Футболът ми беше страст. Като малък много исках да стана футболист като Стоичков. - Това е повод за патриотична гордост от времето, когато идеалът за обединение на Мизия, Тракия и Македония е бил все още жив. Прадядо ми Наум е роден в Загоричене, Костурско. Оттам е и Димитър Благоев, който е основоположник на лявото в България. Дядо ми е роден в Битоля, град в днешна Македония, свързан с най-романтичната ни история. До 1945 г. дядо ми и баба ми са живели в Ксанти и Кавала. Занимавали са се с тютюн. След Втората световна война е трябвало да изоставят имотите си и да се приберат в България. Можело е и да останат, но условието е било да се погърчат. Тогава дядо ми много ясно е казал: \"Аз съм българин от Македония и никога няма да предам рода си, никога няма да предам България\". И са се установили във фамилната къща в Пловдив. - Преди да стане академичен човек, баща ми беше военен - полковник до 1999 г. Работеше в научноизследователските звена на армията. Те бяха много добре развити и внедряваха и развиваха доста иновации. Той се занимаваше с киберсигурност и криптиране на информацията. Участвал е в разработването на системите за защитата на БНБ, Булбанк и Министерския съвет. По-късно се хабилитира, стана професор в Библиотекарския университет. Там се откри направление, свързано със сигурността. Става ми много приятно, когато виждам негови студенти и докторанти, реализирани на различни позиции в сферата на информационната сигурност. Баща ми беше от хората, които галят само насън. До един момент ми беше доста криво заради военната дисциплина. После обаче разбрах, че това ми дава предимство. Никога не чакам похвала за това, което върша. Той ме научи да бъда доволен, когато сам съм се справил с трудностите и предизвикателствата. Може би търпя критика като ръководител, защото нямам навика често да хваля хората, с които работя. Но се старая да се коригирам, защото всеки има нужда от добра дума и похвала за добре свършена работа. - Детството ми, та чак до студентските години, бе доста бурно. Бях отличник, но с дисциплина за двойка. Наистина бях доста експанзивен, импулсивен, палав. Постоянно измислях какви ли не според мен забавни неща, които учителите окачествяваха като лошо и неприемливо за обществото поведение. С течение на времето обаче човек пораства и започва да осъзнава, че всички тези пакости и лудории не му отиват. Няма да забравя как веднъж за по-бързо влязохме в училище, вместо през входа, през прозореца. Тогава много ни се караха, защото го бяхме счупили. Детски акъл. След 25 години си спомням с насмешка за това. - Казармата ми даде много. Даде ми основата за бъдещето. През 1996 г. служех в подготвителен център във Враца. След това бях разпределен в обслужващите батальони на ГЩ и МО, тъй като знаех чужди езици, а владеех и компютър. Тогава отбраната започна да се преориентира, обърна се на Запад. Машинописките с руски език трябваше да бъдат заменени от хора с компютърна грамотност и със западни езици. Това ми даде възможност да служа в канцеларията на Генералния щаб. Смених двама началници на ГЩ - генералите Тотомиров и Михов, както и няколко министри на отбраната от времето на Виденов и на Костов. Там научих много, защото работех и в протокола. Имах контакти с представители на чужди въоръжени сили, с които съвместно провеждахме учения по програмата „Партньорство за мир“. - Това е много дълга и интересна история. Имах дядо - Асен Авджийски, ятак на Жельо Демиревски. Той много ни разказваше за войната, за Сталин, за Чърчил, за Рузвелт, за следвоенните отношения, за силата на дипломацията. Тогава с братовчед ми Веселин решихме, че ще станем дипломати. Той сега има аптекарски бизнес, но аз съм доста упорит и щом си поставя цел, я преследвам докрай. Баща ми беше много разочарован, че няма да продължа неговия занаят, а ще уча международни отношения. С въздишка ми каза: \"Как може, синко, да ти се занимава с политика в България?\". - Важна роля изиграха моите учители по история, за което съм им много благодарен. До 7. клас ми преподаваше Мирон Берберов. Беше голям патриот, въпреки че неговите възгледи бяха десни. Пожела да се занимава индивидуално с мен - да беседваме, да ми дава литература, да говорим за величието на възрожденците, за силата на пълководците, връщаше ме в античната история. В Английската гимназия пък ми преподаваше Александър Кертин. Той имаше нестандартен подход - занимаваше ни не само със сухите факти, а с анализи, с философски трактати. Бил съм на 16 години, а в САЩ се провеждаха избори за президент. Един от кандидатите беше Бил Клинтън. Кертин ни попита: \"Как мислите, дали Клинтън е попаднал случайно в тази надпревара, както се случва с нашите политици и депутати? Нали се сещате, че кандидатирането му не е случайно, че той цял живот се е готвил да стане президент? Той не е обикновен правист или юрист. Да се занимаваш с политика, е много отговорно нещо, защото от твоите решения ще зависят съдбите на милиони. Затова, ако искате да се занимавате с политика, трябва да започнете още отсега\". И попита кой иска да се занимава с политика. Само аз вдигнах ръка. Остави ме след часовете и така започна да работи с мен. И до ден днешен съм му благодарен. - Гордея се, че съм вървял стъпка по стъпка. 1999 година съседка ме покани да съм наблюдател от БСП на местните избори в Толева махала. След 2001 г. се запознах с Кристиан Вигенин, който стана международен секретар на мястото на Сергей Станишев, когато той оглави партията. Оформихме се група международници, завършили УНСС, която през 2005 г. работи по програмата на БСП за парламентарните избори. Имах кариерата си като директор на фондация по програмата за социална адаптация на армията, но след настоятелни разговори от партийната организация във „Връбница“ ме убедиха, че трябва да се включа по-активно в политиката, а не само като експерт. Трудно взех решение, защото това вече е друг статут – както с плюсове, така и с минуси. - Предложиха ми и приех да стана зам.-председател на район \"Връбница\", където живея и членувам. Това ми даде право да бъда член на Градския съвет на БСП от 2005-а. Следващата година беше тежката кампания за втория мандат на Георги Първанов. 2007-а пък бяха местните изборите, на които бях девети от 61 в листата за общински съветници. Така за първи път бях избран за общински съветник. 2009-а бях номиниран и за евродепутат. Знаех, че нямам шансове, но пък беше чест и трупах опит, бидейки на една трибуна със Станишев, с Калфин, с Йотова, с Вигенин. Усъвършенствах обаче и ораторските, и организационните си способности. 2012 г. вече бях избран за председател във \"Връбница\". Същата година Овчаров се оттегли от позицията на градски председател. Новият - Анна Янева, ме покани да бъда зам.-председател по организационните въпроси, което е огромна отговорност и най-тежкият ресор. А след година и половина, когато Янева стана зам.-министър и трябваше да освободи поста, бях един от кандидатите за градски председател и спечелих след оспорвана надпревара. - Не бих го нарекъл прехвърчане на искри, още по-малко на личностна основа. По-скоро е дискусия, която се води по отношение посоката и пътя, по който върви БСП, ефективността и резултатите. Това е нормален за нашата партия вътрешен дебат. - Мисля, че научихме урока си от предишните местни избори и ще направим всичко необходимо да не повтаряме грешките. Важното е левият вот да не се разсейва между няколко кандидати. Готвим се за избори, не само европейски и местни, а може би и предсрочни парламентарни. Вероятността това да се случи още тази есен според мен е 50 на 50, защото хората не виждат перспектива. Може да има и избори в \"Младост\" заради случая с Иванчева. - По отношение на самочувствието човек трябва да намери себе си. Сляпото копиране на модели те прави бледа сянка. Въпросът за коалиционните партньори винаги е бил ключов за БСП и ни съпътства през последните 28 години. Разслояването на лявото не доведе до разширяване на електоралната подкрепа, а точно обратното. Този, който съумее да обединява и събира, ще успее. Диалогът ни с АБВ в Столичния общински съвет е много добър и ние неизменно гласуваме като обща опозиционна група. - Семейството на активен политик като мен винаги страда. Имам приятелка. Предстои ми важен етап от живота – създаването и отглеждането на деца. Но всяко нещо с времето си. Имам обаче племенница Йоана, която е кръстена на мен. Тя е дъщерята на моя брат и изпълва с жизненост и енергия цялата фамилия. - Бях активен спортист - футбол, лека атлетика, плуване, гребане, тенис на маса, спортни танци. И сега продължавам да спортувам - два пъти седмично посещавам фитнес, карам колело и плувам. Всяка вечер ходя пеш по няколко километра. Това, освен физическо и психическо разтоварване, ми помага и в работата като общински съветник, защото виждам хората и настроенията им, а и конкретни проблеми - изкривени или потънали плочки, нова дупка на асфалта. Продължавам да живея в \"Надежда\". Не се отделям от земята. Когато един политик се отдели от земята, той е приключил. Сподели:", "date": "2018.05.26", "title": "САМО В ПИК И \"РЕТРО\"! Председателят на БСП-София Калоян Паргов в откровена изповед: Исках да стана футболист като Стоичков (УНИКАЛНИ СНИМКИ)"}
{"url": "http://pik.bg/%D0%BC%D0%B0%D0%B9%D1%81%D0%BA%D0%B0-%D0%BF%D0%B0%D0%BB%D0%B8%D1%82%D1%80%D0%B0-%D1%81%D0%BB%D1%8A%D0%BD%D1%86%D0%B5-%D0%B4%D1%8A%D0%B6%D0%B4-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-%D1%89%D0%B5-%D0%BD%D0%B8-%D0%BE%D0%B1%D1%8A%D1%80%D0%BA%D0%B0%D1%82-%D1%83%D0%B8%D0%BA%D0%B5%D0%BD%D0%B4%D0%B0-news752934.html", "text": "Днес ще остане неустойчиво и още преди обяд над източните, а по-късно през деня и до полунощ и над останалата част от страната ще се развива купеста и купесто-дъждовна облачност. На места отново ще има краткотрайни валежи, придружени с гръмотевици. Има условия за градушки. Ще духа слаб, в Източна България до умерен североизточен вятър. Максималните температури ще са между 24° и 29°, за София – около 24°. Над планините в сутрешните часове ще е предимно слънчево, по върховете – мъгливо. Около и след обяд ще се развива купеста и купесто-дъждовна облачност и на места отново ще има краткотрайни, в отделни райони и временно интензивни валежи, придружени с гръмотевици. Ще духа умерен, временно силен вятър от североизток. Максималната температура на височина 1200 метра ще е около 16°, на 2000 метра – около 10°. По Черноморието облачността ще е по-често значителна. Ще има краткотрайни валежи от дъжд, придружени с гръмотевици. Ще духа до умерен вятър от североизток. Максималните температури ще са 23-26°. Температурата на морската вода е 20-22°. Вълнението на морето ще е 3, южно от Бургас – до 4 бала. На 26.05.2018 слънцето ще изгрее в 05:55 часа и ще залезе в 20:53 часа. Продължителност на деня 14:58 часа. На 26.05.2018 луната ще изгрее в 17:37 часа и ще залезе в 04:29 часа. Осветеност на диска в 0h UT 87 %. Фаза на луната: след първа четвърт преди пълнолуние. Сподели:", "date": "2018.05.26", "title": "МАЙСКА ПАЛИТРА! Слънце, дъжд, гръмотевици и градушки ще ни объркат уикенда"}
{"url": "http://pik.bg/%D0%B4%D0%BD%D0%B5%D1%81-%D0%B5-%D1%87%D0%B5%D1%80%D0%B5%D1%88%D0%BE%D0%B2%D0%B0-%D0%B7%D0%B0%D0%B4%D1%83%D1%88%D0%BD%D0%B8%D1%86%D0%B0-news752952.html", "text": "Черешова задушница, известна още като Спасовска задушница, е една от трите големи задушници в Българския православен календар, съобщава Петел. Тя се пада винаги в събота преди Петдесетница, един от големите ни храмови празници. Тази година Черешова задушница е днес. Тя се различава от другите задушници по това, че на нея в подавките се раздават и първите за сезона череши, откъдето идва името. Тя се свързва най-вече с поверието, че на този ден се прибират душите на всички починали, които са останали на свобода след Велики четвъртък. На този ден се отслужва специално богослужение във всички църкви и храмове в памет на мъртвите. По този начин живите измолват прошка от Бог за скъпите им хора, които вече не са сред нас. На Черешова задушница, както на всяка друга Задушница, близките на починалите ходят на гробищата, за да почетат паметта им. Важно е да се знае, че на гроба се ходи от предния ден, преди Задушница, след което и в самата събота рано сутринта. Там опечалените палят свещи и кандила, след което преливат гроба с вино - символ на Христовата кръв. Оставят се също свежи цветя и се носи коливо - варено жито, което е приготвено от предишния ден и което е символ на Възкресението. Разчупва се и хляб, който символизира тялото Христово. Освен подавки, свещи и вино на Черешова задушница на гробищата се носят и орехови листа. Смята се, че този обичай е свързан с настъпващата на следващия ден Петдесетница, когато всички православни църкви и храмове се украсяват с шума от орехово дърво. Неговата символика не е случайна и носи дълбок смисъл. От древни времена се вярва, че орехът е посредник между двата свята - този на живите и този на мъртвите. Освен това на Черешова задушница, както на всяка друга Задушница, се слагат общи трапези като задължително първата глътка и хапка се оставят на земята, за да „хапнат“ и „пийнат“ и мъртвите. Старо поверие гласи, че ако прелети пеперуда, докато хората на общата трапеза се хранят, значи душата на мъртвия си е дошла за кратко на земята, за да навести близките си. Сподели:", "date": "2018.05.26", "title": "Днес е Черешова задушница"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%BA%D1%83%D0%BF%D1%83%D0%B2%D0%B0%D0%BD%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news752910.html", "text": "България е на челно място по стари автомобили в ЕС, показват данни на Европейската асоциация на вносителите на автомобили. Този факт се потвърждава и от данните на КАТ за автопарка у нас - около 37% от автомобилите в България са на възраст над 20 години. Макар и да има тенденция за увеличаването на продажбите на нови коли, като цяло пазарът е зает от автомобилите втора употреба, съобщава \"Дарик\". Вижте Топ 10, определен според регистрациите в КАТ за м.г. 10. Citroen – 6531 9. Renault – 8309 8. Toyota – 9860 7. Ford – 10 334 6. Peugeot – 10 970 5. BMW През 2017 г. са продадени 13 580 употребявани автомобила на баварския концерн. Спрямо 2016 г. това означава отлив от близо 3000 автомобила BMW. 4. Audi Предпочелите Audi, макар и на старо, са 18 532 души или малко над 1000 повече от 2016 г. Забелязва се повишен интерес към марката, която общо за страната е чак на седмо място в автопарка. 3. Opel През 2017 г. новорегистрираните употребявани автомобили Opel са 18 532 броя. Това са близо 6 хиляди опела по-малко от регистрираните през предходната година. Все още, както стана дума, марката е втората по масовост в страната след VW. 2. Mercedes През миналата година 22 790 българи са се сдобили с Mercedes втора употреба. Така щутгартската компания запазва второ място спрямо 2016 г. Общо за страната обаче Mercedes е третата по разпространение кола, преди нея е Opel. 1. VW Без изненада на първо място по предпочитания се нареждат автомобилите от марката Volkswagen с 28 895 регистрации в КАТ. Марката държи първо място по разпространение в България, като според данните по пътищата има близо половин милион такива автомобили. През 2017-та от челната десетка изпада Honda, на чието място влиза Citroen. Общо новорегистрираните употребявани автомобили са малко над 300 хиляди или десет пъти повече от продажбите на чисто нови коли. Предпочитанията на потребителите при купуване на нови автомобили доста се различават спрямо класацията на коли втора ръка. Водещи при нея са Dacia, Renault, KIA, Toyota и Skoda. Сподели:", "date": "2018.05.26", "title": "Ето кои са най-купуваните автомобили втора ръка в България"}
{"url": "http://pik.bg/%D0%BE%D1%82-1-%D1%8E%D0%BB%D0%B8-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%B7%D0%B0-%D1%82%D0%BE%D0%BF%D0%BB%D0%BE%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F%D0%BD%D1%86%D0%B8-%D1%81%D0%BA%D0%B0%D1%87%D0%B0%D1%82-%D1%81-10-news752908.html", "text": "Oт 1 юли абонатите на топлофикацията в София ще плащат с около една десета по-скъпо за топлата вода и парното, сочат предварителните изчисления, съобщи Канал 3. Така от 1 юли столичните абонати може да плащат близо 106 лв. за мегават час с ДДС вместо досегашните 95,98 лв с ДДС. Причината на вдигането на цената на топлинната енергия е скокът на природния газ. Главният доставчик на синьото гориво „Булгаргаз“ е поискал от средата на годината цената да се вдигне от 352,65 лв. за 1000 куб. м на 418,59 лв. или с около една пета, което е обусловено от по-скъпите доставки, идващи от руския „Газпром“. Те пък се оправдават с поскъпването на петрола на международните пазари, чиито цени влияят, макар и с известно закъснение, на стойността на природния газ, внасян в България. Според енергийния експерт проф. Атанас Тасев от по-чувствително поскъпване на парното и топлата вода в София и другите по-големи градове ни спасява единствено субсидирането на производството на електроенергия от топлофикациите, която се изкупува на преференциални цени, а те от своя страна се субсидират от всички абонати на ерепетата. Малко над 100 лв. за мегаватчас с ДДС може да достигне и цената на парното и топлата вода и във Варна заради по-скъпия природен газ. Около трицифрената сума за единица консумирана енергия може да достигне и стойността на централното отопление във Враца. Във Велико Търново обаче луксът да имат парно и топла вода от местния ТЕЦ ще им струва по около 114 лева на мегаватчас. Около 105 лева най-вероятно ще е цената на мегаватчас в Русе, а за абонатите на топлофикацията в Разград ще е почти 99 лв. за единица консумирана топлинна енергия. Най-ниска цена от около 82 лв. за МВтч се очаква да бъде цената за абонатите в Бургас след прогнозираното поскъпване на топлото с десетина на сто. Когато няма авария, парното и топлата вода в Перник също ще са под сто лева за единица консумирана енергия. След 1 юли абонатите в миньорския град ще плащат по 91,90 лв. за МВтч с ДДС, съобщава \"Монитор\". В Пловдив от средата на годината вероятно стойността ще бъде около 105 лв. На мегаватчас. Въпросната цена обаче е доста по-ниска, отколкото очакваната в Разград от почти 130 лв. с ДДС за МВтч. Първоначалните прогнози за поскъпването на тока са за стойности около 2%, сочат предварителни разчети на КЕВР. Според тях увеличението за клиентите на ЧЕЗ ще е с 1,7%, за тези на ЕВН - 1,81%, а за клиентите на Енерго Про - с 2,6 на сто. Окончателното решение с колко ще поскъпне токът ще бъде взето след обществено обсъждане след около месец. Сподели:", "date": "2018.05.26", "title": "От 1 юли сметките за топлото на софиянци скачат с 10%"}
{"url": "http://pik.bg/%D0%BE%D0%B1%D1%80%D0%B0%D1%82-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D1%81%D1%80%D0%B5%D1%89%D0%B0-%D1%81%D0%B0%D1%89---%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news752902.html", "text": "Президентът на САЩ Доналд Тръмп заяви, че е все още възможно да проведе среща на 12 юни в Сингапур с лидера на Северна Корея Ким Чен-ун, както бе планирано първоначално, предава Ройтерс. \"Ще видим какво ще се случи. В момента говорим с тях“, заяви Тръмп пред репортери, ден след като отмени очакваната среща, предава \"Фокус\". \"Възможно е тя да се проведе дори на 12 юни. Бихме желали така и да стане“, допълни той. Сподели:", "date": "2018.05.26", "title": "ОБРАТ! Може да има среща САЩ - Северна Корея"}
{"url": "http://pik.bg/%D0%BB%D0%B8%D0%B4%D0%B5%D1%80%D1%81%D0%BA%D0%B8-%D0%B7%D0%B0%D0%BA%D0%B0%D1%87%D0%BA%D0%B8-%D0%BF%D1%83%D1%82%D0%B8%D0%BD-%D1%81%D0%B5-%D1%88%D0%B5%D0%B3%D1%83%D0%B2%D0%B0-%D1%81-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news752901.html", "text": "Руския президент Владимир Путин и шефът на Руския съюз на промишлениците и предприемачите Александър Шохин отвърнаха с шега на забележката на френския лидер Еманюел Макрон за границите на Европа, съобщават руските медии, цитирани от епицентър.бг. Ситуацията възникна по време на срещата \"Бизнес диалог Русия — Франция\" (част от програмата на международния икономически форум в Санкт Петербург), когато Макрон, говорейки за това, което обединява двете държави, припомни историческата фраза на генерал Дьо Гол за Европа \"от Атлантика до Урал\". \"Моята визия е, че наистина Европа се простира от Атлантика до Урал\", заяви Макрон, като изрази надежда за динамично развитие на отношенията с Русия. Модераторът на дискусията Александър Шохин си позволи да коригира френския президент. \"Не знам, може би стана недоразумение при превода, г-н президент, но за нас Европа е от Лисабон до Владивосток\", каза той, предизвиквайки взрив от смях в залата. \"Разбойник, не остави на мен да го кажа\", пошегува се Путин, отговаряйки на Шохин. \"Тъкмо се канех да започна с това и той ми го открадна. Е, добре\", отбеляза руският държавен глава в началото на словото си пред форума. Всъщност фразата \"Европа от Лисабон до Владивосток\" принадлежи именно на Путин, който за пръв път я употреби през 2010 г. Тогава той предложи програма за съвместно развитие от пет точки, чиято крайна цел беше да се създаде единно икономическо пространство. Идеята си руският лидер повтори през 2014 г., а след това тя бе подета и от германския канцлер Ангела Меркел. Сподели:", "date": "2018.05.26", "title": "Лидерски закачки! Путин се шегува с изказване на Макрон"}
{"url": "http://pik.bg/%D0%BF%D0%B5%D1%82%D0%BA%D0%BE-%D0%BE%D1%82-%D1%80%D0%B0%D0%B7%D0%B3%D1%80%D0%B0%D0%B4-%D0%BF%D0%BB%D0%B0%D1%82%D0%B8-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82-%D1%81-13-%D0%BA%D0%B8%D0%BB%D0%B0-%D0%B6%D1%8A%D0%BB%D1%82%D0%B8-%D1%81%D1%82%D0%BE%D1%82%D0%B8%D0%BD%D0%BA%D0%B8-news752903.html", "text": "Мъж от Разград плати такса смет на стойност 92 лева с жълти стотинки за имот, който не ползва. По този начин той изрази несъгласието си с административните пречки, с които се е сблъскал, за да се откаже от имот, за който дори няма документ, предава БНТ. 61-годишният строителен техник Петко Неделчев се принудил да си вземе един ден отпуск, за да дойде от Разград в Русе и да плати такса смет на имот в село Тетово, който не ползва, няма документ за него, но и не може да се раздели с него, въпреки желанието му. А то е трите декара земя да останат за кметството в селото и да спре да плаща данъци за нещо, което реално не ползва. \"Нямаме документ, то от 1900 година от дядо ми е това място, нито сме собственици, просто сме наследници. Мястото е непродаваемо, не се обработва, понеже има много наследници\", каза Петко Неделчев. Именно заради наследниците, които са осем, Петко Неделчев получава отказ от „Местни данъци и такси“ да не плаща задълженията на пустеещия терен. \"Декларацията ми беше отхвърлена под предлог, че всички наследници трябва да се подпишат, а някои от тях са в Америка и са прекъснали всякакви връзки с нас\", каза Неделчев. В знак на протест Неделчев плати на касата на „Местни данъци и такси\" дължимите 92 лева за имота с жълти стотинки. Той събирал монетите по една, две и пет стотинки в продължение на месеци, помогнали му и приятели. Служителите на учреждението приеха формата му на протест и прибраха монетите на доверие, без да ги броят, за да не се бави опашката. От „Местни данъци и такси\" обещаха отново да разгледат казуса. Петко Неделчев е категоричен, че ако имотът не бъде отписан от неговото име, ще си потърси правата в съда. Сподели:", "date": "2018.05.26", "title": "Петко от Разград плати такса смет с 13 кила жълти стотинки"}
{"url": "http://pik.bg/%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%B0%D0%BD%D0%B4%D1%80%D0%B5%D0%B0-%D0%BA%D0%B0%D1%80e-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%83-%D0%BD%D0%B0%D1%81-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%E2%80%9E%D1%82%D0%B5%D0%BD%D0%BE%D1%80%D0%B8%D1%82%D0%B5-%D0%BD%D0%B0-%D1%80%D0%B0%D0%B9%D0%BD%D0%B0-%D0%BA%D0%B0%D0%B1%D0%B0%D0%B8%D0%B2%D0%B0%D0%BD%D1%81%D0%BA%D0%B0%E2%80%9D-news752904.html", "text": "На 36 години Андреа Карè е в топ три на най-добрите италиански тенори за момента. На 3-ти юни ще излезе на сцената на зала „България” в концерта „Тенорите на Райна Кабаиванска” заедно с Давиде Риу (Корея) и Рейналдо Дроз (Венецуела). Каре приема поканата на Софийска филхармония и диригента Найден Тодоров след особено успешен сезон, включващ Дон Хосе от „Кармен” в Театро Реал (Мадрид), Дон Карлос от едноименната опера в Дворец на изкуствата „Кралица София” (Валенсия) в партньорство с Пласидо Доминго (Родриго), отново Дон Хосе в Ковънт Гардън (Лондон), Марио Каварадоси от „Тоска” в операта на Мичиган и др., предава Нова телевизия. Според семейната легенда прабаба му била първата притежателка на грамофон в Калабрия и споделяла този „лукс“ със съселяните си вечер, като слушали опера на уличката пред къщата. Бабите му също били страстни почитателки на операта и познавали наизуст либретата и мелодиите на големите италиански опери. Родителите му, обаче, живеят изцяло извън света на оперната и класическата музика. Андреа от дете обича да пее забавни и популярни песни. Като тийнейджър за кратко става водещ на караоке вечери в пиано бар, но бързо решава да стартира самостоятелна кариера. С помощта на приятели си набавя оборудване. Свири по слух, защото не знае да чете нотите. Така от 16 до 19-годишна възраст протича кратката му „кариера” на поп певец. Един ден, съседка го чува да пее и му казва, че има идеален глас за опера. Дава му плочи с оперна музика и...първият повратен момент в живота на Андреа Каре се случва. Страстта му към операта пламва и остава завинаги. Явява се на изпит и е приет в консерваторията в Торино. Много скоро след началото на обучението си дава сметка, че това е неговият път, заниманието, на което иска да се посвети. Така, макар и прескочила едно поколение, наследствената любов към операта достига до Андреа Каре. Вторият повратен момент в живота му е срещата с Райна Кабаиванска на конкурса за млади оперни певци в Театро Лирико „А. Бели“ в Сполето през 2005 г., където легендарната примадона е председател на журито. Каре печели конкурса, а награждавайки го, тя му казва „Гласът е хубав, но трябва да изградим всичко отначало. Ако се заемеш, можем да постигнем нещо хубаво“. Андреа започва да учи с Кабаиванска в Музикален институт „Веки – Тонели” в Модена. „Знаеше, че произхождам от обикновено семейство. Каза ми, че, ако вложа усилия и сериозност, ще ми помогне. Плащаше ми пътуванията и разноските от собствения си джоб. И безплатни уроци. Никога няма да престана да й благодаря. След година и половина ми каза, че винаги ще продължава да ме поддържа, но че иска да получа съвети от тенор. Заведе ме при Павароти! На човек лошо да му стане! Дойде с такси да ме вземе от гарата в Модена с букет цветя за него, защото аз наистина бях неподготвен. Прослушването беше с нея на пианото, а Павароти слушаше. Левият ми крак започна да трепери по неконтролируем начин! И днес продължавам да се питам дали наистина извадих такъв късмет да изживея всичко това. Аз съм сто процента сигурен, че ако не я бях срещнал, вероятно щях да сменя занаята, защото щях да завърша консерваторията и никой нямаше да ме представи във важните среди, нямаше да мога да се докосна до операта.” Павароти харесва гласа на Каре и се съгласява с желанието на Кабаиванска да го обучава, и то безплатно. Всеки следобед от януари до юни 2007 Андреа ходи в дома на великия тенор. Последните им два урока са през юли в Пезаро. „Даде ми много в техническо отношение и като интерпретация, и много на психологическо ниво, защото да зная, че един от най-великите тенори в света вярва толкова много в мен, ме караше да усещам, че кариерата ми и бъдещето ми на професионален певец не са далече. Освен това един или два пъти седмично ходех и при Райна. Имах двойна подкрепа и от двамата: чуваха се, сравняваха, виждаха се. Беше много важно за мен...” Репертоарът на Андреа Каре включва: Исмаил в „Набуко“, Алфредо Жермон в „Травиата“, Густав в „Бал с Маски”, Макдъф в „Макбет” и Радамес в „Аида” от Верди, Самсон в „Самсон и Далила” от Сен Санс, Полионе в „Норма“ от Белини, Марио Каварадоси в „Тоска“ и Пинкертон в „Мадам Бътерфлай“ от Пучини, Дон Хосе в „Кармен” от Бизе, граф Лорис Ипанов във „Федора” от Джордано, Штева Бурия в „Януфа“ от Яначек и др. Някои от тези вокални партии са много тежки и гранични за глас, определян като лиричен тенор. „За това със сигурност трябва да благодаря на Райна, която разпозна една точно определена същност на гласа ми. Наистина често кариерата се започва с репертоар от Моцарт, но това, когато е възможно, ми каза тя. Когато започнахме да учим, тя разпозна веднага, че бих могъл чудесно да направя кариера като баритон. Моят глас, макар да има обширен диапазон, бавно преминава към високата зона на баритона и едва след това през „прехода“ към тенора, където се превръща в звънлив. Това е глас, който трябва добре да загрее и върху който трябва много да работя. Със сигурност има особена окраска, подходящ за героични и ярки роли. В началото това може да е плашещо, например, когато дебютирах Полионе на 27 години и Самсон и Дон Хосе на 28 години, всички бяха озадачени. Единствено Райна беше спокойна, защото знаеше, че е достатъчно да подходя съзнателно към тези роли, без да се прекалява в броя представления и продукции. Всичко беше съвсем естествено. В кариерата на оперен певец не се „пътува“ единствено с гласа, а има страшно много компоненти, които ни съпътстват. Опитът е важен, включително отрицателният, защото води до израстване.” Каре си партнира с много от големите певци на съвременния оперен свят Лео Нучи, Елина Гаранча, Мария Агреста, Вероника Симеони, Мариа Хосе Сири, Вилета Урмана, Соня Йончева, Витория Йео, Ана Катерина Антониачи и др. Една от най-големите му сценични срещи е с Пласидо Доминго. „Той е невероятен артист, притежаващ необятен талант и енергия. Малко са онези, които са постигнали толкова много и такава забележителна кариера. За мен е чест и изключително важно да бъда отново до него на сцената, както заради ролята, която ще пресъздавам, така и заради щастието да пея с неговия Родриго.” Бъдещето на Каре изглежда предначертано. Последният му подписан договор е за 2022 година. Планирал е дебюти в „Манон Леско“, „Турандот“, „Селска чест“, „Палячи“, „Трубадур“. Но ролята, която отказва вече седем пъти е Отело. „Ще продължа да го отказвам още известно време, макар че усещам, че гласът ми е за тази роля. Пял съм арията и „големия дует“ от първото действие със сопраното Витория Йео и оркестъра на Филхармонията в София на грандиозния концерт за юбилея на моята учителка Райна Кабаиванска и се чувствах прекрасно. Беше паметна вечер, която трябва да се помни, да се пази в паметта и аз съм горд, че бях част от това събитие както заради значимостта му, така и защото не можех да отсъствам от толкова важно мероприятие след всичко, което Райна ни е дала. За мен е гордост да съм част от артистичното й семейство, гордост беше още веднъж да бъда на сцената с нея, а беше голяма емоция да я чуя да пее, да чувствам съпричастната публика. Помня още излизането за финалния поздрав “Nessun dorma”, а след като тя пя, ние учениците й си сдържахме сълзите, защото наистина беше много вълнуващ момент. Усещаше се любовта на публиката към нея... Виждам, обаче, Отело като цел в кариерата си, да го изпълня сега би лишило от стойност и внимание много други роли, които трябва и бих искал да дебютирам. Важно е да имаме степенувани цели в живота, пропорционални на възможностите за всеки отделен момент. Отело е моята мечта. Кабаиванска казва, че трябва вече да дебютирам с тази роля, но мен така ме респектира, че искам спокойно да стигна до нея. След като изпееш Отело на Верди, какво имаш още да правиш?“. Тенорите на Райна Кабаиванска са недостижимо съзвездие от безсмъртни имена. В началото на певческата и кариера са легендарните Франко Корели, Марио дел Монако, Джон Викерс, Карло Бергонци и Алфредо Краус. В 70-те, 80-те и 90-те години на миналия век Лучано Павароти, Хосе Карерас и Пласидо Доминго, великите трима тенори, съпътстват българското сопрано по световните сцени. На 3-ти юни в зала „България”, в един специален концерт, Райна Кабаиванска ще ни представи Андреа Каре, Давиде Риу и Рейналдо Дроз, новото поколение тенорови открития, усъвършенствали вокалния и артистичния си талант в школата на Маестрата. Очакваме да е незабравимо. Сподели:", "date": "2018.05.26", "title": "Легендарният Андреа Карe се завръща у нас за концерта „Тенорите на Райна Кабаиванска”"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%82%D0%B5%D0%B7%D0%B8-10-%D0%BD%D0%B5%D1%89%D0%B0-%D0%B2-%D1%81%D0%BF%D0%B0%D0%BB%D0%BD%D1%8F%D1%82%D0%B0-%D1%82%D0%BB%D0%B0%D1%81%D0%BA%D0%B0%D1%82-%D0%BA%D1%8A%D0%BC-%D0%B8%D0%B7%D0%BD%D0%B5%D0%B2%D1%8F%D1%80%D0%B0-news752827.html", "text": "Но, както твърдят специалистите, това е малко и на първо място трябва да обърнете внимание на онези предмети, които неволно могат да тласнат половинката ви към изневяра. Затова направете ревизия на вещите си и се избавете от онези, които носят негативна енергия. Матракът на леглото задължително трябва да е един. Двата отделни ще ви разделят не само по време на спане, но и в живота. Що се отнася до цветовете, в това помещение се допуска използването на топли оттенъци и някои червени елементи. Но не прекалявайте с огнените цветове, защото това може да доведе до агресия, караници и непрекъснато изясняване на отношенията. В момента, в който започнете нови отношения, задължително трябва да смените чаршафите, покривалото и останалия текстил в спалнята си. Ако сте заедно от дълго време, също не трябва да се отпускате. Необходимо е периодично да сменяте спалните принадлежности, щорите и възглавниците. Така няма да има недомлъвки и обиди, които да разрушат съвместното ви щастие. Признайте си – колко често надничате под кревата докато чистите? А според фън шуй, под леглото, на което спите с половинката си, не трябва да има мръсотия, пръснати чорапи и други забравени вещи. И работата не там, че по този начин може да изглеждате като немарлива домакиня, а че подобни предмети носят негативна енергия и лош късмет. Подобни изображения по никакъв начин не подобряват отношенията помежду ви и няма да ви помогнат да съхраните страстта. Ако толкова много ви се иска да сложите нещо над леглото, по-добре е това да картина с ириси, които са символ на верността; с маргаритки – символ на семейството и любовта или с патици мандаринки, които също са символ на вечната любов. Стайните растения нямат никакво място в спалнята. Това се отнася и за изкуствените цветя. Кактусите например могат да доведат до охладняване на чувствата, пълзящите растения – до неуспехи и грешни решения, а сухите цветя – до празно съпружеско легло. И по-добре не изкушавайте съдбата, а прехвърлете зимната си градина на специално предназначено за нея място. Според фън шуй, не трябва да спиш срещу огледало, защото това носи нещастие в дома ви и действа негативно на здравето. Затова, ако се чудите дали да сложите в спалнята огледало, по-добре се откажете от тази идея. Картините със самотни жени (включително и ваши снимки, на които сте сама) нямат място в спалнята. Подобни изображения нарушават романтичната енергия и не влияят по най-добрия начин на отношенията помежду ви. Специалистите по фън шуй са категорични, че ако искате да съхраните любовта си, трябва да махнете от спалнята всички фигурки на хищни животни и дракони, а на тяхно място да сложите жерави, които символизират здраве, на лебеди, които са смятани за символ на верността, патици мандаринки или четен брой вещи – две вази, две лампи, два свещника и т.н. Телевизорът в спалнята води до чести кавги, които накрая завършват с раздяла. Ноутбуците, смртфоните и останалите съвременни джаджи също нямат място в тази стая. Най-добре е да ги държите в дневната. Така ще подобрите и качеството на съня си. Според древното китайско учение фън шуй, енергията на водата сама по себе си е достатъчно динамична, не стои на едно място и… не носи вярност. Неслучайно е казано, че „всичко тече, всичко се променя”. Затова, ако не възнамерявате да сменяте партньора, се откажете от декоративните фонтани и аквариуми в спалнята си. Как е възможно?”, питате се, оглеждайки за пореден път стаята си. Все пак спалнята блести от чистота, всички вещи са поставени на местата им… Сподели:", "date": "2018.05.26", "title": "ВНИМАВАЙТЕ! Тези 10 неща в спалнята тласкат към изневяра"}
{"url": "http://pik.bg/%D1%80%D0%B0%D0%B7%D0%BA%D0%B0%D1%8F%D0%BD%D0%B8%D0%B5-%D0%BA%D1%80%D0%B0%D0%B4%D0%BB%D0%B0-%D0%BD%D0%B0-%D0%B1%D0%B8%D0%B6%D1%83%D1%82%D0%B0-%D0%B2%D1%8A%D1%80%D0%BD%D0%B0-%D0%BF%D0%BB%D1%8F%D1%87%D0%BA%D0%B0%D1%82%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%B5-%D0%B2%D0%B8%D0%B4%D1%8F-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-news752935.html", "text": "Разкаяние. След като отмъкна пръстен за 700 лева от златарско ателие в София, крадлата го върна. Младата жена влязла с молба служителят на ателието да поправи нейно бижу. Малко след като той й обръща гръб, тя се пресяга зад витрината и отмъква скъпото бижу. Жената го слага в чантата си, а после спокойно изчаква поръчката си, разказва отново за случката Нова телевизия. Кражбата е заснета от охранителните камери в златарското ателие. Оказва се, че след като се е видяла по телевизията, жената се разкаяла и разплакана върнала пръстена. А сега собственикът ще оттегли жалбата си до полицията. Сподели:", "date": "2018.05.26", "title": "РАЗКАЯНИЕ: Крадла на бижута върна плячката, след като се видя по телевизията"}
{"url": "http://pik.bg/%D0%B7%D0%B2%D1%8F%D1%80-%D0%BA%D0%B8%D1%82%D0%B0%D0%B9%D1%86%D0%B8-%D1%83%D0%BB%D0%BE%D0%B2%D0%B8%D1%85%D0%B0-514-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%BE%D0%B2%D0%B0-%D0%B5%D1%81%D0%B5%D1%82%D1%80%D0%B0-news752829.html", "text": "Гигантската хищна риба е купена от природозащитна организация с цел изкуствено размножаване. След като се възстанови, есетрата ще бъде освободена. Есетра с тегло 514 кг и дължина 3.59 м е била уловена в Китай. Сподели:", "date": "2018.05.26", "title": "ЗВЯР! Китайци уловиха 514-килограмова есетра"}
{"url": "http://pik.bg/%D1%81%D1%80%D0%B5%D0%B4%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0-news752804.html", "text": "В сряда един барел от кошницата на ОПЕК се търгуваше за 76,43 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден. Средната цена на петрола на Организацията на страните износителки на петрол (ОПЕК) вчера се повиши до 76,62 долара за барел, информира вчера на сайта си картелът. Сподели:", "date": "2018.05.26", "title": "Средната цена на петрола продължава да се повишава"}
{"url": "http://pik.bg/%D0%B2-%D1%81%D0%B5%D0%B4%D0%B5%D0%BC-%D0%BE%D0%B1%D1%89%D0%B8%D0%BD%D0%B8-%D1%80%D0%B0%D0%B7%D0%B4%D0%B0%D0%B2%D0%B0%D1%82-%D0%B5%D0%BA%D0%BE%D0%BF%D0%B5%D1%87%D0%BA%D0%B8-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0-%D0%B7%D0%B8%D0%BC%D0%B0-news752907.html", "text": "Седем общини си разделят по 65 млн. лв. за закупуване на печки за отопление на пелети. които ще бъдат раздадени безплатно на гражданите, съобщиха от Министерството на околната среда и водите. Финансирането по принцип е за 21 града, включени в наказателната процедура за качеството на въздуха срещу България. В момента на условията отговарят само 7 - София, Монтана, Видин, Смолян, Димитровград, Бургас и Благоевград, информира \"Монитор\". Изискванията са да имат изготвена програма за качеството на атмосферния въздух, а като основен източник на замърсяване да е идентифицирано битовото отопление, обясняват от екоминистерството. Освен това е необходимо общините да имат набелязани конкретни мерки в борбата с проблема. Именно поради тази причина Пловдив, който е на водещо място по замърсяване, няма да има възможност да се включи на първия етап. В момента града под тепетата все още разработва своята стратегия, така че се очаква да бъде включен на втория етап. На база на изготвените предварително програми за борба с мръсния въздух пък ще бъдат направени и проектите, с които ще се кандидатства. Вторият етап на оперативната програма ще бъде отворен през есента. За мерки за пречистване на въздуха са предвидени 111 млн. лв. за всички 21 града. Прогнозата е до края на лятото първия етапа от процедурата да бъде обявен, така че общините да могат да изпълнят част от мерките за подмяна на уреди за битово отопление преди зимния сезон. Сподели:", "date": "2018.05.26", "title": "В седем общини раздават екопечки за следваща зима"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8-%D1%81%D0%B2%D0%BE%D1%8F-%D1%81%D0%B0%D1%82%D0%B5%D0%BB%D0%B8%D1%82%D0%BD%D0%B0-%D0%BD%D0%B0%D0%B2%D0%B8%D0%B3%D0%B0%D1%86%D0%B8%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-news752913.html", "text": "Великобритания ще разработи своя сателитна навигационна система, ако изгуби достъпа си до проекта \"Галилео\" - версията GPS на ЕС. Това съобщи британският финансов министър Филип Хамънд, цитиран от \"Ройтерс\". В четвъртък Великобритания заяви пред ЕС, че ще настоява да й се изплатят 1 милиард британски лири, ако блокът блокира достъпа й до \"Галилео\", предава \"Нюз.бг\". \"Планът винаги е бил да се работи като основен член на проекта \"Галилео\", допринасяйки за проекта финансово и технически. Ако това се докаже като невъзможно, Великобритания ще трябва да остане сама, вероятно с други партньори извън Европа и САЩ за изграждане на трета конкурентна система\", каза Филип Хамънд пред журналисти преди среща на финансовите министри на ЕС в Брюксел. Сподели:", "date": "2018.05.26", "title": "Великобритания може да разработи своя сателитна навигационна система"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B7%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D0%B8-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0-news752956.html", "text": "Премиерът Бойко Борисов заминава на посещения в Хърватия и Украйна . В хърватската столица той ще открие паметника на българския писател и поет Иван Вазов, а в неделя премиерът ще участва в церемония по откриване на мемориална плоча, посветена на българския политик Димитър Пешев в Киев. В Загреб в събота премиерът Борисов ще разговаря с хърватския си колега Андрей Пленкович . Двамата ще обсъдят напредъка по стартиралите по време на Българското председателство проекти, които целят сближаване на страните от Западните Балкани помежду им и с останалите държави в Европа . По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г. В хърватската столица премиерът Бойко Борисов ще открие паметник на Иван Вазов в парка Бундек . Монументът е символ на историческите връзки между България и Хърватия. В същия ден министър-председателят Бойко Борисов заминава за Киев , където ще проведе разговор с президента на Украйна Петро Порошенко и с премиера Володимир Гройсман . По време на разговорите ще бъдат обсъдени задълбочаването на контактите между двете страни и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев - политик, депутат, министър на правосъдието и основен участник в спасяването на българските евреи от депортиране в нацистките лагери през 1943 г. Сподели:", "date": "2018.05.26", "title": "Премиерът Борисов заминава за Хърватия, веднага след това и за Украйна"}
{"url": "http://pik.bg/%D0%BD%D0%B0%D1%85%D0%BE%D0%B4%D0%BA%D0%B0-%D1%83%D1%87%D0%B5%D0%BD%D0%B8-%D0%BF%D0%BE%D0%BF%D0%B0%D0%B4%D0%BD%D0%B0%D1%85%D0%B0-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%BA%D0%B0%D0%BD%D1%8C%D0%BE%D0%BD%D0%B8-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-%D0%B2%D0%B8%D0%B4%D0%B5%D0%BE-news752915.html", "text": "Учени откриха гигантски каньони под дебелия лед на Южния полюс, съобщи Би Би Си. Дълбоките проломи са дълги стотици километри. Те насичат високи планини, които не са различими под снежната повърхност на континента. Учените от университета на Нортъмбрия са открили скритите каньони с радар. Според екипа те имат ключова роля за контролирането на ледения поток. Ако антарктическият лед изтънее заради глобалното затопляне, тези канали ще ускорят движението му към океана, което допълнително ще повиши морското равнище. Най-големият от каньоните е дълъг 350 км и широк 35 км. Следващите два са също толкова внушителни - с дължина 300 км и 150 км. Всички са под дебел слой лед - повече от 2 км. Те преминават под т.нар \"леден вододел\" - висок хребет от лед от Южния полюс към брега на Западна Антарктида. Наричат го вододел, защото ледът се движи или от едната или от другата му страна - към морето Уедъл на изток или към морето Рос на запад. Сподели:", "date": "2018.05.26", "title": "НАХОДКА! Учени попаднаха на гигантски каньони в Антарктида (ВИДЕО)"}
{"url": "http://pik.bg/%D0%BD%D0%B5%D0%BB%D0%BE%D0%B2%D0%BA%D0%B8-%D0%BC%D0%BE%D0%BC%D0%B5%D0%BD%D1%82%D0%B8-%D1%81%D1%80%D0%B0%D0%BC%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BA%D0%BE%D0%B8%D1%82%D0%BE-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D0%BF%D1%80%D0%B8%D0%BD%D1%86-%D1%83%D0%B8%D0%BB%D1%8F%D0%BC-%D0%B8-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B1%D0%B8%D1%85%D0%B0-%D0%BF%D1%80%D0%B5%D0%B4%D0%BF%D0%BE%D1%87%D0%B5%D0%BB%D0%B8-news752937.html", "text": "Обикновено сме свикнали да ги виждаме изискани, елегантни, стилни и изтупани до съвършенство. Не така ги е видял обаче известният фотограф Макс Бътъруърт, който заснема едни от най-известните лица в света, когато напускат лондонски нощни клубове, хотели и барове. Всички фотоси са направени между 2005 и 2008 година, а на фокус са принц Уилям, Кейт Мидълтън, Черил Коул, Саймън Коуъл, Мадона и други. На един от кадрите може да видите младия принц Хари, облечен небрежно в джинси, дълга тениска и бейзболна шапка, да напуска нощен клуб в Лондон. Кейт Мидълтън пък е заснета, докато се качва в такси на излизане от заведение. Кадър на принц Уилям определено доказва, че днес светът му е съвсем различен. Черил Коул Принц Хари Принц Уилям Мадона Саймън Коуъл Кейт Мидълтън Сподели:", "date": "2018.05.26", "title": "НЕЛОВКИ МОМЕНТИ! Срамни СНИМКИ, които Кейт Мидълтън, принц Уилям и принц Хари биха предпочели никога да не видят бял свят"}
{"url": "http://pik.bg/%D1%83%D1%87%D0%B8%D1%82%D0%B5%D0%BB-%D0%B5-%D0%BE%D0%B1%D0%B5%D0%B7%D0%B2%D1%80%D0%B5%D0%B4%D0%B8%D0%BB-%D1%81%D1%82%D1%80%D0%B5%D0%BB%D0%B5%D1%86%D1%8A%D1%82-%D0%B2-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D0%B2-%D0%B8%D0%BD%D0%B4%D0%B8%D0%B0%D0%BD%D0%B0-news752963.html", "text": "Въоръжен ученик откри огън в основно училище в Нобълсвил, Индиана, по време на изпит, предадоха световните агенции, цитирани от БТВ. Той е бил обезвреден от учител. Стрелецът е ранил учителя, както и още един ученик, но преподавателят е успял да го обезвреди. Пострадалите са откарани в болница, като учителят е получил три огнестрелни рани. Направена му е операция. Името на нападателя засега не се разкрива, но се знае, че е ученик на същото училище. Стрелбата е станала само седмица преди края на учебната година. Според очевидци, ако учителят не се бил намесил, щяло да има много повече пострадали. Сподели:", "date": "2018.05.26", "title": "Учител е обезвредил стрелецът в училището в Индиана"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B8%D1%81%D0%B8%D1%8F-%D1%81-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%BA%D1%8A%D0%BC-%D1%81%D0%B8%D0%BD%D0%B0-%D1%81%D0%B8-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%BA%D0%B0%D1%82%D0%B0%D0%BF%D1%83%D0%BB%D1%82%D0%B8%D1%80%D0%B0-%D0%B2%D0%B0%D0%BB%D0%B5%D1%80%D0%BA%D0%BE-%D0%BD%D0%B0-%D1%81%D0%B5%D0%B4%D0%BC%D0%BE%D1%82%D0%BE-news752941.html", "text": "Валери Божинов-младши получи уникален подарък от майка си Алисия, видя ПИК в профила й в \"Инстаграм\". От днес апартаментът им си има нов обитател - ултра симпатичен померан теди беар бо. Валерко е на седмото небе от щастие, се вижда от \"story\"-клипчето в социалната мрежа. Малкият футболист отдавна си мечтаел за домашен любимец и то точно от тази \"джобна\" порода. Заради малкия им размер помераните принадлежат към групата на декоративните кучета. 10-годишният Божинов-младши е кръстил пухкавия си приятел Каспър. Личи, че преди да се запознае с новия си стопанин, палето е преминало и през фризьорски салон за маркова подстрижка - козината му е ниско офъкана, само по главата Каспър е запазил рунтавата си космена покривка. Сподели:", "date": "2018.05.26", "title": "ПЪРВО В ПИК! Алисия с уникален подарък към сина си! Вижте как катапултира Валерко на седмото небе (ВИДЕО)"}
{"url": "http://pik.bg/%D0%BD%D0%BE%D0%B2%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0%D0%BC%D0%B5-%D1%82%D1%83%D1%80%D0%B8%D0%B7%D0%BC%D0%B0-%D1%81%D0%B8-%D0%BE%D1%82-1-%D1%8E%D0%BD%D0%B8-%D0%B2-%D1%80%D1%83%D1%81%D0%B8%D1%8F-news752917.html", "text": "От 1 юни започваме нова рекламна кампания на българския туризъм в Русия. Това обяви министърът на туризма Николина Ангелкова след срещата си в Санкт Петербург с Олег Сафонов, ръководител на Федералната агенция по туризъм. Руската федерация остава един от най-важните пазари за входящ туризъм на България и данните от бизнеса сочат, че интересът към страната ни остава устойчив, стана ясно от думите й. През миналата година Русия зае 5-о място по брой туристи, посетили България – 557 915 души, а над 450 хил. руски граждани вече имат свой втори дом у нас. През майските празници България е била във водещата петица на дестинациите, предпочетени от руските туристи. Страната ни е утвърдена като едно от най-търсените места за семейна почивка. България е сред 10-те направления (в това число и Русия), които са най-търсени за лятна почивка от руските туристи според данните за април 2018 г. България се търси като много добро направление цена-качество и като сигурна дестинация. Информациите за очакван спад на руски туристи към България не са реални, каза Олег Сафонов. Сподели:", "date": "2018.05.26", "title": "Нова кампания! Рекламираме туризма си от 1 юни в Русия"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B0-%D0%BD%D0%B0-%D1%81%D1%82%D0%B0%D1%80%D0%B8%D1%8F-%D0%B1%D1%83%D1%80%D0%B3%D0%B0%D1%81---%D1%85%D0%B0%D1%82%D0%B5%D0%B2%D0%B0%D1%82%D0%B0-%D0%BA%D1%8A%D1%89%D0%B0-%D0%B2%D0%B8%D0%B6%D1%82%D0%B5-%D1%86%D0%B5%D0%BD%D0%B0%D1%82%D0%B0-%D0%B9-news752916.html", "text": "Най-известната къща в Бургас – на актьора Милко Хатев, която се намира на кръстовището на ул.”Републиканска” с ул. ”Св.св.Кирил и Методий” от днес е обявена за продан. Обявата е публикувана в най-големия сайт за продажба на недвижими имоти чрез посредник – водеща брокерска къща. Цената на сградата, която е паметник на културата, е 590 хил.евро. От обявата става ясно, че РЗП-то на 3-те етажа, включително и помощната постройка в двора е 350 кв.м., а целият парцел, намиращ се на топлокация – 450 кв.м. Къщата има изключително интересна история. В нея е сниман филма „Опасен чар” с Тодор Колев, а през 20-ти век бе смятана за една от най-красивите в града, защото таваните й бяха богато украсени в стил „рококо“, а част от прозорците - с цветни стъкла. Проектът за строителството е дало на италианския архитект Рикардо Тоскани, който има огромен принос за модернизацията на Бургас в края на ХIХ и началото на ХХ век. Той е създал един от шедьоврите си за индустриалеца Никола Хатев. Отличителната черта на къщата е бароковата украса и подчертания неокласицизъм. Тоскани е заложил на строителство, което да издържи във времето – стените са от 50см тухлени зидове, основите дълбоки, което прави къщата вечна. Последно в нея живя актьорът Милко Хатев, който почина през 2007 година, пише \"Флагман\". Той бе изоставен от близките си, десният му крак бе ампутиран и Хатев почти не излизаше от дома си. Използвайки тежкото му положение под кожата му влезе соченият за Кръстник на имотната мафия в Бургас – Здравко Донев-Капона, който така го оплете мрежите си, че накара Хатев да му продаде уникалния имот само за 34 хил.долара. 10 години след смъртта на Милко Хатев единствените му наследници Димитър Бъчваров и Михаил Коларов успяха да спечелят на последна инстанция битката за златния имот, който сега обявяват на продан. Според градската легенда къщата, колкото и да е красива и уникална, крие своите тайни.Една от най-зловещите е, че е прокълната, а в подкрепа на тази теза са мистериозните смъртни случаи на свързаните с тази сграда. Собственикът Милко Хатев издъхна при неизяснени обстоятелства, адвокатът му по това дело Васил Бенчев също си отиде без време, а точно преди година съвсем млад се спомина и Здравко Донев-Капона, едва на 46 години, получавайки инфаркт. Сподели:", "date": "2018.05.26", "title": "Продават емблемата на Стария Бургас - Хатевата къща, вижте цената й "}
{"url": "http://pik.bg/%D0%B5%D1%81-%D0%B8%D0%B7%D0%B2%D0%B0%D0%B4%D0%B8-%D0%B4%D0%B2%D0%B5-%D1%81%D1%82%D1%80%D0%B0%D0%BD%D0%B8-%D0%BE%D1%82-%D1%87%D0%B5%D1%80%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D1%83%D0%B1%D0%B5%D0%B6%D0%B8%D1%89%D0%B0-news752919.html", "text": "Сейнт Китс и Невис и Бахамските острови, две страни от Карибите, са изпълнили ангажиментите си за добро поведение в данъчната материя и минават в сивия списък - този на страните, които са обещали да се справят по-добре, предава БТА. Черният списък на ЕС беше приет на 5 декември 2017 година и е първият в историята на Съюза. В началото той включваше 17 страни. Първоначалният списък беше намален с 8 страни, сред които и Панама, на 23 януари. Тези страни са изпълнили ангажиментите си за добро поведение и са били преместени от черния в сивия списък. Свиването на списъка и особено изваждането от него на Панама, предизвика възмущението на редица неправителствени организации. Приемането на този списък беше предприето след поредица от скандали за укриване на данъци: ЛюксЛийкс (LuxLeaks) в края на 2014 година, Панама пейпърс (Panama Papers) през април 2016 година и Парадайз пейпърс (Paradise Papers) през ноември 2017 година. До края на годината ще се реши дали страните от сивия списък ще се върнат в черния, в случай че не изпълнят поетите ангажименти. Министрите на финансите на 28-те страни членки на ЕС извадиха днес от черния списък с данъчни убежища две страни - Сейнт Китс и Невис и Бахамските острови, предаде Франс прес. По този начин в списъка остават 7 юрисдикции. Сподели:", "date": "2018.05.26", "title": "ЕС извади две страни от черния списък на данъчните убежища"}
{"url": "http://pik.bg/%D0%BE%D1%81%D0%B5%D0%BC-%D0%B6%D0%B5%D0%BD%D0%B8-%D0%BF%D0%BE%D0%B3%D0%BD%D0%B0%D1%85%D0%B0-%D0%BC%D0%BE%D1%80%D0%B3%D0%B0%D0%BD-%D1%84%D1%80%D0%B8%D0%B9%D0%BC%D0%B0%D0%BD-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-news752933.html", "text": "Холивудската легенда Морган Фрийман е поредната звезда, обвинена в сексуален тормоз, разкри репортаж на Си Ен Ен. Става въпрос за неуместни коментари и нежелано докосване, станали на публични места, а не насаме. Един от авторите на репортажа, Клоуи Мелас, обвинява носителя на Оскар в такива коментари по време на интервю. Той го направил пред свои колеги. Сред оплакалите се е и жена, която през 2015 година работела на една снимачна площадка с Фрийман. Тогава тя била на двадесет и няколко, а актьорът коментирал фигурата ѝ и слагал ръката си на ханша ѝ. Колега му направил забележка да спре. Останалите обвинения са сходни. Цитиран е например коментар, който актьорът направил пред 400 души по адрес на Лори Маккриъри, съосновател на неговата продуцентска компания Revelations Entertainment и президент на Американската гилдия на продуцентите: \"Тя иска да я приемаме сериозно, но не можем да откъснем поглед от късите ѝ роклички.\" \"Всички, които ме познават или са работили с мен, знае, че не бих обидил никого умишлено и не бих го накарал да се чувства неудобно\", коментира актьорът след обвиненията. Той се извинява на всички засегнати. Сподели:", "date": "2018.05.26", "title": "Осем жени погнаха Морган Фрийман за сексуален тормоз"}
{"url": "http://pik.bg/%D0%B8%D1%80%D0%B0%D0%BA-%D1%83%D0%B4%D0%B0%D1%80%D0%B8-%D0%BF%D0%BE%D0%B7%D0%B8%D1%86%D0%B8%D0%B8-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%81%D0%B8%D1%80%D0%B8%D1%8F-news752905.html", "text": "Иракски самолети извършиха , съобщава АФП. Няколко удари са извършени от Ирак или от международната коалиция от четвъртък срещу Хайнин, последната зона, окупирана в Сирия. \"Иракските самолети и депо за експлозиви, окупирано от терористи в района на Хайнин в Сирия\", съобщава иракското командване. И . в Хайнин, коментира Рами Абдел Рахман, ръководител на базираната във Великобритания сирийската обсерватория за наблюдение на човешките права, информира \"Нюз.бг\". Градът е в провинция Деир Еззор в източната част на Сирия, на около 50 километра от иракската граница. Той е , коментира Абдел Рахман. Няколко стотин затворници все още са държани от терористите там, допълва той. От април военновъздушните сили на Ирак са извършили няколко въздушни удара по сирийската територия окупирана от ислямистите. Смята се, че , които имат разположени силите и самолети и в Сирия, както и с ръководената от САЩ коалиция, която провежда въздушна кампания срещу фанатиците от 2014 г. въздушни удари срещу позиции на \"Ислямска държава\" в Сирия F-16 извършиха нападения срещу централата на лидерите на терористичната групировка \"Ислямска държава\" двата обекта са напълно унищожени Най-малко 65 висши ръководители на терористичната организация се намират обграден от края на 2017 г. от сирийските демократични сили иракските въздушни удари са координирани със сирийските власти и руските военни Сподели:", "date": "2018.05.26", "title": "Ирак удари позиции на \"Ислямска държава\" в Сирия"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B1%D1%83%D0%BC-%D0%BD%D0%B0-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D0%B2-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%BE-news752900.html", "text": "Бум на варицела е регистриран в област Габрово през изминалата седмица. Общо случаите са 30, като 29 от тях са в община Габрово, а един – в Дряново, съобщиха от Регионалната здравна инспекция. Експертите уточниха, че не може да се говори за обявяване на епидемия, но призоваха гражданите да вземат превантивни мерки срещу разпространение на заболяването, предава \"Фокус\". Варицелата е вирусна заразна болест, от която се заразяват главно деца до 10 години. Тя протича леко с обрив по кожата, без да оставя следи. Инкубационният период е между 11 и 21 дни. В седмицата 14-20 май е регистриран един случай на скарлатина и един на вирусен менингит. Най-много са случаите на ентероколити – 8. Заболеваемостта за периода в областта е 190,74% на 10000. Сподели:", "date": "2018.05.26", "title": "ВНИМАНИЕ! Бум на варицела в Габровско"}
