{"url": "https://pik.bg/%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%BF%D0%B0%D1%81%D0%B8-%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-news854080.html", "text": "Отделно при друга акция около североизточния град Салтийо до границата със САЩ бяха арестувани 59 мигранти, от които 55 хондурасци, предава БНТ. Хиляди жители на Централа Америка се опитват да влязат в САЩ, за да избягат от мизерията и насилието в родните им страни. След като президентът на САЩ Доналд Тръмп заплаши с по-високи мита мексиканската държавна, нейния президент Андре Обрадор взе мерки миналия месец мерки срещу нелегалната миграция. Армията пък засили контрола по границата със САЩ. Властите в Мексико спасиха 24 мигранти от Централна Америка, включително 9 деца.Те са били държани като заложници в продължение на три седмици в криминалния щат Гуанахуато, в град Селая на 210 км от столица Мексико сити. Мигрантите разкрили пред разследващите, че похитителите искали откуп от роднините им. Сподели:", "date": "2019.07.06", "title": "Мексико спаси и арестува десетки нелегални мигранти"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%B6-%D0%BE%D1%82-%D0%BC%D0%B5%D0%B7%D0%B4%D1%80%D0%B0-%D0%B1%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D1%81-%D1%85%D0%B5%D1%80%D0%BE%D0%B8%D0%BD-news854028.html", "text": "Автопатрул от Враца е извършил полицейска проверка в града на 24-годишния Ц.Ц. ОТ Мездра в ранните часове на 5 юли (петък), съобщават от ОД на МВР-Враца, цитирани от „Конкурент”. Според информацията, при проверката, която била направена около 04:00 часа, е намерено полиетиленово пликче тип “спейсбек”, чието съдържание при направения полеви наркотест е реагирало на хероин. Младежът е задържан в РУ-Враца за срок до 24 часа. По случая е образувано досъдебно производство. Сподели:", "date": "2019.07.06", "title": "Младеж от Мездра бе задържан с хероин"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B4%D0%B2%D1%83%D0%BA%D1%80%D0%B0%D1%82%D0%B5%D0%BD-%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%E2%80%9E%D1%81%D0%B5%D0%B7%D0%B0%D1%80%E2%80%9D-%D0%B7%D0%B0-%D0%BE%D0%BF%D0%B5%D1%80%D0%B0%D1%82%D0%BE%D1%80%D1%81%D0%BA%D0%BE-%D0%BC%D0%B0%D0%B9%D1%81%D1%82%D0%BE%D1%80%D1%81%D1%82%D0%B2%D0%BE-news853996.html", "text": "На 89-годишна възраст във Франция е починал двукратният носител на наградата „Сезар”, кинооператорът Пиер Лом, съобщава The Hollywood Reporter, като се позовава на съобщение от Френското общество на кинематографистите. Според информацията, Лом е починал на 4 юли в градчето Арл в Южна Франция. Сподели:", "date": "2019.07.06", "title": "Почина двукратен носител на награда „Сезар” за операторско майсторство"}
{"url": "https://pik.bg/%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%B0%D0%BB%D0%B5%D0%BA%D1%81-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2%D0%B0-%D0%BD%D0%B0%D0%BF%D0%B8%D1%81%D0%B0-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B8%D0%B2%D0%B0%D0%BD-%D0%BB%D0%B0%D1%81%D0%BA%D0%B8%D0%BD-6-%D0%BC%D0%B5%D1%81%D0%B5%D1%86%D0%B0-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-news854130.html", "text": "Актрисата и телевизионна водеща Александра Сърчаджиева реши да използва социалната мрежа Фейсбук, за да излее чувствата, които таи в себе си 6 месеца след смъртта на нейния съпруг Иван Ласкин. Алекс написа емоционално писмо до актьора и благодари на всички хора, които я подкрепят през последната половин година. Публикуваме без редакторска намеса разтърсващите думи на Сърчаджиева: \"Шест месеца Иване!!!! Истината е , че не мога да повярвам !!! Сякаш е просто кошмар !!! Но няма тук да пиша и изливам чувствата си !!! Защото е тъпо и безсмислено !!! Единственото , което мога да постигна е да ме разнасят по тъпите жълти вестници ......... С теб не веднъж сме говорили колко е важно човек да може да благодари !!! Колко хубаво звучи думата благодаря !!! Аз шест месеца мълча!!! Днес искам да Благодаря !!! Благодаря на всички вас които сте около мен тези шест месеца и с всички сили се борите да ме измъкнете!!! Благодаря ви от цялата си душа и сърце , че не ме оставяте !!! Благодаря ви за истинското приятелство и любовта , с която ме обгръщате !!! Благодаря ви , че ми помагате със София !!! Благодаря ви , че домовете ви са и мой дом!!! Благодаря ви , че ви имам !!! Обичам ви безкрайно много !!! Бих ви изброила , но ме е страх да не пропусна някой !!! Ама вие си се знаете де. Тази ваша любов и подкрепа аз няма да забравя до края на живота си!!! А другото мили мой Иван е само между нас.\" Сподели:", "date": "2019.07.06", "title": "РАЗТЪРСВАЩО: Алекс Сърчаджиева написа трогателно писмо до Иван Ласкин 6 месеца след смъртта му (СНИМКА)"}
{"url": "https://pik.bg/%D0%B1%D0%B0%D0%B1%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BA%D0%BE%D0%B1%D0%B8%D0%BB%D0%B0-%D1%8F-%D1%80%D0%B8%D1%82%D0%BD%D0%B0-%D0%B2-%D0%B3%D1%8A%D1%80%D0%B1%D0%B0-news854081.html", "text": "73-годишна жена пострада сериозно, след като кобила я ритна в гърба. Настанена е в хирургичното отделение на МБАЛ-Благоевград. Пострадалата е две счупени ребра, ключица и пневмоторакс, след като бе ритната от кобила. Инцидентът станал в с. Ощава, община Кресна. Възрастната жена водела кобилата и жребче, което ударила с пръчка. Кобилата-майка на жребчето, обаче, се изправила на задните крака, а с предните ударила жената в гръб. Друг инцидент изпрати 53-годишен мъж в УМБАЛСМ \"Н.И.Пирогов\" изгаряния на 20%, след като бе обгорян от газова бутилка. Инцидентът станал в гр. Симитли. Маркучът от бутилката към котлона се откачил, след като бил запален. Мъжът е с изгаряния по краката и тялото, но няма опасност за живота му. Сподели:", "date": "2019.07.06", "title": "Баба пострада сериозно, след като кобила я ритна в гърба"}
{"url": "https://pik.bg/%D0%B7%D0%B4%D1%80%D0%B0%D0%B2%D1%81%D1%82%D0%B2%D1%83%D0%B9%D1%82%D0%B5-%D0%B1%D1%80%D0%B0%D1%82%D1%83%D1%88%D0%BA%D0%B8-%D0%B2-%D1%81%D0%B5%D0%BB%D0%BE-%D0%B4%D1%8A%D0%B1%D0%BE%D0%B2%D0%B8%D0%BA-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BF%D0%B5%D1%81%D0%B5%D0%BD-news854060.html", "text": "В добруджанското село Дъбовик се провежда Фестивал на руската песен. Това е 4-то издание на фестивала. Гост на музикалното събитие е Силвия Ангелова, солист на Варненска държавна опера. Фестивалът е организиран от Община Генерал Тошево, НЧ „Дора Габе-1940“ - село Дъбовик, Руски клуб „Берьозка“ и Национално движение „Русофили“, съобщава \"Фокус\". Партньор на събитието е Генералното консулство на Руската федерация в град Варна. Сподели:", "date": "2019.07.06", "title": "Здравствуйте, братушки: В село Дъбовик се провежда Фестивал на руската песен"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D0%B3%D1%80%D0%BE%D0%BC%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2-%D0%BC%D0%BE%D0%BB-%D0%B2-%D1%81%D0%B0%D1%89---%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D1%80%D0%B0%D0%BD%D0%B5%D0%BD%D0%B8-news854129.html", "text": "Множество посетители на търговски център в американския щат Флорида са ранени при експлозия на газ, предаде БГНЕС. На снимки, разпространени от американските медии се виждат множество отломки вътре в сградата, в град Плантейшън, в южната част на Флорида. Местната пожарна команда обяви, че става въпрос за експлозия на газ. Има много пострадали. Голям булевард, който се намира край мола, е затворен за движение. Сподели:", "date": "2019.07.06", "title": "ИЗВЪНРЕДНО: Огромна експлозия в мол в САЩ - има много ранени"}
{"url": "https://pik.bg/%D0%BF%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%BC%D0%BE%D1%80%D1%8F%D1%86%D0%B8%D1%82%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BD%D0%B0-%D1%80%D1%83%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-news854066.html", "text": "Моряците, загинали в руската подводница в Баренцово море, бяха погребани днес на Серафимовското гробище в Санкт Петербург, предадоха световните агенции. Траурната церемония, състояла се до паметника на загиналите през 2000 г. моряци с подводницата „Курск”, премина в закрит режим. Достъпът до гробището беше ограничен. На медиите не бе позволено нито да присъстват на опелото в близката църква, нито на погребението. На гробището днес освен роднините на моряците бяха официални лица, сред които главнокомандващият ВМФ Николай Евменов, заместник-министърът на отбраната Андрей Картаполов, представители на местните власти. Пожарът в подводницата, избухнал на 1 юли, е тръгнал от акумулаторния отсек, но подробности за случилото се не бяха съобщени. Загинаха 14 души, отровили се с дима от огъня. Има оцелели, но не се съобщава колко. Според руски медии авариралата подводница е една от най-секретните, от типа „Лошарик”. Сподели:", "date": "2019.07.06", "title": "Погребаха моряците, загинали при пожар на руска подводница"}
{"url": "https://pik.bg/%D0%BD%D0%B5%D0%BD%D1%83%D0%B6%D0%B5%D0%BD-%D0%B2-%D0%BB%D0%B5%D0%B2%D1%81%D0%BA%D0%B8-%D0%BF%D1%80%D0%B5%D0%B4-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%B2-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B8-news854062.html", "text": "Португалският полузащитник Филипе Нашименто, който не попада в сметките на новия наставник на Левски Петър Хубчев, е пред завръщане в родината си, съобщава „Спортал”, като се позовава на португалски медии. Според информацията, футболистът ще продължи кариерата си в редиците на Жил Висенте. Отбелязва се, че Нашименто вече е уточнил личните си условия с клуба. Остава само двете ръководства да постигнат разбирателство за трансферната сума. Известно е, че Левски иска за халфа около 150 000 - 200 000 евро. През втората половина на миналия сезон Нашименто игра за румънския Политехника Яши. Сподели:", "date": "2019.07.06", "title": "Ненужен в Левски пред завръщане в родината си"}
{"url": "https://pik.bg/%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BD%D0%B8-%D0%BB%D0%B5%D1%82%D0%BD%D0%B8-%D0%B2%D0%B8%D1%80%D1%83%D1%81%D0%B8-news854073.html", "text": "Летни вируси нападнаха пловдивчани през последните десетина дни, алармират специалисти от болниците и лични лекари. В много от случаите заболяването се развива бързо с остри болки в главата и обилно повръщане. При други пък пострадалите се оплаквали от болки в ушите. Сериозно се е увеличил броят на хората, потърсили помощ от личните лекари, както и такива, постъпили в Инфекциозна клиника за лечение, а на някои джипита се налагало в определи дни да преглеждат и оказват помощ на по 6-7 пациенти, пише \"Марица\". Висок се задържа и броят на заболелите от конюнктивити. Тези заболявания на очите се хващат  най-често от плувни басейни и морето, както и в заплашена среда. Медиците съветват да се търси веднага лекарска помощ. Сподели:", "date": "2019.07.06", "title": "ПАЗЕТЕ СЕ: Нападнаха ни летни вируси"}
{"url": "https://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81-%D0%BF%D1%80%D0%B8%D0%B7-%D0%B7%D0%B0-%D0%BD%D0%B0%D0%B9-%D0%B4%D0%BE%D0%B1%D1%8A%D1%80-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D1%81%D0%B0%D1%89-news854025.html", "text": "Петя Ангелова спечели наградата за най-добър експериментален филм на един от най-престижните американски фестивали за независими филми North Beach American Film Festival, Maryland, САЩ, съобщава БТВ. Филмът й \"Вино от глухарчета\" е  вдъхновен от едноименната книга на Рей Бредбъри. Лентата е документална, с продължителност 27 минута, а Петя Ангелова е режисьор, продуцент, сценарист. „Занимавам се с кино отдавна, но започнах с телевизия- разказа Ангелова пред БТВ. - Избрах тази книга, защото Рей Бредбъри се изразява много образно и тя самата ми се видя като филм. Пратих филма на няколко фестивала на различни континенти и най-малко очаквах в Америка да бъде оценен”. Премиерата на филма ще бъде на Римския стадион в Пловдив на 17 септември от 23:00 часа. Сподели:", "date": "2019.07.06", "title": "Признание: Българка с приз за най-добър експериментален филм на фестивал в САЩ"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B8-%D0%B8-%D0%BF%D0%BE%D0%BB%D0%B7%D0%B8-%D0%BE%D1%82-%D1%86%D0%B5%D0%BB%D1%83%D0%B2%D0%BA%D0%B0%D1%82%D0%B0-news854061.html", "text": "Целувката обикновено се възприема като акт на романтика, сексуална близост или благодарност. На заден план обаче остава благоприятното й въздействие върху здравето. Истината, разкрита в редица международни проучвания, обаче е, че подобно на ябълката, чиято всекидневна консумация предпазва от чести срещи с доктора, редовните целувки са изключително полезни за доброто здраве. По случай днешния Световен ден на целувката сайтът Гизмодо отбелязва кои са ползите от този интимен акт: Облекчаване менструалните спазми Размяната на целувки предизвиква разширяване на кръвоносните съдове и освобождаване на ендорфини. Тези процеси водят до облекчаване на спазмите по време на менструация и премахват необходимостта от приемане на болкоуспокояващи лекарства. Тонизиране на лицевите мускули Целувката протича с участието на 34 лицеви мускула и 112 мускула с роля в поддържането на стойката. Ако се целуват редовно, хората могат да разчитат на по-добър тонус на мускулите на лицето. Подобряване на имунитета Целувката е в състояние да стимулира активността на имунните клетки в тялото, които се борят с външни микроби, като произвеждат антитела IgA (имуноглобулин А). Целувката поддържа здравето на сърцето като предизвиква отделяне на адреналин, който кара сърдечния мускул да изпомпва повече кръв в тялото. По този начин се стабилизира сърдечносъдовата активност и се понижават кръвното налягане и холестеролът. Предпазване от кариеси Целувката предизвиква повишено слюноотделяне, което отмива плаката от зъбите и намалява риска от появата на кариеси. Сред редицата други ползи от целувката са изгарянето на калории - до две калории на минута страстна размяна на ласки, облекчаването на тревожността и напрежението, противодействие на негативната енергия. Целувката също така създава усещане за добро общо състояние като понижава нивата на стресовия хормон кортизол. По повод празника сайтът \"Гет Съри\" публикува статистика, която представя интимния акт с положителните и отрицателните му аспекти, съобщава БТА. Вероятно ще се изненадате да разберете, че хората не са единствените, които изпитват удоволствие при целувка. Шимпанзетата и по-малките им събратя бонобо също познават това усещане. Младежите на възраст от 18 до 24 години се целуват средно 11 пъти седмично, а пет процента от хората над 45 години - над 31 пъти в седмицата. Към негативните страни на целувката се отнася фактът, че двама души обменят между 10 милиона и 1 милиард бактерии. Основните неща, които хората посочват като отблъскващи грешки на партньора при размяна на целувки, са лошият дъх и сблъскването на зъби. Следват мирисът на цигари, шумното мляскане и напуканите устни. Сподели:", "date": "2019.07.06", "title": "Любопитни факти и ползи от целувката"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2-%D0%B0%D1%82%D0%B5%D0%BD%D1%82%D0%B0%D1%82-14-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news854090.html", "text": "Талибаните са подложили на обстрел района в провинция Фаряб, като са се целели в армейски пункт наблизо, предава БГНЕС. По последни данни ранените са 39 души. Те са откарани в местна болница. Китайската агенция Синхуа се позовава на шефа на полицията Аминул Омархил, според когото са ликвидирани 10 от нападателите. \"Метежниците от движението \"Талибани\" атакуваха контролно-пропусквателни пунктове в ранните часове на събота, предизвиквайки ожесточено сражение, продължило няколко часа\", заяви Омархил. Най-малко 14 цивилни бяха убити, а десетки ранени при обстрел на оживен пазар в Афганистан, съобщиха официални лица, цитирани от АФП. Сподели:", "date": "2019.07.06", "title": "КЪРВАВ АТЕНТАТ: 14 души загинаха при нападение на талибаните в Афганистан"}
{"url": "https://pik.bg/%D0%B2-%D1%81%D0%B0%D1%89-%D1%80%D1%83%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BC%D0%B5%D0%B4%D0%B8%D1%8F-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-%D0%BF%D0%BE-%D1%81%D0%BB%D1%83%D1%87%D0%B0%D0%B9-4-%D1%8E%D0%BB%D0%B8-news854022.html", "text": "Журналисти от руска държавна медия се подиграха с техниката, която бе показана по време на американския военен парад, организиран по случай празника на САЩ 4 юли, съобщава американското издание The Hill, цитирано от „Фокус”. В рамките на предаването „60 минути“, което се излъчва по държавната телевизия „Россия 1“, журналисти се пошегуваха, че „боята на машините пада“, а някои от техните части са „залепени с тиксо“, за да не падат. По думите на Олга Скабеява, една от водещите, „боята на тези превозни средства пада. Няма оръдия и техните мерници са залепени с тиксо“. Според руския репортер, „американците могат да имат парад, защото е патриотично, но нашият е шовинистки“. Евгени Попов, друг от водещите на предаването отбеляза иронично: „Най-великият парад на всички време ще бъде видян днес във Вашингтон, това ни казва нашият Доналд Тръмп“. Според Попов, американският президент е „обещал да покаже най-новите танкове“, а на парада е имало машини тип „Шърман и Ейбрам“, които са използвани по време на Втората Световна война и изтеглени от употреба през 1957 г. Сподели:", "date": "2019.07.06", "title": "В САЩ: Руска държавна медия се подиграва на американския военен парад по случай 4 юли"}
{"url": "https://pik.bg/%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B8%D1%8F-%D1%86%D0%B8%D0%BF%D1%80%D0%B0%D1%81-%D0%B3%D1%83%D0%B1%D0%B8-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news854045.html", "text": "Гърция се готви за предсрочни парламентарни избори. Вотът е утре, а последните проучвания сочат, че партията ''Сириза'' на премиера Алексис Ципрас ще понесе тежко поражение. На последния си предизборен митинг Ципрас призова гърците да му дадат още един шанс да управлява страната, което обаче едва ли ще се случи. Опозиционната партия \"Нова демокрация\" се очаква да спечели вота с около 8% преднина пред ''Сириза''. Управляващата формация вече понесе тежки поражения на състоялите се избори за Европарламент и местни власти, припомни bTV. Сподели:", "date": "2019.07.06", "title": "Предварителни проучвания: Ципрас губи предсрочните избори"}
{"url": "https://pik.bg/%D1%81%D1%83%D0%BF%D0%B5%D1%80-%D0%B1%D0%B8%D1%82%D0%BA%D0%B8-%D0%BD%D0%B0-%D0%BF%D0%B8%D0%BA-%D0%BC%D0%B0%D1%81%D1%82%D1%8A%D1%80%D1%81-2019-%D0%BA%D1%83%D0%BF-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8-%D0%B1%D0%BB%D0%B5%D1%81%D1%82%D1%8F%D1%82-%D0%B2-%D1%82%D1%83%D1%80%D0%BD%D0%B8%D1%80%D0%B0---%D0%B2%D0%B8%D1%85%D1%80%D0%B5%D0%BD-%D0%BF%D1%8A%D1%80%D0%B2%D0%B8-%D0%B4%D0%B5%D0%BD-news854096.html", "text": "Първият ден на популярния и престижен тенис турнир за аматьори - \"ПИК Мастърс\" 2019 предложи изключително интересни и оспорвани битки от груповата фаза и 1/4-финалите на състезанието. Политици, бизнесмени, дипломати и още куп личности с изявени тенис умения показаха класа на кортовете на Националния тенис център в Борисовата градина. 21 двойки стартираха в голямата надпревара, която се провежда на клей. Тандемите бяха разделени в 7 групи. Победителите от всяка се класираха за четвъртфиналите, а Топ 8 се допълни от двойката завършила на второ място в групите с най-добри показатели. Сред популярните участници на \"ПИК Мастърс\" тази година са имена от политиката и обществения живот като: депутата от БСП Янаки Стоилов, кмета на Банкя Рангел Марков, режисьора Жоро Торнев, художника Божидар Димитров, бизнесмена Любомир Павлов, есксъпругата на Божидар Лукарски - Ива Йорданова, юриста Атанас Семов. Утре ще се проведат полуфиналите, двубоят за третото място и финалът за първата позиция. К В 1/2-финалите ще спорят Рангел Марков и Цоло Цветков срещу Милен Германов и Радослав Владимиров, както и Влади Моленда и партньорът му - младият талант Самуил Йорданов, срещу Габриел Евтимов, който играе със Стефан Новков. Любопитно е, че Моленда и Новков в тандем са шампиони от \"ПИК Мастърс\" 2018. Цветков пък триумфира в други 2 издания на турнира. Каузата и този път е благотворителна - всички събрани средства от входните такси за участие и спонсорите след раздаване на наградния фонд ще отидат за развитието на детски школи по тенис в България. Призовете са повече от солидни, особено за ниво - аматьорски тенис, уикенди за двама в петзвездният комплекс Роял Касъл Дизайн & СПА Елените, както и парични премии с фонд от 2000 лв. 1000 лв. отиват за двойката шампион, 600 лв. - за второ място и 400 - за трето. Награди тази година са предвидени за всеки състезател, помогнал за благотворителната кауза. Турнирът се провежда и с подкрепата на фонда за управление на земеделски земи \"Агрион\", комплекс Роял Касъл Дизайн & СПА Елените\", гръцки ресторант \"Келари\" и \"Рефан\". Сподели:", "date": "2019.07.06", "title": "СУПЕР БИТКИ НА \"ПИК МАСТЪРС\" 2019: Куп известни личности блестят в турнира - вихрен първи ден, ето какво се случи (ОБЗОР/ВИДЕО/СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-30-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D1%8F-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD-%D0%B2-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%B5%D0%B4-%D0%BC%D0%B5%D0%B4%D0%B8-news854019.html", "text": "5 юли 1989 г. е паметен ден в живота на Есил Дюран. \"Голямата екскурзия\" е в разгара си... При мащабната миграционна вълна през летните месеци, около 360 хил. българи от турски произход са принудени набързо да изоставят домовете си и да потърсят убежище в съседна Турция. Сред тях е и семейството на Есил Дюран. \"По време на режима на Живков заминахме като невъзвръщенци. Тръгнахме за Истанбул точно на рождения ми ден, навърших 20. На този ден светът ми се преобърна. Следващите три месеца бях шокирана от това чувство за носталгия към родината - беше като болест... Тогава осъзнах какво е за мен България\", заяви пред камерата на ПИК ТВ Есил. 30 години по-късно Вселената така завихря събитията в живота й, че преди време певицата чува албум с песни на композитора Янко Миладинов. Една от тях я грябва повече от останалите - \"Аз те мисля, родино\", изпята в края на 70-те, но неиздавана, от Лили Иванова. \"Без да осъзнавам, че се навършват 30 години от \"Голямата екскурзия\", Вселената ме насочи да запиша тази песен, аз вярвам във Вселенските закони. Всичко се подреди по някакъв вселенски начин... Има връзка и с юбилея ми - защото я записах точно преди него. Длъжни сме да даваме нов живот на стари песни - а тя е прекрасна и няма как да не е, след като е по текст на Павел Матев. Такива проекти с кадри от Перперикон, Рила, Пирин, Мусала, Вихрен, река Велека само могат да засилят нашата любов към родината. Много сме обременени от проблемите си, а любовта към България остана на заден план и когато отидем в чужбина, чак тогава започваме да страдаме за отечеството\", каза още Есил Дюран. На 5 юли тя празнува своя 50-годишен юбилей. Вижте какво каза още пред камерата на ПИК TV: Сподели:", "date": "2019.07.06", "title": "САМО В ПИК TV! 30 години след \"Голямата екскурзия\" Есил Дюран в емоционална изповед пред медията ни: Тодор Живков преобърна живота ми, но така разбрах какво е за мен България"}
{"url": "https://pik.bg/5-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8-%D1%85%D1%80%D0%B0%D0%BD%D0%B8-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D0%BF%D0%B8%D1%82%D0%B0%D1%82%D0%B5-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news854017.html", "text": "Традиционната староанглийска кухня е включвала печените и задушени меса, различните пайове и риба. Днес, под влияние на италианската, френската, индийската, китайската кухня в нея има голямо разнообразие от ястия. Ето какво задължително трябва да опитате във Великобритания: Ако посещавате Англия и искате да усетите британския дух, трябва да си поръчате риба и пържени картофи. Те са традиционна храна за британците. Картофите се поднасят хрупкави, а рибата обикновено е треска или пикша. Това се приема за една от най-здравословните храни там. Това е типичен английски хляб, направен с подправки и сушени плодове като стафиди и касис. Сварен чай е обичайна съставка на хляба и го прави влажен и ароматен. Той обикновено се сервира топъл и на по-дебели резени, а някои британци добавят към него масло и меко сирене. Една от най-разпознаваемите храни в Обединено кралство е английската закуска. Тя е популярна със своето количество, разнообразие и калоричност. Традиционната английска закуска включва бъркани или пържени на очи яйца, бекон, наденички, картофи, боб, препечени филийки с масло, черен пудинг и чай. На места се сервира с печени домати и пържени гъби. Хагис е шотландски колбас, направен от различни части и органи на овце. В него има овесени ядки, лук, лой и подправки. Това е деликатес, с който шотландците се гордеят толкова много, че най-известният им поет Робърт Бърнс, е написал поема за ястието през 1787 г. Бирата е най-популярната алкохолна напитка във Великобритания и представлява около 70% от всички продавани напитки в пъбовете. Ако искате да опитате традиционните английски бири, пробвайте ейл (ale) или портър (porter). Сподели:", "date": "2019.07.06", "title": "5 традиционни храни, които трябва да опитате във Великобритания"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D0%B8%D0%B5%D1%82%D0%BE-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-news854010.html", "text": "Нови случаи на чума по свинете у нас беше регистриран от БАБХ последните дни в Никополско. Заместник-министърът на земеделието Янко Иванов коментира пред БТВ ситуацията. Той бе категоричен, че болестта не е опасна за хората, но може да доведе до катастрофални загуби за икономиката. \"Опасно е, ако заразата влезе в свинефермите, защото тогава щетите ще са за милиони левове, в Румъния вече търпят огромни загуби - разясни заместник-министър Иванов. - Много от стопаните на прасета обаче ги крият от експертите. Играта на криеница е доста опасна”. По думите му практиката да се умъртвяват животните е с цел да не се разпространява заразата. Заместник-министър Янко Иванов обясни още, че африканската чума по свинете не се пренася чрез комарите. \"Западно нилската треска се пренася с комарите тя засяга коне , птици и хора\", уточни той. Според него месото на прасетата в заразените територии не е опасно за хората, но апелира животните да бъдат подложени на преглед и тогава стопаните да решат дали да го консумират. \"По закон няма предвидено обезщетение за хора, които не са регистрирали животните си, те обаче могат да получат помощ,  но това не е и обезщетение\", обясни зам.-министърът. Сподели:", "date": "2019.07.06", "title": "Заместник-министър на земеделието: Чумата по свинете може да доведе до загуби за милиони"}
{"url": "https://pik.bg/%D0%B6%D0%B0%D0%BB%D0%BA%D0%B0-%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%BA%D1%80%D0%B8%D1%81%D0%BA%D0%BE-%D1%80%D0%B0%D0%B7%D1%80%D0%B5%D0%B2%D0%B0-10-%D0%B3%D0%BE%D0%B4%D0%B8%D1%88%D0%BD%D0%B8-%D1%84%D0%B5%D0%BD%D0%BE%D0%B2%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news854052.html", "text": "Криско разплака най-младите си почитателите в Пловдив, като отказа да даде автографи и да си направи селфита с феновете. Вместо това тресящият се от звездомания габорвец буквално избяга след концерта, разкриха присъствали на жалката сцена. При участието на Кристиан Талев под тепетата преобладаващата част от публиката се състояла от непълнолетни фенове. 10-12-годишните момичета и момчета се надявали да получат автограф и снимка от певеца след края на партито. Уви, децата останали напразно да чакат дуетната половинка на Слави Трифонов, който буквално избягал, съобщава столичен вестник. „След като слезе от сцената, шофьорът му го чакаше и Криско се метна в джипа. Както се казва – още не си беше изключил микрофона и изчезна с мръсна газ към хотела, където бе настанен”, разкриха потресени от гледката очевидци. Почитателите му дори не разбрали, че Криско си е тръгнал и дълго стояли пред изхода да го чакат. Някои от дечурлигата висели около час с надеждата да зърнат любимеца си, други дори се разплакали, защото платили вход заради Криско, но накрая дори не го видели отблизо. С постъпката си в Пловдив той разочаровал огромна част от феновете, които се заричат повече да не стъпят на негов концерт. Сподели:", "date": "2019.07.06", "title": "ЖАЛКА ИЗЛАГАЦИЯ: Криско разрева 10-годишни фенове в Пловдив"}
{"url": "https://pik.bg/%D1%83%D0%B4%D0%B0%D1%80-%D0%BA%D1%80%D0%B0%D0%B4%D0%B5%D1%86-%D0%B7%D0%B0%D0%B4%D0%B8%D0%B3%D0%BD%D0%B0-%D0%B7%D0%BB%D0%B0%D1%82%D0%BD%D0%B8-%D0%BD%D0%B0%D0%BA%D0%B8%D1%82%D0%B8-%D1%87%D0%B0%D1%81%D0%BE%D0%B2%D0%BD%D0%B8%D1%86%D0%B8-%D0%B8-%D0%BF%D0%B0%D1%80%D0%B8-%D0%BE%D1%82-%D0%B4%D0%BE%D0%BC-%D0%B2-%D0%BE%D1%80%D1%8F%D1%85%D0%BE%D0%B2%D0%BE-news854049.html", "text": "Ловък крадец е успял да задигне златни накити, часовници и пари от дом в Оряхово, съобщиха от ОД на МВР-Враца, цитирани от „Конкурент”. Според инфжормацията, на 5 юли (петък) в 23720 часа в ОДЧ на РУ-Оряхово е постъпил сигнал от жител на града, че за времето между 16:30 часа и 23:00 часа вчера в дома му, през отворен прозорец е проникнало неизвестно лице. Апашът е задигнал златни накити, около 10 ръчни часовници и неустановена към момента парична сума. Извършен е оглед на местопроизшествието. Уведомен е РП и дежурен прокурор. По случая в РУ-Оряхово е образувано досъдебно производство. Сподели:", "date": "2019.07.06", "title": "Удар: Крадец задигна златни накити, часовници и пари от дом в Оряхово"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D0%B5%D0%BA%D1%88%D1%8A%D0%BD-%D0%B2-%D0%BA%D0%B0%D1%82%D1%83%D0%BD%D0%B8%D1%86%D0%B0-%D0%BF%D1%80%D0%B5%D0%B1%D0%B8%D1%85%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%BF%D0%BE%D1%81%D0%BB%D0%B5-%D0%B8%D0%BC-%D0%BD%D0%B0%D0%B4%D1%83%D0%BF%D1%87%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%B8-%D0%B8%D0%BC-%D0%BF%D0%BE%D0%B4%D0%BF-news854122.html", "text": "Среднощен побой, стрелба и палеж в Катуница. Семейство беше бито и малтретирано след посещение в заведение, а след това техен имот – подпален с нафта, предава Би Ти Ви. Семейство Богданови са бити и по тях е стреляно с пушка. Десетки сачми са надупчили предницата на автомобила им. Инцидентът станал след посещение на ресторант, когато потърпевшите са нападнати с юмруци на паркинга пред автомобила си от млад мъж. Жената е със счупена ръка, а мъжът има множество кръвонасядания по крайнците, главата и тялото. На място пристига полиция, но след като приключват разпитите се оказва, че семейната ракиджийница на потървешите е подпалена с нафта. Днес следобед полицията задържа заподозрян за побоя и стрелбата. Сподели:", "date": "2019.07.06", "title": "СТРАШЕН ЕКШЪН В КАТУНИЦА: Пребиха семейство в заведение, после им надупчиха колата и им подпалиха ракиджийницата (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%87%D0%B8%D1%81%D1%82%D0%BA%D0%B0-%D0%B8-%D1%87%D0%B8%D1%81%D1%82%D0%B8%D0%BB%D0%B8%D1%89%D0%B5-%D0%B2-%D0%B3%D0%B5%D1%80%D0%B1-news854115.html", "text": "Създаде се илюзорно свръхочакване към утрешното Национално събрание на ГЕРБ. Медиите са по-неинформирани отвсякога. В ступор са депутатите и активистите на управляващата партия. Неизвестността ражда спекулации - чия глава ще вземе Борисов, кой ще е на пангара, кой ще е \"новият втори\", ще има ли масова чистка сред хората на Цветанов? И това е така, защото Бойко Борисов научи най-важния си политически урок: че не може да разчита на никого другиго, освен на себе си. Това е горчилката след раздялата с Цветанов. В този смисъл нов Цветанов няма да има. Новият Цветанов ще е...самият Борисов. Той ще оглави предизборния щаб, няма да си назначава заместник. Образно казано - ще продължи да кара джипката. Всичко останало е протокол. Дали Деница Желева ще смени в Изпълнителната комисия Румяна Бъчварова? Впрочем има ли някакво значение? Може би е важно за семействата на двете почитаеми дами и...дотук. Също колкото беше важно дали Мария Габриел ще води евролистата на ГЕРБ или пък Ева Майдел. Истината е, че народът гласува за Бойко Борисов, не за Деница, Ева, Мария, Томислав... Бойко Борисов е ГЕРБ и обратното. Няма ли го Борисов, с партията ще се случи онова, което се случи с НДСВ в отсъствието на Царя. Да, премиерът вече е решил кого ще отстрани, от кого ще свали доверието си, кого ще възкачи. Но това е статистика, партийна игра. Далеч по-важно за хората е Борисов да продължи не с чистката, а с чистилището. С моралния пример. Което значи да си тръгнат оядените, местните феодали, кметовете, превърнали кметуването си в бизнес... Сподели:", "date": "2019.07.06", "title": "САМО В ПИК: ЧИСТКА И ЧИСТИЛИЩЕ В ГЕРБ!"}
{"url": "https://pik.bg/%D0%B1%D0%B8%D0%B2%D1%88-%D0%BA%D0%B0%D0%BD%D1%86%D0%BB%D0%B5%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B2%D1%80%D1%8A%D1%89%D0%B0-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%B2-%D1%81%D0%BB%D1%83%D0%B3%D0%B8-news854053.html", "text": "Бившият канцлер на Германия Герхард Шрьодер заяви, че американският президент Доналд Тръмп изисква от своите съюзници да спазват определени правила на поведение, като тези правила ги превръщат в негови слуги, съобщава германското издание Handelsblatt. По думите на Шрьодер, Тръмп е опасен с това, че опитва да предписва на своите партньори какво трябва да правят в областта на политиката и икономиката. „Честно казано, това означава, че на него не са му нужни партньори, а слуги”, отбелязва Шрьодер. Той добавя, че американският президент разрушава световната икономическа система „под знамето на свободата и пазарната икономика”. В края бившият канцлер на Германия призовава Европа да се обедини, за да не се превърне в страна от „трета класа”, докато САЩ и Китай стремително засилват позициите си. Сподели:", "date": "2019.07.06", "title": "Бивш канцлер на Германия скочи на Доналд Тръмп: Превръща съюзниците си в слуги"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F-news854056.html", "text": "Президентите на Русия и Турция Владимир Путин и Реджеп Ердоган са обсъдили в телефонен разговор важността на активизацията на усилията по урегулиране в Сирия, в това число и в рамките на формата от Астана, съобщава РИА „Новости”, като се позовава на съобщение от пресслужбата на Кремъл. Отбелязва се, че по инициатива на турската страна е бил проведен телефонен разговор между лидерите на двете страни. В хода на разговора Путин и Ердоган са изразили безпокойството си от изостряне на напрежението в Либия. Освен това, е била подчертана необходимостта от максимално бързо прекратяване на военните действия и подновяване на преговорния процес. „В разговора е било акцентирано и върху важността на активизирането на политико-дипломатическите усилия за урегулирането в Сирия, в това число и в рамките на консултации във формата от Астана”, се посочва още в съобщението. Двамата лоидери са се договорили за продължаване на контактите между Русия и Турция на различно ниво. Сподели:", "date": "2019.07.06", "title": "Президентите на Русия и Турция обсъдиха ситуацията в Сирия"}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D0%B2%D0%B5%D1%82%D1%80%D0%B5%D0%BD-%D0%BE%D1%81%D1%82%D0%B0%D0%B2%D0%B0-news854051.html", "text": "Бурята и силният дъжд в петък следобед подкопаха основите на асфалта по главната улица на град Ветрен. Участъкът вече се разчиства. Пороят не е причинил щети по къщите. При стихията няма пострадали хора, съобщава БНТ, цитирани от „Трафикнюз”. Въпреки това от община Септември решиха да обявят бедствено положение. Причина за това е лошото състояние на пътната настилка. Бедственото положение ще остане в сила докато от регионалното министерство не реагират на сигналите за недовършената инфраструктура в града. Вече четвърта година пътят е само с основен слой асфалт. Според кмета на Ветрен това е трябвало да направят от Агенция \"Пътна инфраструктура\", тъй като подкопаната от дъжда улица е част от републиканската пътна мрежа. В града няма цялостно изградена канализация. Сподели:", "date": "2019.07.06", "title": "Бедственото положение във Ветрен остава"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BC%D0%B2%D1%80-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B1%D0%BE%D0%B9-%D1%81%D1%82%D1%80%D0%B5%D0%BB%D0%B1%D0%B0-%D0%B8-%D0%BF%D0%B0%D0%BB%D0%B5%D0%B6-%D0%B2-%D0%BA%D0%B0%D1%82%D1%83%D0%BD%D0%B8%D1%86%D0%B0---%D1%81%D0%B5%D0%BB%D0%BE%D1%82%D0%BE-%D0%BD%D0%B5-%D1%81%D0%BF%D0%B0-%D1%86%D1%8F%D0%BB%D0%B0-%D0%BD%D0%BE%D1%89-%D0%BE%D1%82-%D0%B5%D0%BA%D1%88%D1%8A%D0%BD%D0%B8-news854126.html", "text": "В полицията в Асеновград са получени няколко поредни сигнали в ранните часове на днешния ден. Първо около 1 часа след полунощ, пред местно заведение в село Катуница са се сбили двама употребили алкохол клиенти, след разменени преди това взаимни реплики и съществуващ спор помежду им, казаха от пресцентъра на МВР в Пловдив. Единият от мъжете и приятелката му си тръгнали, но по-късно в двора им влезли опонентът му, придружаван от още няколко души. Домакинът произвел във въздуха изстрел със законно притежавана ловна пушка. Сигналът за стрелбата е подаден към 1:30 часа. При незабавната им намеса полицейските служители установили, че няма пострадали в резултат на стрелбата. Проверката на обстоятелствата продължава под наблюдение на Районна прокуратура - Асеновград. Срещу извършителя е образувано бързо производство за неправилно съхранение на оръжието, задържан е за 24 часа. В 3:45 часа е последният сигнал за пожар в ракиджийница,стопанисвана от другия мъж, който е с криминални прояви. Огънят е загасен, установени са материални щети по покривната конструкция. На местопроизшествието е извършен оглед. По случая е образувано досъдебно производство и са предприети действия за установяване на извършителя. Сподели:", "date": "2019.07.06", "title": "ПЪРВО В ПИК! МВР потвърди: Бой, стрелба и палеж в Катуница - селото не спа цяла нощ от екшъните"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%8A%D1%81%D0%B5%D0%B4%D0%B8-%D0%BA%D1%80%D0%B0%D0%B4%D0%B0%D1%82-%D1%82%D0%BE%D0%BA-%D0%BE%D1%82-%D0%BA%D0%B0%D1%82%D0%B5%D1%82%D0%BE-%D0%B5%D0%B2%D1%80%D0%BE-news850184.html", "text": "Катето Евро имала съмнения, че нейни съседи крадат ток по нагла схема. Заради това сметките на актрисата най-редовно били нереално високи и тя хвърляла стотици левове на вятъра. За измамата водещата на новото забавно шоу на Би Ти Ви – „Игрите на звездите“, се усетила още преди време, когато била за един месец затворена във „ВИП Брадър“, в къщата ѝ нямало никого, а после получила фиш за ток за 130 лева. От енергоразпределителното дружество не могли да ѝ обяснят как е натрупана сумата, но тя си я платила като поп. Тогава загряла, че най-вероятно нейни съседи са се закачили и крадат безплатно електричество. Теорията ѝ се затвърдила и през тази зима, когато плащала супер високи сметки, а не се отоплявала на ток, защото имала котел с парно. „Ние плащаме зверски сметки. Аз тук имам един приятел, който ми е много близък и знам, че се отоплява с печка на дърва, 200-300 лева му е токът – той няма нито деца, живее сам, сигурно се пере един път в седмицата, сам мъж, а моят ток е също 260 лева, като бойлерът и всичко се топли от котлето. Аз готвя на газ, единственото, което пускам с ток, това е пералня и работят 2 хладилника. Не може 260 лв. от 2 хладилника и една пералня“, жалва се актрисата, която се е превърнала в говорител на кокалянския комитет по „Токгейт“. Срещу други крадци обаче Евро е взела вече крути мерки. От известно време ползвала услугите на СОТ фирма, която я охранявала от апаши, след като неотдавна наглеци влязоха и я обраха, докато тя, синът ѝ Сашко, жена му Таня и внучката ѝ Катерина спяха преспокойно. Тогава крадците свиха 400 лева, които Александър Кадиев изтеглил предходния ден, а след като не намерили нищо друго подходящо, грабнали и бебешката чанта на внучката на актрисата, в която имало още 100 лева, но и всички документи на снаха ѝ били там. До техниката крадците не припарили, защото кучето на Катето се разлаяло на пожар и ги прокудило. След време домашният любимец на звездата от „Оркестър без име“ бе брутално застрелян в двора на къщата ѝ, като тя заподозря, че зад зверството може би стоят същите криминални типове, които я ограбиха. Сподели:", "date": "2019.07.06", "title": "САМО В ПИК И \"РЕТРО\": Съседи крадат ток от Катето Евро"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%B7%D0%B0%D0%BD%D0%B0%D1%8F%D1%82%D1%87%D0%B8%D0%B8-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%B1%D0%B0%D0%B7%D0%B0%D1%80-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news854027.html", "text": "Български и румънски занаятчии участват в базар във Велико Търново, съобщава БНР. Този уикенд в старата столица производители и творци от двете страни на река Дунав представят своите традиции. В 38 атрактивни къщички в парка \"Марно поле\" български и румънски занаятчии представят пред посетителите своите обичаи, старинни техники и производства, култура и фолклор. На специална сцена местни и гостуващи формации пресъздават обреди, свързани с традиционните занаяти. Базарът се организира от Община Велико Търново, асоциация \"Диманш\" от Румъния и Българо-румънската търговска камара. На семинар ще бъде представена разработваната по съвместен проект Интернет-платформа за електронна търговия и бърза доставка на уникални занаятчийски продукти в района на трансграничното сътрудничество. Сподели:", "date": "2019.07.06", "title": "Български и румънски занаятчии участват в базар във Велико Търново"}
{"url": "https://pik.bg/%D0%BA%D1%83%D1%80%D0%B8%D0%BE%D0%B7-%D1%88%D0%BE%D1%84%D1%8C%D0%BE%D1%80-%D0%BE%D1%81%D1%8A%D0%B4%D0%B8-%D0%BF%D0%B8%D1%8F%D0%BD-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-news854057.html", "text": "Шофьор осъди пиян пешеходец след катастрофа на пътя. Куриозното дело бе гледано в съда в Момчилград. Инцидентът станал на пътя за „Маказа”. Водач на товарен автомобил „Мерцедес Спринтер” излязъл от платното за движение и се блъснал в скат в района на село Градинка. Причината-пешеходец на пътя. Шофьорът отбил, за да не блъсне мъжа, за който по-късно се установило, че е употребил солидно количество алкохол, съобщава \"Родопи24\". Пробата на виновния отчела 2,25 промила. При удара водачът получил мозъчно сътресение. Наложило се да бъде настанен в болницата в Кърджали. Вследствие на инцидента получил психически и нервни кризи, стягане в гърдите, главоболие, повишено кръвно налягане, безсъние. Наложило се и последващо лечение. Съдът в Момчилград реши пешеходецът, причинил пътното произшествие, да плати на потърпевшия водач обезщетение в размер на 2000 лева. 24rodopi.com Сподели:", "date": "2019.07.06", "title": "КУРИОЗ: Шофьор осъди пиян пешеходец"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BA%D1%80%D0%B0%D1%81%D0%B8-%D1%80%D0%B0%D0%B4%D0%BA%D0%BE%D0%B2-%D0%BF%D0%BE-%D0%B1%D0%BE%D0%B3%D0%B0%D1%82-%D0%BE%D1%82-%D1%81%D0%BB%D0%B0%D0%B2%D0%B8---%D0%BA%D0%BE%D0%BC%D0%B8%D0%BA%D1%8A%D1%82-%D0%BD%D0%B0-%D1%82%D1%80%D0%BE%D0%B9%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%BD%D0%BE%D0%B2%D0%BE%D1%82%D0%BE-%D1%88%D0%BE%D1%83-%D0%BD%D0%B0-%D0%B4-news854014.html", "text": "Спирането на \"Шоуто на Слави\" по никакъв начин не притеснява Краси Радков. Топ комикът на Дългия буквално се разкъсва от работа и ангажименти. Макар след дни да остава без официалната си заплата, Гацо Бацов не само, че не е измъчван от угризения как ще изхранва жена си и сина им, но финансовото му положение било толкова цветущо, че можел да си позволи да издържа домочадието само с неговите доходи. След края на шоуто, Радков не излиза в дълга лятна отпуска, тъй като графикът му прелива от халтури - частни партита и сватби, на които падат най-тлъстите пачки. Радков ударил кьоравото на абитуриентските балове. Актьорът обиколил най-малко 5 тържества в програма, заедно с рапъра 100 Кила и фолкпевицата Емилия, без да броим самостоятелните му изяви, обсъждат го в тв средите. Как ПИК писа неотдавна, голяма е вероятността Слави да остане в Би Ти Ви и наесен с ново шоу, в което обаче голямата звезда ще бъде не той, а Краси Радков. Ако преговорите приключат с успех, естествено възнаграждението на комика ще скочи двойно, ако не и тройно. И като добавим и участията му из села и паланки, в един момент ще заработва повече дори от собствения си шеф Трифонов. Колко лапа Гацо от халтури, какво прави Златко Баретата, докато в Специализирания съд си мислят, че се лекува в Германия, жертва на домашно насилие ли е Софи Маринова и още клюки за щерката на Румен Радев и за топ ергена на Би Ти Ви Антон Хекимян - гледайте сега в \"Жълтите новини\": Сподели:", "date": "2019.07.06", "title": "САМО В ПИК TV: Краси Радков по-богат от Слави - комикът на тройна заплата в новото шоу на Дългия"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%B1%D0%BE%D0%B9-%D0%BC%D0%B5%D0%B6%D0%B4%D1%83-%D1%88%D0%BE%D1%84%D1%8C%D0%BE%D1%80%D0%B8-news854107.html", "text": "Катастрофа с трима пострадали, сред които две деца, стана на АМ Хемус. Според първоначалната информация инцидентът е станал около 12.40 на 17-тия км. от магистралата. В произшествието са участвали три леки автомобила. Първият, заради загуба на управлението, се обръща в крайпътната канавка, при което няма пострадали. Наблизо край пътя спира втора кола, от която излизат млад мъж и жена, за да окажат помощ, ако е необходимо. Междувременно шофьорът на третия автомобил, по неизяснени засега причини, удря младия мъж. Той и две деца, момчета, съответно на 9 и 10 години, са откарани за преглед в болница с наранявания, но без опасност за живота. На мястото е извършен оглед и по случая тече разследване. Сподели:", "date": "2019.07.06", "title": "Катастрофа на \"Хемус\" завърши с бой между шофьори"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-e%D1%82%D0%B8%D0%B5%D0%BD-%D0%BB%D0%B5%D0%B2%D0%B8-%D0%BD%D0%B0%D1%82%D0%B8%D1%80%D0%B5%D0%BD-%D0%BE%D1%82-%D0%B3%D0%B0%D0%B4%D0%B6%D0%B5%D1%82%D0%BE-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news848615.html", "text": "Етиен Леви е потънал в самота след финала на имитаторското шоу „Като две капки вода“, видяха фотографите на „Ретро“. Вокалният педагог на предаването очевидно вече няма жена до себе си, с която да прекарва свободното си време, затова се шляе из столичните молове сам. След като последната изгора на основателя на култовата група „Трик“, която бе значително по-млада от него, го напуснала, Етиен си припомнил трудностите на ергенлъка. Понеже вече у дома не го чакала прясно сготвена топла вечеря, естрадният ветеран редовно си купувал манджа от щандовете за храна в най-големия столичен търговски център. Макар да има опция поръчката да бъде опакована и взета за вкъщи, Леви предпочитал да си я хапва на място, защото, така или иначе, в дома му не го очаквал никой. Преподавателят по пеене има зад гърба си два брака и три деца и въпреки понапредналата си възраст доскоро беше влюбен и живееше с трета жена. Това изобщо не го притеснявало, защото бил мил и внимателен към всичките си бивши половинки, успявал да усмири емоциите, да охлади страстите до степен всичките дами на сърцето му да си контактуват една с друга и да се разбират отлично. Те обожавали Етиен и напълно разбирали нуждата му от нови емоции. Затова му простили изневерите и разводите и даже понякога участвали в общи семейни сбирки. Той пък ги нарича „моите музи“ и не спира да се хвали с тях, както и с децата си. През миналата година музикантът стана дядо на първо внуче, но макар и прехвърлил 60-те, не му се струвало невъзможно, ако срещне отново дама, която да спечели сърцето му, да стане баща и на по-зряла възраст също както Ицко Финци, на когото се роди момиченце навръх 84-тия му рожден ден. Сподели:", "date": "2019.07.06", "title": "САМО В ПИК И РЕТРО: Eтиен Леви натирен от гаджето (ПАПАРАШКИ СНИМКИ)"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B2%D1%8A%D0%BD%D1%88%D0%BD%D0%BE-%D0%BF%D1%80%D0%B8%D0%B2%D0%B8%D0%BA%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D1%83-%D0%BD%D0%B0%D1%81-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BC%D0%B8-%D0%BD%D0%B0-%D0%B4%D0%B0%D1%87%D0%B8%D1%87-news854084.html", "text": "По разпореждане на вицепремиера и министър на външните работи Екатерина Захариева посланикът на Република Сърбия у нас ще бъде извикан в понеделник в МВнР. Повод за срещата е изказване на сръбския първи вицепремиер и външен министър Ивица Дачич по адрес на думи на премиера Бойко Борисов в Познан, съобщиха от Министерството на външните работи. Сръбският външен министър заяви днес, че позицията на Европейския съюз не е, че Косово е независимо, и българският премиер Бойко Борисов, който твърди, че е, трябва да се съобразява с това, предаде Танюг, цитиран от БТА. Дачич направи остри коментари по националната телевизия РТС по повод изявление на Борисов, цитирано от агенцията, че бъдещият шеф на дипломацията на ЕС Жозеп Борел би трябвало да изразява позициите на целия ЕС, независимо че неговата страна Испания не признава Косово. Сръбският министър изрази увереност, че Борел няма да започне да подкрепя идеите на някои държави, които са признали Косово. По време на пресконференцията на правителствените ръководители на Германия, Полша, България и Република Северна Македония Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово. Българският премиер отговори: “По отношение на Върховния представител – когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.” По време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения. Пет от страните-членки на ЕС не признават Косово за независима държава - Гърция, Кипър, Румъния, Испания и Словакия. Останалите 23 членки на ЕС, включително България, са признали косовската независимост. Европейският съюз е посредник в диалога за нормализиране на отношенията между Белград и Прищина. Сподели:", "date": "2019.07.06", "title": "ОТ ПОСЛЕДНИТЕ МИНУТИ: Външно привика посланика на Сърбия у нас заради думи на Дачич"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%BC-%E2%80%9E%D1%85%D0%B5%D0%BC%D1%83%D1%81%E2%80%9C-%D1%82%D1%80%D0%B0%D1%84%D0%B8%D0%BA%D1%8A%D1%82-%D0%B2-%D0%BF%D0%BE%D1%81%D0%BE%D0%BA%D0%B0-%D0%B1%D0%BE%D1%82%D0%B5%D0%B2%D0%B3%D1%80%D0%B0%D0%B4-%D0%B5-%D0%B7%D0%B0%D1%82%D1%80%D1%83%D0%B4%D0%BD%D0%B5%D0%BD-%D1%81%D0%BD%D0%B8%D0%BC%D0%BA%D0%B8-news854050.html", "text": "Тежка катастрофа е станала на автомагистрала „Хемус“ на излизане от София в посока Ботевград. Инцидентът е на около 15 км от столицата и на този етап все още не се знае колко са пострадалите. Лек автомобил „Сузуки игнис“ по неясни причини се е завъртял на пътя, след което е бил пометен от „Форд“. След удара японското возило е изхвърчало от пътя, съобщава \"Булнюз\", позовавайки се на очевидци. Патрул на полицията и линейка има на мястото на катастрофата. Има материални щети и по двата автомобила, като по-сериозно е пострадало „Сузуки“-то. Пътуващите към Ботевград да преминават през този участък с повишено внимание, тъй като лявата лента за движение е блокирана от една от пострадалите коли и полицията. Сподели:", "date": "2019.07.06", "title": "Тежка катастрофа на АМ „Хемус“, трафикът в посока Ботевград е затруднен (СНИМКИ)"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D1%86%D0%B8-%D0%B4%D0%B0%D1%80%D0%B8%D1%85%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%82%D0%B0-%D1%81%D0%B8-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5-news853977.html", "text": "Младоженци от Видин дариха средства от сватбата си за лечението на болно дете. Младите хора са от Видин, живеят и работят в София. Избрали родния Видин за доброто дело, разказаха Венеция и Владимир Тодорови. Само преди седмици си казаха \"да\" на сватбена церемония в дунавския град. Те бяха призовали своите гости вместо букети да направят дарение за добра кауза - спасяването на детски живот, и събраха 1020 лева. Ден след сватбеното си тържество Венеция и Владимир Тодорови направиха своя първи съвместен благороден жест - дариха събраните средства за кампанията \"Да върнем усмивката на Йоско\". С тази сума младото семейство се включи в кампанията без да търси известност, с надеждата, че и други хора ще направят същото - всеки според възможностите си, с надеждата, че Йоско ще върне детството си. \"Предварително го бяхме обмислили след като видяхме публикации в пресата за болния Йоско'', споделя Венеция. Средствата, които трябва да събере семейството се оказват непосилни за тях, обясняват Венеция и Владимир Тодорови. Когато разбрахме всичко това, бяхме убедени, че това е и наша кауза, с която ще започнем своя съвместен живот, допълниха те. Нито за миг не се поколебахме и взехме своето решение за дарението, допълни тя. \"Искахме нашият съвместен живот да започне с едно добро дело, да помогнем и затова решихме да заменим традицията с подаряване на букети с една по-достойна постъпка. Това беше и благородната кауза, на която всички наши роднини и приятели откликнаха. С общи усилия успяхме да съберем сума, с която да помогнем за лечението на Йоско'', разказа Венеция. Йосиф Цветанов е ученик във видинското основно училище \"Иван Вазов\". Младите хора се свързват с директора Пролетка Цветкова, от която младото семейство взема дарителската сметка, за да се преведат парите. Директорът на училището ги моли за снимка, на която те се съгласяват само, за да могат да дадат пример и на други хора, да ги последват и да се съберат парите за детето - за неговото лечение или поне за облекчаване на болките, които изпитва. \"Йоско е на 11 години и е в четвърти клас. Страда от прогресивна мускулна дистрофия. Заболяването не е лечимо, но е възможно подобрение. От следващата учебна година вероятно ще трябва да остане у дома. Сега, за да стигне до автобуса, който да го откара до училище, майката - Мая Костова, го носи на ръце от четвъртия етаж, защото в блока няма асансьор, но признава, че скоро няма да може да се справя сама. Йоско се бори, но все по-рядко се усмихва'', разказа директорът на училището. За случаи като този на Йоско в България не се прилага терапия. Затова семейството му събира средства за лечение в клиника в чужбина. Разговаряли са със специалист в Истанбул, Турция, за трансплантиране на стволови клетки. Сумата, която първоначално е необходима, е 15 500 евро, но за близките на Йоско тя е непосилна. От \"Фонда за лечение на деца\" отказват да поемат разход в друга държава, защото заболяването на Йоско е нелечимо. Във Видин имаше голяма кампания за набиране на средства за Йоско, в която се включиха родители, деца и приятели. Учителите от училището му се отказаха от цветя в края и в началото на учебната година, а сумите за тях бяха дарени на детето. Във видинското училище \"Иван Вазов\" в подкрепа на Йоско досега са събрани 4 100 лева. Малка сума дариха и ученици от Професионална гимназия \"Проф. д-р Асен Златаров\". Деца от 4 до 7-годишна възраст от видинския футболен клуб \"Пегас Спорт\" играха благотворително в подкрепа на каузата. Видинският кмет Огнян Ценков също застана зад благородната инициатива и връчи лично дарение на 11-годишния Йосиф Станимиров. Малките футболисти бяха наградени с купи, като първата бе връчена от Йоско, на който всички пожелаха да върнат усмивката и той отново да се върне в своя футболен отбор. Сподели:", "date": "2019.07.06", "title": "БЛАГОРОДНО: Младоженци дариха средства от сватбата си за лечението на болно дете"}
{"url": "https://pik.bg/%D0%BA%D0%B0%D0%BA-%D1%89%D0%B5-%D0%B3%D0%B8-%D1%81%D1%82%D0%B8%D0%B3%D0%BD%D0%B5%D0%BC-%D0%B3%D1%8A%D1%80%D1%86%D0%B8%D1%82%D0%B5---%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%B1%D1%80%D0%B0%D0%BD%D1%88-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%BD%D0%BE%D1%80%D0%BC%D0%B0%D0%BB%D0%BD%D0%B0-%D1%86%D0%B5%D0%BD%D0%B0-%D0%BB%D0%B8-%D0%B5-70-%D0%BB%D0%B2-%D0%B7%D0%B0-%D1%87%D0%B0%D0%B4-news853995.html", "text": "Нормална цена ли е 70 лв. за чадър на плажа по родното Черноморие. Това коментира пред сутрешния блок на БТВ доктор Полина Карастоянова от Националния борда по туризъм. „Има два подхода, когато разглеждаме тази ситуация – анализира доктор Карастоянова. -  Единият е че 70 лв. за чадър и шезлонг е висока цена за родните стандарти. Това е факт. Другият е, че щом това е регламентирано и има търсене, значи е нормално. Трябва да разделим нещата на две части – туризмът, като международно ориентирана индустрия и българските туристи. \"Да се сравмняваме с Гърция, което правим непрекъснато, е една непосилна задача. Българският характер на българския туризъм трябва да се търси в нашите възможности. Гръцката икономика и закони позволяват смъкването на ДДС-то за туризма тази година. Там има и много други преференции. Редно е да търсим сравнение с други дестинации, които имат нашите възможности. Отличен пример за това е Хърватска. Там сега няма обаче да видите някой турист да се снима в социалните мрежи с бележка за вечеря за двама от 200 евро. Там създадоха една изключитално професионална дългоустойчива стратегия за туризъм. Такова нещо не се случи в България”, коментира Карастоянова. Тя потвърди, че са отчетени 30 процента по-малко туристи по родното Черноморие от началото на сезона спрямо същия период през миналата година. „Прогнозите за спад варират, така че трябва да изчакаме средата на сезона да видим как ще влезем – анализира доктор Карастоянова. - Тогава цифрите може да се коментират по-реално. Дано не са необходими десет години за да уверим българско правителство, че е необходим голям мащаб за управление на туризма. Иначе, по принцип най-важно е не мястото, а човекът, с който почиваш. Лично аз ще прекарам почивката си на родното Черноморие”, отбеляза Полина Карастоянова. Сподели:", "date": "2019.07.06", "title": "КАК ЩЕ ГИ СТИГНЕМ ГЪРЦИТЕ - Туристическият бранш коментира: Нормална цена ли е 70 лв. за чадър на плажа на Черноморието"}
{"url": "https://pik.bg/%D0%BA%D0%BE%D1%80%D0%B0%D0%B1-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D1%81-65-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D0%BB%D0%B0%D0%B2%D0%B0-%D0%BA%D1%8A%D0%BC-%D0%BE%D1%81%D1%82%D1%80%D0%BE%D0%B2-%D0%BB%D0%B0%D0%BC%D0%BF%D0%B5%D0%B4%D1%83%D0%B7%D0%B0-news854048.html", "text": "Кораб на германска хуманитарна организация с 65 мигранти на борда плава към италианския остров Лампедуза, край който в морето вече е блокиран друг кораб с мигранти, предаде „Асошейтед Прес”, цитирани от БНР. Макар през последните дни Италия да отказва да приема кораби на неправителствени организации, от германската организация заявяват, че корабът ще продължи към най-близкото сигурно пристанище. Преди седмица друг германски спасителен кораб влезе в пристанището на Лампедуза въпреки забраната, наложена от италианските власти, припомня агенцията. Сподели:", "date": "2019.07.06", "title": "Кораб на германска хуманитарна организация с 65 мигранти плава към остров Лампедуза"}
{"url": "https://pik.bg/%D0%B2-%D1%82%D0%B5%D1%82%D0%B5%D0%B2%D0%B5%D0%BD-%D1%81%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%82%D1%80%D0%B0%D0%B1%D0%B0%D0%BD%D1%82-%D1%84%D0%B5%D1%81%D1%82-news854012.html", "text": "В Тетевен се организира традиционният \"Трабант фест\", който  е част от инициативата на общината \"Лято 2019 - туризъм за всички\", съобщава БНР. \"Трабант фест\" се организира за седма поредна година. Любители от цялата страна ще покажат своите ретроавтомобили. От 19:00 часа на централния площад в Тетевен ще бъдат представени всички природни, културни и туристически обекти на територията на общината. Час по-късно е концертът на група Б.Т.Р. Инициативата \"Лято 2019 - туризъм за всички\" има за цел да популяризира туризма сред младите хора, както и възможностите за почивка в красивия Тетевенски балкан. Сподели:", "date": "2019.07.06", "title": "В Тетевен се организира традиционният \"Трабант фест\""}
{"url": "https://pik.bg/%D0%BA%D1%80%D1%8A%D1%89%D0%B0%D0%B2%D0%B0%D1%82-%D0%BA%D1%80%D0%B0%D0%BB%D1%81%D0%BA%D0%BE%D1%82%D0%BE-%D0%B1%D0%B5%D0%B1%D0%B5-%D0%B0%D1%80%D1%87%D0%B8-%D0%BD%D0%B0-%D1%87%D0%B0%D1%81%D1%82%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F-%D0%B2-%D1%83%D0%B8%D0%BD%D0%B4%D0%B7%D0%BE%D1%80-news853988.html", "text": "Арчи - синът на британския принц Хари и съпругата му Меган, ще бъде кръстен днес в Уиндзор, но медиите и граждани няма да бъдат допуснати да станат очевидци на церемонията, предадоха ДПА и БТА, цитирани от БТВ. Частната церемония разстрои мнозина британци, особено след неотдавнашното разкритие, че данъкоплатците са платили 2,4 милиона лири за ремонт на новия дом на Хари и Меган в Уиндзор, където те се ожениха миналата година. Двойката отказа също да обяви които ще са кръстниците, като изтъкна, че уважава тяхното желание това да не се огласява. Британски медии спекулираха, че близките приятелки на Меган - Дженевийв Хилис и Линдзи Рот, може да се сред кръстниците, след като тя беше забелязана тази седмица заедно с двете на турнира в Уимбълтън. Споменават се и имената на приятелите на Хари от училище Томас и Чарли ван Страубензее. Сред гостите на церемонията се очакват бащата на Хари - принц Чарлз, и съпругата му Камила, както и братът на Хари - принц Уилям, и съпругата у Кейт. Майката на Меган - Дория Рагланд, също се очаква да присъства, но не и бабата на Хари - кралица Елизабет Втора, заради поет по-рано ангажимент. Арчи ще е облечен с точно копие на сатенена и украсена с дантели дреха, ушита за най-голямата дъщеря на кралица Виктория, и използвана поколения наред от децата в кралското семейство. Копието на дрехата, ушито от кралската шивачка Анджела Кели през 2004 г., когато оригиналът вече бил излинял и не можел да се използва, е била носено от децата на принц Уилям и Кейт - принц Джордж, принцеса Шарлът и принц Луи, когато ги кръщаваха. Сподели:", "date": "2019.07.06", "title": "Кръщават кралското бебе Арчи на частна церемония в Уиндзор"}
{"url": "https://pik.bg/%D0%B4%D0%B0%D0%B7%D0%B4-%D1%80%D0%B5%D0%B0%D0%B3%D0%B8%D1%80%D0%B0-%D1%81%D0%B2%D0%B5%D1%82%D0%BA%D0%B0%D0%B2%D0%B8%D1%87%D0%BD%D0%BE-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D0%BA%D0%BD%D0%B5%D0%B6%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D0%B4%D0%B0%D0%B2%D0%B5%D0%BD%D0%B8%D1%8F-%D0%B8%D0%BC-%D1%81%D1%8A%D1%83%D1%87%D0%B5%D0%BD%D0%B8%D0%BA-news854055.html", "text": "Държавната агенция за закрила на детето организира кризисна интервенция и изпрати екип незабавно в същия ден на място в Слънчев бряг. Екип от опитни психолози своевременно се отзовават и помагат на 19 деца да преодолеят травмата. Двама експерти в областта на психологията оказват навременна помощ на децата, част от групата, в която е било загиналото след удавяне 16-годишното момче в курортния комплекс. Психологическата подкрепа е с цел децата да се справят с преживяването на загубата на техния приятел. Към Държавната агенция от години е създаден кризисен екип в страната. Екипът е от 40 психолози и психиатри, специалисти, които са компетентни да реагират и провеждат кризисни интервенции при настъпване на критични събития, в които има пострадали деца, смъртни случаи или деца са свидетели на такива събития. Екипът на ДАЗД изразява своите съболезнования и съчувствие към мъката на близките на загиналото дете. Сподели:", "date": "2019.07.06", "title": "ДАЗД реагира светкавично в подкрепа на децата от Кнежа заради удавения им съученик"}
{"url": "https://pik.bg/3-%D0%BC%D0%BB%D0%BD-%D0%BB%D0%B2-%D1%81%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D0%B7%D0%B0-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%B2-%D1%81%D0%B5%D0%BB%D0%BE-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-news854018.html", "text": "Около 3 млн. лв. са необходими за подмяна на водопровода в кюстендилското село Соволяно, който е полаган през 1932 г. Това съобщи кметът Пламен Илиев, цитиран от БНР. Населението се увеличава - 860 жители в момента, десетки къщи са купени от хора от София, Кюстендил, Перник, които се заселват там. „Лятото заради черешобера, заради ваканцията на учениците и заради хубавата природа Соволяно е много населено – коментира Пламен Илиев. - Тогава проблемът с остарелия водопровод става най-осезаем- Единственият проблем в нашето село Соволяно е това, че нямаме направена канализация. Ако беше направена канализацията, щяхме да сме още по-добре. Трябват някъде около 3 млн.лв. да се направи - пречиствателна станция, всяка улица да се прекопае. Трябва да сменим водопровода. От 1932 година е водопровода по главната улица\". Доста трудности има и с осигуряването на съдовете за смет и по сметосъбирането. \"Преди два дни ми докараха 20 кофи. Раздал съм десетина – коментира ситуацията кметът. - Другите съм ги спрял. Големите контейнери ги изхвърляме почти през два дни. Стотина кофи съм сменил в селото през моя мандат. Всяка една кофа си има срок на годност. Не може да се изхвърля всеки вторник, втори и последен четвъртък на месеца. Този срок е малък за нашето село, защото лятно време боклуците са много\". Сподели:", "date": "2019.07.06", "title": "3 млн. лв. са необходими за подмяна на водопровода в село в Кюстендилско"}
{"url": "https://pik.bg/%D0%B4%D0%B5%D0%BD-%D0%B7%D0%B0-%D1%80%D0%B0%D0%B7%D0%BC%D0%B8%D1%81%D1%8A%D0%BB-%D0%B2-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B5%D0%B4%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8%D1%8F-%D0%B2%D0%BE%D1%82-news854013.html", "text": "Днес е ден за размисъл в Гърция преди решаващия парламентарен вот в неделя, съобщава БНР. Високите температури изпратиха гърците на брега на морето. Засилено е полицейското присъствие по пътищата. Гърците прекарват деня за размисъл на плажа. Строго са забранени всякакъв вид агитации. Има засилена полицейска охрана на изборните секции, където вече пристигат бюлетините. Последните социологически проучвания сочат убедителна победа на консервативната \"Нова Демокрация\" с лидер Кирякос Мицотакис. Очаква се нисък процент избирателна активност поради неподходящото за избори време в разгара на туристическия сезон. Продължава влиянието на топлата вълна с високи температури, които почти достигат 40 градуса. Силният вятър, който бушуваше вчера и разпали пожари, днес вече стихна. Това помогна за частично овладяване на огъня на остров Евбея, където изгоряха мащабни горски масиви, но няма човешки жертви. Откритите археологически музеи, сред които и Акропола в Атина, днес са затворени в обедните часове, за да се предпазят туристите от слънцето. Сподели:", "date": "2019.07.06", "title": "Ден за размисъл в Гърция преди парламентарния вот"}
{"url": "https://pik.bg/%D1%85%D0%B0%D0%BE%D1%81-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BE%D1%82%D0%BB%D0%B0%D0%B3%D0%B0-%D0%BF%D0%BE%D0%BB%D0%B5%D1%82%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2%D1%8A%D0%B2-%D1%84%D1%80%D0%B0%D0%BD%D0%BA%D1%84%D1%83%D1%80%D1%82-news854071.html", "text": "якои маршрути ще бъдат променени, докато инженери обезвреждат , съобщиха от компанията концесионер на летището, цитирани от \"Ройтерс\". На пътниците се препоръчва да се консултират с авиокомпаниите си и да проверяват сайта и мобилното приложение на летището преди планирани пътувания от и за летището за информация за отлагания и закъснения на полети, пише \"Нюз.бг\". От \"Фрапорт\" уточниха, че степента на нарушаване на нормалната работа на летището ще зависи и от времето, което определя каква гъвкавост има то за отклоняване на полетите. Очаква се проблемите около летището да засегнат и обществения транспорт. Около от мястото, където е открита бомбата, в източната част на града , докато инженерите обезвредят , посочиха от местната полиция. Хаос на летището в германския град Франкфурт, а пътниците трябва да се подготвят за евентуални отлагания на полети. Н бомба от Втората Световна война 16 500 души, живеещи в радиус от километър близо до централата на Европейската централна банка ще бъдат евакуирани 500-килограмовата бомба Сподели:", "date": "2019.07.06", "title": "ХАОС: Бомба от Втората Световна война отлага полети на летището във Франкфурт"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B1%D1%83%D1%80%D1%8F-%D0%BD%D0%B0-%D0%BC%D0%BE%D1%80%D0%B5%D1%82%D0%BE---%D1%83%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%B8%D0%B7%D0%BF%D0%BE%D1%82%D1%80%D0%BE%D1%88%D0%B8-%D0%B2%D1%81%D0%B8%D1%87%D0%BA%D0%BE-%D0%BF%D0%BE-%D0%BF%D0%BB%D0%B0%D0%B6%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B5%D0%B2%D0%BE-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news854068.html", "text": "Мощна буря удари каварненското село Българево. За кратко край брега се е извил ураганен вятър, придружен с дъжд, предава Нова телевизия. Кадри от бурята бяха публикувани в страницата МетеоБолканс. От тях се вижда, че са изпотрошени чадъри и маси на заведения. По думи на очевидци бурята е изплашила десетки туристи. Няма данни за пострадали хора, нанесени са само материални щети. Сподели:", "date": "2019.07.06", "title": "Страшна буря на морето - ураганен вятър изпотроши всичко по плажа на Българево (СНИМКИ/ВИДЕО)"}
{"url": "https://pik.bg/%D0%B2-%D1%80%D0%B0%D0%B7%D0%B3%D0%B0%D1%80%D0%B0-%D0%BD%D0%B0-%D0%BB%D1%8F%D1%82%D0%BE%D1%82%D0%BE-%D0%BD%D0%B0%D0%B9-%D0%B2%D0%B0%D0%B6%D0%BD%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B7%D0%B0-%D0%B7%D0%B0%D1%89%D0%B8%D1%82%D0%B0%D1%82%D0%B0-%D0%BE%D1%82-%D1%81%D0%BB%D1%8A%D0%BD%D1%86%D0%B5%D1%82%D0%BE-news853984.html", "text": "Човешката кожа има вътрешен часовник, който отброява часовете, в които се излагаме на слънце и при всеки от нас е заложен толеранс от няколко хиляди часа, в които това излагане остава безнаказано. Мнението изрази пред Дарик дерматологът д-р Валерия Матеева и призова за използване на слънцезащитни препарати. Оказва се, че дори и в облачно време, можем да акумулираме голямо количество ултравиолетови лъчи. Д-р Матеева е категорична, че противно на очакваното, тъмните дрехи имат по-добра слънцезащита, отколкото светлите. Дерматологът припомни още, че фотозащитните кремове започват да действат не веднага след нанасянето им, а след като преминат 20 минути, до половин час. „При всеки човек генетично е заложено да има определен толеранс. Това са няколко десетки хиляди часа, в които може безнаказано да се излага на слънце. При по-светлите хора с по-светла кожа и повече склонност към изгаряне и по-малко към хващане на тен тези часове са по-малко на брой. Но достигне ли се определен лимит за всеки човек индивидуално, започват промените по кожата. Първо, се явяват първите белези на стареене - фини бръчки, отпускане, пигментни петна или изсветляване на кожата на някои места. Като втора стъпка започват да се появяват различни доброкачествени образования и накрая при някои хора, които са предразположени, започват да се появяват и злокачествени тумори на кожата“, посочи специалистът. „Ултравиолетовите лъчи се измерват от физиците с UV-индекс и дори и в облачно време, той има такава стойност, която може да доведе до акумулиране на голяма част от тези лъчи през кожата. Това означава, че дори и в облачно време, ако стоим на плажа, е възможно да се акумулира голяма част от UV-лъчите“, допълни д-р Валерия Матеева. Тя даде съвети и как да нанасяме слънцезатните продукти и кога: „В рутината на деня фотозащитата трябва да се поставя в момента на излизане. Например, излизаме от хотела, подготвяме се за плажа и нанасяме. Това се прави, за да може да има едни 20 минути, в които факторът да може да достигне пълния си потенциал на предпазване“, каза д-р Матеева. По думите й тъмните дрехи всъщност предпазват по-добре. „Колкото и да е чудно, тъмният цвят има по-голяма защита. Материите също имат различна защита. Именно заради това и голяма част от женските дрехи в Арабския свят са именно черно“, посочи още дерматологът д-р Валерия Матеева. Сподели:", "date": "2019.07.06", "title": "В РАЗГАРА НА ЛЯТОТО: Най-важното, което трябва да знаем за защитата от слънцето"}
{"url": "https://pik.bg/%D1%81-%D0%BD%D0%B0%D0%BC%D0%BE%D1%80%D0%B4%D0%BD%D0%B8%D0%BA-%D0%B8%D0%BB%D0%B8-%D0%B1%D0%B5%D0%B7---%D0%BD%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D0%BE%D1%82-%D0%BA%D1%83%D1%87%D0%B5%D1%82%D0%B0-%D0%BC%D0%B0%D0%B9%D0%BA%D0%B0-%D0%BF%D0%BE%D1%85%D0%BB%D1%83%D0%BF%D0%B8%D1%85-%D0%B1%D0%B5%D0%B1%D0%B5%D1%82%D0%BE-%D1%81%D1%8A%D1%81-%D1%81%D0%B5%D0%BD%D0%BD%D0%B8%D0%BA%D0%B0-%D0%B8-%D0%BC%D0%BE%D0%B6%D0%B5-%D0%B1%D0%B8-%D1%82%D0%BE%D0%B2%D0%B0-news854021.html", "text": "Депутатите вдигнаха десетократно санкциите за кучета без намордник с промени в Закона за ветеринарната дейност, приети на първо четене. Поправките забраняват кучешката разходка и свободното пускане на четириногите с тегло над 5 кг. Законът предвижда вместо 100 лв., глобата за куче без намордник да стане 1000 лв., а санкцията за четириного без повод - 300 лева. Разхождането на кучета в детски площадки или забранени зони ще струва на стопаните им 500 лв. Новите забрани не важат за извеждане без повод на кучета с тегло над 5 кг, когато те се пускат свободно в обособените и обозначени за това места в урбанизираните територии. Измененията в закона се налагат заради зачестилите инциденти с домашни кучета, аргументираха се през седмицата депутатите. Глутница от десетина кучета нападна майка с бебе в Дупница. Бездомните животни обръщат количката с детето и захапват полата на жената. За щастие не се стига до по-голяма трагедия, защото група мъже чуват виковете на майката и се притичат на помощ. Инцидентът е станал във вторник сутринта в квартал „Бистрица”. Тогава Снежана извежда 2-годишното си дете на разходка в парка. На връщане минават през хранителен магазин. На път за дома си майката е била нападната от четириногите. \"Едно куче тръгна срещу мен, второ се спусна с лай. Аз минах от предната страна на количката, похлупих детето със сенника и може би това му спаси живота. Но едно куче скочи странично на количката и я обърна. Детето падна и започна да пищи. Малко след това от близкия паркинг се появиха още кучета и изведнъж станаха около 10'', разказа нападнатата млада жена пред Нова телевизия. От общината твърдят, че трябват законови мерки за решаване на проблема. \"Подобни инциденти не само няма да спрат. Те ще продължат и в следващите седмици и месеци, ако не се вземат някакви законови мерки. Това, което на този етап може да се прави, и се прави – е Програмата за овладяване на популацията'', коментира заместник-кмета на Дупница Христо Апостолов. Тези мерки в момента обаче не могат да се осъществят, тъй като приютът за кучета в града е временно затворен. Сподели:", "date": "2019.07.06", "title": "С НАМОРДНИК ИЛИ БЕЗ - Нападната от кучета майка: Похлупих бебето със сенника и може би това му спаси живота"}
{"url": "https://pik.bg/%D1%80%D0%B0%D0%B7%D0%BC%D0%B0%D1%85-1728-%D0%B1%D0%BB%D0%BE%D0%BA%D0%B0-%D1%81%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B8-%D0%BF%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82-news854008.html", "text": "1728 блока са вече обновени по Националната програма за енергийна ефективност на многофамилни жилищни сгради до 28 юни 2019 г. Това показва справка за напредъка в изпълнението ѝ, съобщиха от пресцентъра на Министерство на регионалното развитие и благоустройството. Общо 2022 са сградите, за които са сключени договори за целево финансиране с Българската банка за развитие. В процес на изпълнение на строително-монтажни работи са 121 сгради, а 46 са на етап обследване. За 104 жилищни блока текат процедури за избор на изпълнители на обновителни дейности, а за други 7 – на техническо и енергийно обследване. По 16 сгради няма започнати дейности. С въведени мерки за енергийна ефективност са всички сгради със сключени договори по програмата в Бургас, Благоевград, Пазарджик, Перник. В Бургас те са 205, в Благоевград – 143, а в Пазарджик и Перник – по 41. Сред другите общини, в които също се изпълняват мерки по програмата, с най-много реновирани жилищни сгради са Хасково (87), Стара Загора (74), София (67) и Пловдив (57). В Хасково общо 110 блока ще бъдат реновирани и с въведени мерки за енергийна ефективност. По една от сградите се работи в момента, за 12 са обявени обществени поръчки за избор на изпълнители, а останалите 10 са на етап обследване. В Стара Загора се работи по последната сграда, одобрена за участие в програмата. Блоковете в столицата, за които са сключени договори за целево финансиране с ББР, са 166. По 38 от тях се изпълняват строителни работи, а за 35 са обявени обществени поръчки за избор на изпълнители. В процес на реновиране са 8 многофамилни жилищни сгради в Пловдив. Процедури за избор на изпълнители на строителството текат за още 5. За други две се прави обследване. Блоковете, които са със сключени договори за целево финансиране в общината, са общо 73. Сподели:", "date": "2019.07.06", "title": "РАЗМАХ: 1728 блока са обновени по Националната програма за енергийна ефективност"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%81%D0%BA%D0%B0-%D0%B4%D0%B6%D0%B0%D0%BC%D0%B8%D1%8F-news854046.html", "text": "Взрив на самоделна бомба в афганистанска джамия в централата част на провинция Газни е отнела живота на най-малко трима души, съобщава Anadolu Agency, цитирана от „Фокус”. Инцидентът се е случил в петък по време на молитва. Всички жертви са цивилни, като един от загиналите е дете. Други 20 души са ранени, като към момента никой не е поел отговорност за взрива. Ден по-рано, в четвъртък, най-малко девет души бяха убити при престрелка между талибаните и силите за сигурност в северната афганистанска провинция Фаряб. Сподели:", "date": "2019.07.06", "title": "Трима загинали след взрив в афганистанска джамия"}
{"url": "https://pik.bg/%D1%88%D1%83%D0%BC-%D0%BD%D0%B0-%D0%BF%D0%B0%D1%80%D0%B8-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D0%B2%D1%8A%D1%80%D0%BD%D0%B0-%D0%BD%D0%B0%D0%B4%D0%B2%D0%B7%D0%B5%D1%82%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-news854075.html", "text": "Партията на Веселин Марешки \"Воля\" върна субсидията, наддадена от Министерство на финансите, веднага след като получи официалното писмо за това от ведомството на Владимир Горанов. Срокът, отпуснат от финансистите, бе 31.12.2020 година. Така партията на Веселин Марешки попълни в държавния бюджет 655 938 лева. Преводът беше направен вчера, похвалиха се от пресцентъра на партията. Припомняме, че и на двете четения в пленарна зала, депутатите от \"Воля\" гласуваха държавната субсидия за политическите партии да стане от 11 лева на 1 лев. \"С тези изменения в Закона за държавния бюджет ще излязат на светло всички \"дарения“, които бизнесът даваше на партиите в куфарчета, в чантички и по всякакъв друг начин. С промените ще се следи дали се лобира за една или друга фирма, относно спечелването на обществени поръчки, например“, коментира Марешки. Той каза още, че ако президентът наложи вето върху тези поправки, ще срещне неговия отпор. Сподели:", "date": "2019.07.06", "title": "ШУМ НА ПАРИ: Партията на Марешки върна надвзетите субсидии"}
{"url": "https://pik.bg/%D1%81%D0%BC%D1%8F%D0%BD%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%B0%D0%BB%D0%BE-%D0%BC%D0%B0%D1%84%D0%B8%D1%8F%D1%82%D0%B0-%D0%B2%D0%BA%D0%B0%D1%80%D0%B0-%D0%BA%D0%BC%D0%B5%D1%82%D0%BE%D0%B2%D0%B5-%D0%B8-%D0%BF%D0%BE%D0%BF%D0%BE%D0%B2%D0%B5-%D0%B2-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D1%81%D1%85%D0%B5%D0%BC%D0%B0-news854026.html", "text": "Наближаването на кметските избори подтикна телефонните измамници към нов трик. За схемата, която набира все повече жертви, съобщава \"Трафик нюз\", позовавайки се на полицаи, които разследват ало мафията. Човек от бандата звъни в дадено кметство и иска да разговаря с местния управник или негов представител. След това се представя за отец Герасим от църква или манастир, които не съществуват. Следва дълго и убедително обяснение как събира дарения за ремонт на въпросната божа обител, но му трябват доброволци. Мнимият поп моли за телефонни номера на хора от кметството или общината, които биха могли да съдействат за взимането на даренията, тъй като той е стар и немощен. По този начин измамникът си набира мулета по лесен начин. На самите бъдещи куриери се казва , че имат телефона им от кмета. Така дори евентуална проверка ще потвърди казаното от мошениците. Наетите обикновено разбират какво работят още при първата мисия, поръчана им от ало мафията. След това трябва да направят избор дали да продължат с тази дейност, да се откажат или да съобщят в полицията. До момента схемата работи безотказно, въпреки, че всички полицейски управления в страната са уведомени за нея и имат указания да предупреждават кметовете по села и общини, твърдят информаторите на изданието. Сподели:", "date": "2019.07.06", "title": "СМЯНА НА СЦЕНАРИЯ: Ало мафията вкара кметове и попове в новата си схема"}
{"url": "https://pik.bg/%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BF%D1%80%D0%BE%D0%BF%D1%83%D1%81%D0%BA%D0%B0%D1%82-%D0%BA%D1%80%D0%B0%D0%BB%D1%81%D0%BA%D0%B8-%D1%80%D0%B8%D1%82%D1%83%D0%B0%D0%BB%D0%B8-%D0%BF%D1%80%D0%B8-%D0%BA%D1%80%D1%8A%D1%89%D0%B5%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%B1%D0%B5%D1%82%D0%BE-news854083.html", "text": "Днес е кръщенето на бебето на принц Хари и съпругата му Меган Маркъл. Редица обичаи на кралската фамилия обаче няма да бъдат спазени, съобщава Би Би Си. Арчи Харисън Маунтбатън-Уиндзор няма да бъде показан пред публика, както става обикновено с кралските бебета в деня на кръщенето им. Церемонията ще е частна, като дори няма да бъдат обявени имената на кръстниците на бебето. Традицията, която ще бъде спазена, е Арчи да бъде повит в същата дреха от набрана дантела, в която бяха кръстени братовчедите му - Джордж, Шарлот и Луи, деца на принц Уилям и Кейт Мидълтън, както и за дъщерите на Зара и Майк Тиндал Мия и Лена. Дрехата е нова, копие на традиционната, използвана за кралски кръщенета, като досега е служила за тези церемонии в последните 11 години. Оригиналната бебешка роба е произведена през далечната 1841 г. и е послужила за кръщенета на десетки кралски бебета. За последно тя беше използвана през 2004 г., но беше преценено, че е прекалено крехка и кралицата разпореди да бъде запазена, като се изработи копие. Във Великобритания бебетата имат по трима кръстници. Кралските бебета обикновено имат повече. Спекулации в британските медии твърдят, че най-добрата приятелка на Меган Маркъл, канадската стилистка Джесика Мълрони може да е сред кръстниците на Арчи, както и най-добрите приятели на принц Хари, братята Томас и Чарли ван Стробензий, с които е съученик. Църквата на Англия не налага ограничения на броя на кръстниците, стига да са поне трима - двама от същия пол като бебето и един от противоположния пол. Сподели:", "date": "2019.07.06", "title": "Хари и Меган пропускат кралски ритуали при кръщенето на бебето"}
{"url": "https://pik.bg/%D1%81%D0%BF%D0%B0%D1%81%D0%B8%D1%85%D0%B0-%D0%B4%D0%B2%D1%83%D0%BC%D0%B5%D1%82%D1%80%D0%BE%D0%B2%D0%B0-%D0%B1%D0%BE%D0%B0-%D1%83%D0%B2%D0%B8%D0%BB%D0%B0-%D1%81%D0%B5-%D0%BE%D0%BA%D0%BE%D0%BB%D0%BE-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D0%BD%D0%B0-%D0%BA%D0%BE%D0%BB%D0%B0-news854031.html", "text": "Полицаи и минувачи участваха в деня на националния празник на САЩ в спасяването на дълга 1,8 метра змия , която се била увила около двигателя на кола в щата Кънектикът, предаде Асошиейтед прес. Полицейското управление в Ийст Уиндзор написа във Фейсбук, че това \"не е точно повикването\", което са очаквали в Деня на независимостта, а по-късно добави: \"Може да ви изненадаме, но ние в полицията, обикновено не участваме в схватки със змии\". Влечугото е било поставено в кафез и отнесено в специализиран зооцентър . Змията вероятно е боа - избягал домашен любимец, съобщава БТА. Служителите на реда се опитали да извикат представител на службата за контрол на животните или друг експерт, но така и не успели, заради официалния празник. Сподели:", "date": "2019.07.06", "title": "Спасиха двуметрова боа, увила се около двигател на кола"}
{"url": "https://pik.bg/%D1%81%D0%BB%D0%B5%D0%B4-%D1%81%D0%B5%D0%BA%D1%81-%D0%BD%D0%B0-%D0%BF%D1%80%D0%BE%D0%B7%D0%BE%D1%80%D0%B5%D1%86-%D0%B4%D0%B2%D0%BE%D0%B9%D0%BA%D0%B0-%D0%BF%D0%B0%D0%B4%D0%BD%D0%B0-%D0%BE%D1%82-%D0%B4%D0%B5%D0%B2%D0%B5%D1%82%D0%B8%D1%8F-%D0%B5%D1%82%D0%B0%D0%B6-news854030.html", "text": "Двойка от Санкт Петербург падна от 9-я етаж по време на секс на перваза на прозореца , съобщи „Фонтанка.ру”. Местна жителка твърди, че това станало в петъчната нощ, а след двойката паднал и телевизор. Съседката веднага извикала полиция. Край кооперацията бе открит труп на жена на видима възраст 25-30 години, облечена в спортни червени шорти и светла риза. Смята се, че мъжът се отървал с леки наранявания и изчезнал от мястото на трагедията. Според предварителната версия младата дама се веселяла в компания на четирима мъже в жилището на 9-я етаж , където се леел алкохол, съобщава БГНЕС. След това тя подхванала секс с единия от мъжете, за целта двойката се уединила на перваза на прозореца. Смята се, че двамата са загубили равновесие и са изпаднали от етажа. Полицията разследва самоличността на четирима мъже. Сподели:", "date": "2019.07.06", "title": "СЛЕД СЕКС НА ПРОЗОРЕЦ: Двойка падна от деветия етаж"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%80%D0%B0%D1%81%D1%82%D0%B5-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%82%D1%8F%D0%BB%D0%BE%D1%82%D0%BE-%D0%BD%D0%B0-27-%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BA%D0%BE%D1%80%D0%B0%D0%B1%D1%87%D0%B5%D1%82%D0%BE-%D0%BF%D0%BE%D1%82%D1%8A%D0%BD%D0%B0%D0%BB%D0%BE-%D0%B2-%D0%B4%D1%83%D0%BD%D0%B0%D0%B2-news854082.html", "text": "Тялото на една южнокорейка, извадено от река Дунав, е идентифицирано като 27-ата жертва от потъналото на 29 май в Будапеща туристическо корабче, съобщи днес унгарската полиция, предаде БТА. Тялото е било намерено край село Макад, област Пещ, на 58 км надолу по течението от мястото на фаталния сблъсък между корабчето \"Хаблеан\" (Русалка) с по-голям плавателен съд. До момента е потвърдена е смъртта на 25 туристи от Южна Корея, както и на двама унгарци от екипажа. Един южнокореец остава в неизвестност, а седмина оцеляха след корабокрушението. Украинският капитан на речния круизен кораб \"Викинг Сигин\" е единственият заподозрян за среднощния сблъсък при моста Магрит в унгарската столица. На 11 юни потъналото корабче бе извадено от дъното с плаващ кран. Сподели:", "date": "2019.07.06", "title": "ТРАГЕДИЯТА РАСТЕ: Извадиха тялото на 27-а жертва на корабчето, потънало в Дунав"}
{"url": "https://pik.bg/%D0%BD%D0%B8%D1%87%D0%B8%D0%B8-%D0%B4%D0%B5%D1%86%D0%B0-%D0%BD%D0%B0%D0%B4-18-%D0%BE%D1%82-%D0%BD%D0%B0%D1%81%D1%82%D0%B0%D0%BD%D0%B5%D0%BD%D0%B8%D1%82%D0%B5-%D0%B2-%D0%B8%D0%BD%D1%82%D0%B5%D1%80%D0%BD%D0%B0%D1%82-%D1%81%D0%B0-%D1%83%D0%BF%D0%BE%D1%82%D1%80%D0%B5%D0%B1%D1%8F%D0%B2%D0%B0%D0%BB%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news854036.html", "text": "Над 18% от децата настанени в интернат са употребявали наркотични вещества. Това показа проучване проведено между 654 деца и младежи на възраст от 7 до 24 години настанени в центрове от семеен тип, дом за деца лишени от родителски грижи, социално-педагогически интернат или възпитателно училище на територията на страната. Най-голям дял от тях са употребявали марихуана (16%), амфетамини (3%), екстази (3%), LSD (2%), инхаланти (2%), кокаин (1,8%).Употреба на комбинация на две и повече наркотични вещества е характерна за 1,7% от анкетираните, съобщава БГНЕС. На възраст 16-17 години канабис са употребили 2,8% от анкетираните. На тази възраст 0,6% от тях са опитали за първи път амфетамини. В по-ранна възраст между 13-15 години, когато става дума за първа употреба на някакво наркотично вещество, отново изпъква употребата на марихуана - 8,0%, а също и на амфетамини - 1,7% и екстази - 1,4%. Най-ранната възраст под 13 години 4% от изследваните деца започват да употребяват марихуана, а 0,6 % инхаланти. Най-честата причина, която посочват децата е \"от любопитство, да опитат нещо непознато\". Други причини посочени от тях са „защото човек или хора, които харесват, употребяват наркотици“ , „от скука, за разнообразие“, „за да бъдат приети от другите (групата, компанията)“, „защото се чувстват самотни“. Според 3% от изследваните лица, редовното пушене на канабис не представлява риск за здравето. 7% смятат, че няма риск за здравето и когато пушат редовно наргиле. Само 2% от учениците определят редовната употреба на кокаин като нерискова. 10% одобряват пушенето на канабис, като при 3,5% това се отнася независимо от количеството. 71% от анкетираните определят употребата на наркотици като проблем за страната ни, за 63% е проблем за населеното място, в което живеят, а за 46% е проблем за институцията, в която са настанени. Сподели:", "date": "2019.07.06", "title": "НИЧИИ ДЕЦА: Над 18% от настанените в интернат са употребявали наркотици"}
{"url": "https://pik.bg/%D0%B6%D1%8A%D0%BB%D1%82-%D0%BA%D0%BE%D0%B4-%D0%BE%D0%BF%D0%B0%D1%81%D0%BD%D0%B8-%D0%B6%D0%B5%D0%B3%D0%B8-%D1%83%D1%82%D1%80%D0%B5-%D0%BF%D0%BE%D1%87%D1%82%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B5-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%BE-%D0%BA%D0%B0%D1%80%D1%82%D0%B0-news854038.html", "text": "Жълт код за горещо време е обявен за утре за по-голямата част от страната. Изключение ще правят Кърджали, Смолян, както и още 5 области в Североизточна България - Варна, Добрич, Шумен, Търговище и Разград. В останалата част от страната се очаква температурите да надвишат 35 градуса, съобщават от НИМХ. През нощта ще бъде ясно и тихо. Утре ще бъде слънчево, около и след обяд – горещо. Над планините ще се развива купеста облачност, но валежи са малко вероятни. Ще духа слаб юг-югозападен вятър. Преобладаващите максимални температури ще са между 32° и 37°. По Черноморието ще е слънчево. Ще духа слаб до умерен вятър от юг-югоизток. Максимална температура на въздуха между 29° и 32°. Температурата на морската вода е 25-27°. Вълнението на морето ще е 1-2 бала. Над планините ще бъде слънчево. Ще се развива купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще е около 26°, на 2000 метра – около 19°. Сподели:", "date": "2019.07.06", "title": "ЖЪЛТ КОД: Опасни жеги утре почти в цялата страната. Ето къде ще е най-горещо (КАРТА)"}
{"url": "https://pik.bg/25-%D0%B3%D0%BE%D0%B4%D0%B8%D1%88%D0%B5%D0%BD-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%B2-%D1%80%D1%83%D1%81%D0%B5-news854044.html", "text": "Пешеходец е загинал при пътно произшествие на международния булевард \"България\" в Русе. Това съобщи регионалният говорител на МВР Даниела Малчева. Сигналът е подаден в 21.40 часа снощи. Пристигналият на място екип на Спешна помощ само е констатирал смъртта на 47-годишния мъж. Изяснено е, че той е пресичал забранения за пешеходци булевард и е бил блъснат от лек автомобил, управляван от 25-годишен младеж. Причините за инцидента се изясняват, образувано е дознание. Пробата на шофьора за алкохол е отрицателна. Сподели:", "date": "2019.07.06", "title": "25-годишен шофьор уби пешеходец в Русе"}
{"url": "https://pik.bg/%D0%BF%D0%B8%D0%BA-%D0%BC%D0%B0%D1%81%D1%82%D1%8A%D1%80%D1%81-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B1%D0%B8%D1%82%D0%BA%D0%B8-%D1%81-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%BD%D0%B0-%D0%BA%D0%BE%D1%80%D1%82%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D1%83%D1%82%D1%80%D0%B5-%D1%81%D1%83%D1%82%D1%80%D0%B8%D0%BD---%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0--news854074.html", "text": "Утре от 09.30 часа стартира първият полуфинален мач на юбилейния \"ПИК мастърс\", който ще е между Рангел Марков и партньора му Цоло Цветков срещу Милен Германов в двойка с Радослав Владимиров. Втората полуфинална среща ще започне от 12.00 часа. Решителен мач ще изиграят Влади Моленда и партньорът му Самуил Йорданов срещу Габриел Евтимов, който играе със Стефан Новков. От тези двойки ще бъдат излъчени финалистите, които ще се борят за големите награди на финала на \"ПИК мастърс\" от 15.00 часа. Победителите ще получат и по един луксозен уикенд за двама в петзвездното бижу \"Роял Касъл\" в курорта \"Елените\" край Слънчев бряг. Каузата и този път е благотворителна - всички събрани средства от входните такси за участие и спонсорите след раздаване на наградния фонд ще отидат за детски тенис школи. Сподели:", "date": "2019.07.06", "title": "\"ПИК МАСТЪРС\": Решителните битки с най-добрите на корта стартират утре сутрин - вижте кои са полуфиналистите (СНИМКИ)"}
{"url": "https://pik.bg/%D0%BF%D0%B0%D0%BA-%D1%81%D0%B5-%D0%BF%D1%80%D0%BE%D1%87%D1%83%D1%85%D0%BC%D0%B5-%D0%B4%D0%B5%D1%86%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news854101.html", "text": "Германската полиция разследва група тийнейджъри, сред които са и две деца с българско гражданство за предполагаемо участие в сериозно сексуално посегателство срещу млада жена в Германия, предава БТА. Жената е откарана в болница, където й се оказва лечение заради получените наранявания, съобщи днес полицията в германския град Мюлхайм. Снощи жители на стария град на Мюлхайм разбрали, че се случва нещо нередно, защото кучето на жената лаело неистово. Жертвата била открита в зелено пространство зад градината си с две лица от мъжки пол, които избягали от мястото. Полицията заяви, че разследва група от три 14-годишни и две 12-годишни деца с българско гражданство. Те са и основните заподозрени. Полицията в Мюлхайм не даде повече подробности за обстоятелствата около престъплението. Сподели:", "date": "2019.07.06", "title": "ПАК СЕ ПРОЧУХМЕ: Деца от България заподозрени в изнасилване в Германия"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B2%D0%BD%D0%B0%D1%81%D1%8F%D1%82-%D1%81%D0%B0%D0%BC%D0%B8-%D0%B7%D0%B4%D1%80%D0%B0%D0%B2%D0%BD%D0%B8%D1%82%D0%B5-%D1%81%D0%B8-%D0%B2%D0%BD%D0%BE%D1%81%D0%BA%D0%B8-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-news853809.html", "text": "Завършилите средното си образование през 2019 година над 3000 ученици от Бургаска област трябва да заплатят здравните си вноски за своя сметка, до започване на работа или на учебната година във висшето учебно заведение, в което ще продължат своето обучение, напомнят от териториалната дирекция на НАП в Бургас. Бъдещите студенти трябва да подадат декларация образец 7 за това, че ще се осигуряват за здраве сами след завършване на училище. Това е необходимо, тъй като за периода от завършването на средно образование до записването им като студенти, те не са осигурени за сметка на бюджета, защото не попадат в нито една от двете категории – студенти или ученици. За този период бъдещите студенти трябва да внесат здравноосигурителните си вноски, които са в размер на 22,40 лева на месец, а така също трябва предварително да подадат и осигурителна декларация образец 7. Тази декларация се подава в срок до 25-то число на месеца, следващ месеца на възникване на задължението за осигуряване от всеки, който не е осигурен на друго основание. Ако зрелостниците от 1 юли са в това качество и трябва сами да внасят здравноосигурителни вноски, то те трябва до 25 август  да подадат в НАП по постоянен адрес декларация образец 7. В рубриката „Здравно осигуряване” на интернет страницата на НАП е поместена и информацията за попълване и подаване на декларация образец 7, както и образец на формуляра, който може да бъде изтеглен. Подаването на декларацията може да стане в офис на НАП,  по пощата с обратна разписка или по електронен път чрез Персонален идентификационен код /ПИК/, който се получава безплатно от офис  на приходната агенция. При допуснати пропуски във вноските за здраве, зрелостникът може да се окаже с прекъснати здравни права и да няма достъп до безплатни здравни услуги, осигурени от Националната здравноосигурителна каса. Повече от три неплатени вноски за последните три години водят до прекъсване на здравните права, напомнят още от НАП. Проверка дали  здравноосигурителните права са прекъснати може да се направи на място в салона за обслужване на НАП Бургас или чрез електронната услуга на НАП - „Здравноосигурителен статус“ на страницата на Агенцията: www.nap.bg. За вноски, които не са направени в срок, се начислява законова лихва. Справка за размера на дължимите здравноосигурителни вноски и лихвите към тях може да се направи на страницата на НАП чрез електронната услуга „Здравноосигурителен калкулатор\". През летните месеци много студенти, обучаващи се в чужбина, се завръщат в Бургас и региона. За да ползват безплатни здравни услуги, те трябва да уредят здравноосигурителния си статус, като е необходимо да представят в офисите на НАП по постоянен адрес доказателствени документи. Такива документи са например: удостоверение или служебна бележка от университета, в който следват, диплома за завършено висше образование и др. Тези документи трябва да са преведени от лицензирана фирма и се вземат предвид само, ако в тях е посочен периодът на обучение. Документът се подава в териториалната дирекция или офис на НАП по постоянен адрес, за да се „изчистят“ задълженията на студента за здравноосигурителни вноски. Сподели:", "date": "2019.07.06", "title": "ВАЖНО: Бъдещите студенти внасят сами здравните си вноски през лятото"}
{"url": "https://pik.bg/%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%BA%D0%BE%D0%B5-%D0%B5-%D0%BD%D0%B0%D0%B9-%D0%B2%D0%B0%D0%B6%D0%BD%D0%BE%D1%82%D0%BE-%D0%BA%D0%BE%D0%B3%D0%B0%D1%82%D0%BE-%D0%B8%D0%B7%D0%BF%D0%B0%D0%B4%D0%BD%D0%B5%D0%BC-%D0%B2-%D0%BA%D1%80%D0%B8%D1%82%D0%B8%D1%87%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%B2-%D0%BC%D0%BE%D1%80%D0%B5%D1%82%D0%BE-news854007.html", "text": "Калоян Меразов е дългогодишен спасител. Пред БТВ той даде съвети за това кое е най-важно, когато изпаднем в критична ситуация докато сме в морето и започнем да се давим. „В морето е много важно да не се борим с течението, а да се отпусне, ако попаднем в него – каза Меразов. - Никога не плувайте срещу течението. Това е най-важният ми съвет. Ако не можете да плувате, не се опитвайте да спасявате хора във водата, за да няма жертви. Опитайте бързо да намерите някакви бидони или други подръчни неща, които биха могли да се използват като спасителни пояси, и ги хвърлете по течението, евентуално да помогнат на давещия се. Хората трябва да са наясно, че от средата на юли и понякога почти целия август морето става много по-опасно. Така че, трябва да са изключително внимателни”. Сподели:", "date": "2019.07.06", "title": "Спасител: Кое е най-важното, когато изпаднем в критична ситуация в морето"}
{"url": "https://pik.bg/%D0%BC%D0%B8%D1%80%D0%B5%D0%BB%D0%B0-%D0%B4%D0%B5%D0%BC%D0%B8%D1%80%D0%B5%D0%B2%D0%B0-%D0%BF%D0%BE%D0%BA%D1%80%D0%B8-%D0%BD%D0%BE%D1%80%D0%BC%D0%B0%D1%82%D0%B8%D0%B2%D0%B0-%D0%B7%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-2020-news853972.html", "text": "Мирела Демирева покри норматива за участие на олимпийските игри в Токио през 2020 г, съобщава БТВ. Българката, която е сребърна медалистка в скока на височина от Рио 2016, постигна резултат от 197 см и завърши трета на турнира от Диамантената лига в Лозана, Швейцария. Постижението е сантиметър над олимпийския норматив и 3 над личния рекорд на Мирела през сезона. В швейцарския град Демирева се справи с лекота със 184 см, пропусна 187 см, скочи 191 см от първия опит, а после и 194 см. Мирела преодоля 197 см също от първия опит, но не успя с по-голямата височина - пропусна 200 см и отпадна на 202 см. Шампионка стана Мария Ласицкене (Русия), която скочи 202 см. Втора, с изравнен национален рекорд от 200 см, завърши представителката на Беларус Карина Таранда. Сподели:", "date": "2019.07.06", "title": "Мирела Демирева покри норматива за Олимпиада 2020"}
{"url": "https://pik.bg/%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BD%D0%B0%D0%B9-%D0%B4%D1%8A%D0%BB%D0%B3%D0%B8%D1%8F-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D1%82%D1%80%D0%BE%D0%BB%D0%B5%D0%B9-%D0%B2-%D0%B5%D0%B2%D1%80%D0%BE%D0%BF%D0%B0-news853978.html", "text": "Хърватия се похвали с най-дългия непрекъснат въздушен тролей в Европа, съобщават световните агенции, цитирани от БТВ. Адреналиновият атракцион разкрива уникална гледка над националния парк „Плитвички езера\". Въжената линия е дълга един километър и 700 метра. Тя е единствената в Хърватия, в която човек е закачен в легнала позиция - все едно лети. Въздушният тролей достига скорост до 120 километра в час. Едно пускане струва малко над 40 долара. Сподели:", "date": "2019.07.06", "title": "Хърватия се похвали с най-дългия непрекъснат въздушен тролей в Европа"}
{"url": "https://pik.bg/%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%BE%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0%D1%82%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D1%86%D0%B8%D0%B3%D0%B0%D1%80%D0%B8-news853982.html", "text": "Постоянен арест за задържаните в четвъртък 12 души от разбитата нелегална фабрика за цигари ще поиска Специализираната прокуратура, съобщи БНР. Очаква се да им бъдат повдигнати обвинения за участие в престъпна група за незаконно разпространяване на акцизни стоки. Службите издирват още четирима души, свързани с нелегалната фабрика в Пловдивско. Изяснява се кой е организаторът на групата. Сподели:", "date": "2019.07.06", "title": "Спецпрокуратурата иска постоянен арест за задържаните от нелегалната фабрика за цигари"}
{"url": "https://pik.bg/%D0%BF%D0%BE%D0%B4-%D0%BB%D1%83%D0%BF%D0%B0-%D1%80%D1%83%D0%BC%D1%8F%D0%BD%D0%B0-%D0%BA%D0%BE%D0%BB%D0%B0%D1%80%D0%BE%D0%B2%D0%B0-%D0%B1%D1%81%D0%BF-%D1%81%D0%B0-%D0%B6%D0%B0%D0%BB%D0%BA%D0%B8-%D1%81%D0%BE%D1%86%D0%B8%D0%BE%D0%BB%D0%BE%D0%B7%D0%B8-%D0%B0%D0%BD%D0%B0%D0%BB%D0%B8%D0%B7%D0%B8%D1%80%D0%B0%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5-news853787.html", "text": "БСП са жалки. Нямат сили да вземат решение в тази ситуация. Така социологът до д-р Румяна Коларова коментира пред БНТ гласуването на 1 лев партийна субсидия и бурните дебати в парламента по темата. 119 гласа \"за\" от 206 депутати в зала - това е резултатът от гласуването. И този резултат не е изненада за социологът доц. д-р Татяна Буруджиева, която подчерта, че това е \"един от малкото случаи, при които нямаше договорки и всеки постъпи по начина, по който беше заявил\". Тя припомни, че ВМРО и Патриотите имаха желание да намалят субсидията, но не и на 1 лв., те не бяха съгласни за размера на субсидията и тяхното въздържание е ясно. Според доц. Буруджиева подкрепата от страна на ДПС е, защото са искали да се либерализира режимът на \"спонсориране на партиите\". \"Тези, които бяха за 0 лв., гласуваха за един, а съответно тези, които бяха категорично против, дори не дадоха алтернатива\", отбеляза Румяна Коларова, като визира позициите на ДПС и БСП. И подчерта, че за различните партии това решение има различен смисъл. \"За ГЕРБ това беше един неустоим порок, защото това решение е порочно от гледна точка на политологията. Не само, че е хлъзгане към популизма, но това е едно решение, което отстъпва, и то съществено отстъпва, от принципите, върху които беше изградено партийното финансиране\", категорична беше доц. Коларова. Депутатите приеха на второ четене държавната субсидия за партиите да бъде намалена от 11 лв. на 1 лв. на глас. За сметка на това обаче политическите сили ще могат да получават дарения от фирми и няма да има таван за тези дарения. Сподели:", "date": "2019.07.06", "title": "ПОД ЛУПА: Румяна Коларова: БСП са жалки! Социолози анализират решението за парите на партиите"}
{"url": "https://pik.bg/%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0-%D0%BF%D1%83%D1%81%D0%BA%D0%B0%D1%82-%D0%B0%D0%B2%D1%82%D0%BE%D0%B1%D1%83%D1%81-%D0%BE%D1%82-%D0%B7%D0%BE%D0%BE%D0%BF%D0%B0%D1%80%D0%BA%D0%B0-%D0%B4%D0%BE-%D0%BB%D0%B8%D1%84%D1%82%D0%B0-%E2%80%9E%D0%B2%D0%B8%D1%82%D0%BE%D1%88%D0%BA%D0%BE-%D0%BB%D0%B0%D0%BB%D0%B5%E2%80%9C-news853979.html", "text": "Нова автобусна линия с номер 166 ще свързва зоопарка и седалковата въжена линия \"Витошко лале\". Тя ще работи само в периода от 6 юли до 28 октомври, съобщиха от пресцентъра на общината. Автобусната линия номер 93 остава с маршрут от зоопарка до лифтова станция \"Драгалевци\" Сподели:", "date": "2019.07.06", "title": "ПРИДОБИВКА: Пускат автобус от зоопарка до лифта „Витошко лале“"}
{"url": "https://pik.bg/%D0%B2%D0%B4%D0%BE%D0%B2%D0%B8%D1%86%D0%B0-%D0%B7%D0%B0-%D0%B7%D0%B0%D0%B2%D0%B8%D0%B6%D0%B4%D0%B0%D0%BD%D0%B5-%D0%BC%D0%B0%D1%8F-%D0%B8%D0%BB%D0%B8%D0%B5%D0%B2%D0%B0-%D0%B1%D1%80%D0%BE%D0%B8-5-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%B7%D0%B0-%D0%BA%D1%8A%D1%89%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BC%D0%BE%D0%B4%D0%B5%D0%BB-%D0%BC-news853888.html", "text": "Мая Илиева е станала тихомълков собственичка на впечатляващо имение в столицата на Каталуния - Барселона, за което е броила 4 милиона евро. Къщата на вдовицата на Георги Илиев е разположена в един от най-баровските квартали - в района Сантс Монтжуик, в близост до олимпийското селище, построено за лятната олимпиада през 1992 г. Запознати разкриват, че Илиева е собственичка на къщата от пет години. Преди нея имотът бил притежание на украински милионер, който е бил в управата на испанския футболен клуб \"Алавес\", твърди седмичник. \"Мая купи имението заради децата си, които учат в Барселона. Тя отскача почти всяка седмица до Испания, но не се е установила за постоянно на Иберийския полуостров, тъй като бизнесът и приятелите й са в България\", разкриват близки до вдовицата на Георги Илиев. Година преди босът на ВИС-2 да бъде застрелян от снайперист, той и съпругата му Мая осиновиха две момиченца - Андреа и Криста, които сега са в тийнейджърска възраст. Малко след смъртта на Главния, одовялата Мая осинови и момче, което кръсти на убития си съпруг. Днес и трите деца учат в частно училище – пансион в Барселона. Казват, че наследниците на Мая Илиева говорят по-добре испански и английски, отколкото български език. Андреа, Криста и Георги прекарват малко време в България, прибират се всяко лято за по около месец, идват и за коледните и новогодишните празници. Другата новина около вдовицата на Илиев също е свързана със скъпа придобивка. Само преди около месец Мая броила 1 милион лева за последен модел \"Мерцедес Майбах\", твърди още изданието. Тежкарската лимузина е решена в класическия черен цвят и замени в автопарка й предния модел на престижната немска марка. Сподели:", "date": "2019.07.06", "title": "ВДОВИЦА ЗА ЗАВИЖДАНЕ: Мая Илиева брои 5 милиона евро за къща в Барселона и последен модел \"Майбах\""}
{"url": "https://pik.bg/%D1%82%D1%8A%D1%80%D1%81%D0%B8-%D1%81%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0-%D0%B1%D1%80%D0%B5%D0%BD%D0%B4%D0%BE-%D1%81-%D0%BD%D0%BE%D0%B2%D0%B0-%D1%81%D0%BD%D0%B8%D0%BC%D0%BA%D0%B0-%D0%B2-%D0%B8%D0%BD%D1%82%D0%B5%D1%80%D0%BF%D0%BE%D0%BB-news853998.html", "text": "В края на 2018 г. ВКС окончателно го призна за виновен за пране на пари от наркотрафик, но Банев беше изчезнал и оттогава няма и следа от него. Преди дни нова снимка на Брендо с епояви в списъка с найизриврваните бандити, този път заради присъдата му в България. На нея той е по-възрастен от кадъра, с който го търси Румъния. Освен това той има и трета присъда - по делото “Кокаинови крале” в Италия, където трябва да лежи в затвора за 20 г. И България обяви за издирване Евелин Банев-Брендо, който е един от най-добрите приятели на Жоро Шопа. И двамата са от Тополовград и имат общи бизнес начинания. Досега Брендо беше издирван със снимка в Интерпол само от Румъния, където е осъден на 14 г. затвор. Докато три държави издирват Брендо по света, в България са съпругата му Моника, оправдана по делото за пране на пари, и брат му Симо Карайчев, който беше наказан условно. Срещу балдъзата му Десислава Дишлиева още се води процес за пране на пари заради 3 млн. евро, открити в сейф. Сподели:", "date": "2019.07.06", "title": "ТЪРСИ СЕ: България издирва Брендо с нова снимка в Интерпол"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B3%D0%B5%D1%80%D0%B1---%D0%B4%D0%B0%D0%BD%D0%B8%D0%B5%D0%BB%D0%B0-%D0%B4%D0%B0%D1%80%D0%B8%D1%82%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D1%89%D0%B5-%D0%B8%D0%BC%D0%B0-%D0%BE%D1%81%D1%82%D0%B0%D0%B2%D0%BA%D0%B8-news854002.html", "text": "Председателят на парламентарната група на ГЕРБ доктор Даниела Дариткова коментира пред сутрешния блок на БТВ решението за партйните субсидии и  предстоящата демонополизация на Здравната каса. Тя говори и за предстоящия Конгрес на ГЕРБ. „Категорично не смятам, че субсидиите на партиите са основното, което държи политическите партии живи – категорична бе доктор Дариткова по темата за партийните субсидии. - Още повече, че подобна субсидия от 1 лв. не е нещо ново. Когато първоначално се приема такава субсидия, тя е била приблизително толкова, колкото я направихме сега. Референдумът, 2,5 млн. граждани, са преценили, че това е правилно. Чухме този глас още през 2017 година, когато направихме предложения, които тогава бяха отхвърлени. Смятам, че е много важно да се следи отношението на обществото към партиите. Избрахме 1 лв., защото това бе решението на гражданите. Не се получи дебат по въпроса, което е проблемът. Там трябваше да се чуе необходимостта партиите да поддържат свои офиси. Затова и взехме и допълнителни мерки и общините ще предоставят такива офиси. Смятаме, че дебатът може да продължи по тази тема. Дискусията не можа да се състои на фона на гласуването за бюджета, но могат да продължат дискусиите по темата. Имаме голямо обществено одобрение по това решение, което е важно. Колкото до недоволството на БСП, те са голяма партия, имат значителен брой гласове, ката е смешно да се говори, че опитваме да ги наказваме. Те сега разполагат със значителен финансов ресурс, който по някакви причини е изчерпан. Явно трябва да прицезират работата си. В ГЕРБ членският ни внос е 2 лв. Предстоят разговори за увеличение на този членски внос това е ясно. Иначе нямаме опасения за зависимости от бизнеса при новите условя за субсидиране. Този процес ще бъде прозрачен. Смятам, че този вариант за физически и юридически лица да финансират партиите при пълна прозрачност с допълнителните ограничения, които бяха посочени, е точният”. Като председател на Здравната комисия в парламента доктор Дариткова взе отношение и по въпроса за демонополизацията на Здравната каса, което предстои. „Демонополизация е записана като пироритет в управлението на ГЕРБ и програмата ни – уточни доктор Дариткова. - Не бих коментирала в момента, защото е некоректно предварително да се обсъжда. След половин година работа на работни групи, в които участват всички заинтересовани, може да се мисли за реализация. Нека на 15 юли видим презентацията на промените от министъра на здравеопазването. Тогава може да се коментира. Терминологично коректни трябва да сме и да уточним, че не става дума за монопол. В случая имаме много доставици на услуги и един, който плаща – Здравната каса. Важно е пациентът да получи по-добри услуги за средствата, които дава. Ако ни убедят, съм склонна да подкрепя такива промени”. Дариткова говори и за предстоящия Конгрес на ГЕРБ като посочи, че „Предстои ни Национално събрание, на което ще се промени устава и ще се гласуват оставки на членове на Изпълнителната комисия – уточни доктор Дариткова. - Темата „Цветанов” вече е приключила. Той не е член на парламентарната група на ГЕРБ и опитваме в Парламента да се справяме с всички предизвикателства без него. Разговаряла съм с Цветанов след като го наследих начело на групата. За последно преди няколко седмици”. на форума ще бъде променен Уставът и ще се гласуват оставки на членове на Изпълнителната комисия. Сподели:", "date": "2019.07.06", "title": "ПРЕДИ КОНГРЕСА НА ГЕРБ - Даниела Дариткова разкри: Ще има оставки"}
{"url": "https://pik.bg/%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D1%85%D0%B5%D0%BF%D0%B0%D1%82%D0%B8%D1%82-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news853980.html", "text": "Епидемия от хепатит \"А\" е избухнала в община Бяла Слатина, съобщава „Конкурент”. По данни на здравното министерство, в които не се посочва дали болните са от града или околните населени места, става въпрос за вирусен хепатит. 12 лица от две фамилии с ниска здравна култура, които живеят в мизерни условия, са се разболели от жълтеница, се казва в анализ на РЗИ. По данни на здравната инспекция, болните са хоспитализирани в инфекциозното отделение на болницата в Бяла Слатина. Вероятно през следващите дни ще има повече информация по случая. На общинската управа на Бяла Слатина е било издадено предписание да помогне с раздаването на хигиенни материали и окаже съдействие на двете семейства. Сподели:", "date": "2019.07.06", "title": "Епидемия от хепатит в Бяла Слатина"}
{"url": "https://pik.bg/%D0%B4%D0%B0%D0%B2%D0%B0-%D1%81%D0%B5-%D0%BF%D0%BE%D0%B4-%D0%BD%D0%B0%D0%B5%D0%BC-%D0%B2%D0%B8%D0%B6%D1%82%D0%B5-%D0%BC%D0%B8%D1%82%D0%B8%D1%87%D0%BD%D0%B0%D1%82%D0%B0-%D1%8F%D1%85%D1%82%D0%B0-%D0%BD%D0%B0-%D0%B0%D1%80%D0%B8%D1%81%D1%82%D0%BE%D1%82%D0%B5%D0%BB-%D0%BE%D0%BD%D0%B0%D1%81%D0%B8%D1%81-%D0%B8-%D0%B4%D0%B6%D0%B0%D0%BA%D0%B8-%D0%BA%D0%B5%D0%BD%D0%B5%D0%B4%D0%B8-%D0%B2%D0%B8%D0%B4%D0%B5%D0%BE-news853981.html", "text": "Митичната яхта на Аристотел Онасис и Джаки Кенеди се дава под наем, пише \"Мадам Фигаро\". Убежище на лукса, легендарната яхта е приютявала много видни личности през 60-те години на миналия век, поканени на борда й от Онасис и последната му съпруга. На яхтата са се качвали Марлене Дитрих, Франк Синатра, Грета Гарбо, Лиз Тейлър, но също и Фарук, кралят на Египет и сър Уинстън Чърчил. След като смени на няколко пъти собствениците си, яхтата \"Кристина О.\" днес може да се наема с посредничеството на морската компания \"Морли яхт\", съобщава БТА. Цената за наемане зависи от сезона и варира между 560 000 и 630 000 евро. Плавателният съд е конструиран през 1943 г. и е бил военноморска фрегата, кръстена \"Стормънт\", предназначена за борба с подводници през Втората световна война. После гръцкият милиардер я купува и я трансформира в суперяхта през 1954 г. Яхтата е прекръстена \"Кристина О.\" през 1998 г. в памет на дъщерята на Онасис. Във внушителната вътрешност на плавателния съд могат да се поберат до 250 гости. В 17-те каюти пък могат да живеят около 30 спътници. На яхтата има апартамент, носещ името на Онасис, който впечатлява с частния си салон и джакузито си. Яхтата е дълга 99 метра, има бляскава мраморна трапезария, басейн с морска вода, който може да се преобразува в дансинг, спортен комплекс, игрална зала за деца и салон с камина, както и площадка за кацане на хеликоптери. На борда на яхтата Онасис се жени за Джаки Кенеди през 1968 г. На борда на същата яхта принцът на Монако Рение Трети се жени за актрисата Грейс Кели през 1956 г. Всичко това обяснява високата цена за наемането на плавателния съд. Сподели:", "date": "2019.07.06", "title": "ДАВА СЕ ПОД НАЕМ: Вижте митичната яхта на Аристотел Онасис и Джаки Кенеди (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D1%85%D0%B0%D1%80%D0%BC%D0%BE%D0%BD%D0%B8%D1%87%D0%B5%D0%BD-%D0%B4%D0%B5%D0%BD-%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%BD%D0%B5%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%B8-%D0%B1%D0%BB%D0%B8%D0%B7%D0%BA%D0%B8-%D0%B2%D1%80%D0%B5%D0%B4%D1%8F%D1%82-%D0%BD-news853973.html", "text": "На успех ще се радват най-вече заетите в сферата на търговията. Ще успеят да привлекат на своя страна нови делови партньори, които да ги подкрепят в бъдещите им идеи за създаване на собствено производство. Срещите и преговорите са успешни, а също и пътуванията. На работното място успехът е с вас. Пазете се от измами и самозаблуда свързани с професионалните ви планове. Не проявявайте прекалена доверчивост към хората, които ви разпитват за новите ви проекти. Бъдете внимателни и ако поставяте ново начало. При работа с документи внимателно всички формуляри, и попълвайте данните си правилно. За ваша огромна изненада днес ви очаква спокоен и хармоничен ден. Преценете трезво ситуацията в която сте попаднали на работното място и с успех ще се справите с проблемите. Вашите колеги очакват помощта ви. Трудностите са породени от временна криза, свързана с финансовата стабилност на вашата фирма, затова вместо да се ядосвате надмогнете проблема. Ще изживеете положителни промени, ако не харчите без контрол спечелените пари. Всички делови срещи днес са успешни, дори и свързаните с бъдещо интервю за нова работа. Успехът е с вас, ако сте творци и хора на науката. Възползвайте се от възможността да срещнете подкрепа на идеите си. Осъществете смело замислите си от изминалата седмица. Стабилизирайте завоюваните професионални позиции. От сутринта очаквайте недоразумения и разногласия, но ако премълчите всичко ще отмине без последствия. Не си разваляйте настроението и това на вашите колеги. При обсъждане на служебни проблеми не спорете и не се заяждайте. Точно в денят, който е подходящ за самоанализ и оценка на постигнатото, ще имате приятни и интригуващи ви срещи и запознанства. От тях може да излязат добри делови партньорства. Няма да ви липсват приятни новини и интересни изживявания. На работното място сте в стихията си. От сутринта ще ви поднесат неприятни новини за ваши близки, на които сте помагали, но явно не са оценили стореното от вас и се опитват да ви се отблагодарят с вреда. Не се ядосвайте, ако денят ви е труден. Обърнете внимание на колегите си и открийте в тях нови положителни качества. Деловите срещи са успешни. Работете без да спорите заядливо с околните. Емоцията властва над вас през целия ден и ще ви попречи да запазите добрия тон при устрема ви за задоволяване на вашите материални стремежи. Много ви се струпа предишните дни и сега ви е трудно да се владеете. Разходете се с приятели, за да избегнете вечерта разправиите в дома си. Въпреки напрежението, което ви е обзело и безпричинната нервност, ви предстои благоприятен ден. Всичко започнато ще ви донесе успех, ако е добре обмислено. Радвате се на височайша подкрепа. Жените да очакват делови запознанства. Прибързаността е във ваша вреда, въпреки подкрепата на звездите. Днес сте подложени на много изкушения, на примамливи предложения за нови начинания. Не отлагайте дълго отговора си. Ще изживеете приятни мигове в личен план и ще ги запомните за цял живот. Всичко започнато ще бъде успешно. Дори и да се сблъскате с трудности, те са лесно преодолими. Не изпадайте в паника. Забравете прибързаността и си наложете спокойствие. Възможни са грешки поради разсеяност или прекалена самоувереност. Проведете разговорите, които сте планирали. Не прекъсвайте събеседниците си, дори и ако ви досаждат с прекалените си обяснения. Всички начинания ще бъдат успешни, ако повярвате в силите си и не се разпилявате. Имате възможност да осъществите нови, полезни контакти, които ще ви донесат признание и материална стабилност. Въпреки това ги пресявайте, за да не изпитате разочарования. Не бива да пътувате. Успехите ви следват по петите. Неочаквана новина за промени, които не сте предвидили ще усложни отношенията ви на работното място. Сподели:", "date": "2019.07.06", "title": "САМО В ПИК - ХОРОСКОПЪТ НА АЛЕНА: Хармоничен ден за Близнаците, неблагодарни близки вредят на Везните"}
{"url": "https://pik.bg/%D0%BF%D1%80%D1%8A%D1%81%D0%BA%D0%B0%D1%85%D0%B0-%D0%B7%D0%B0-%D0%BA%D0%BE%D0%BC%D0%B0%D1%80%D0%B8-%D0%B1%D1%8A%D0%BB%D1%85%D0%B8-%D0%B8-%D0%BA%D1%8A%D1%80%D0%BB%D0%B5%D0%B6%D0%B8-%D0%B2-%D0%BC%D0%B5%D0%B7%D0%B4%D1%80%D0%B0-news853985.html", "text": "Тревните площи в Мездра са третирани срещу комари, бълхи и кърлежи, съобщава „Конкурент”. Обработката бе извършена със студен аерозол – 20% разтвор на циперметин, като по този начин се гарантира намаляване популацията на причиняващите дискомфорт и болести насекоми. „Времето е най-удачно за подобен тип третиране, защото няма вятър и аерозолният облак може да остане по-дълго във въздуха и да се разнесе на по-голяма площ, с което се увеличава ефективността му. Тревните площи са пригодни за игра, тъй като препарата е безвреден за човека. С това третиране се намалява общият брой на вредните насекоми, а ефектът е моментален.\", поясниха от фирмата, която бе наета да третира площите. Аерозолното третиране премина през Археологически комплекс „Калето\", зелените площи на река Искър към спортен комплекс „Локомотив\", улиците „Александър Стамболийски\", „Янко Сакъзов\", „Христо Ботев\" (от ДАП до Хемус-М\"), както и по поречието на реките Моравишка и Боденска. Това е първото третиране от този тип на територията на град Мездра. Способът на студено аерозолно разпръскване е най-ефективен, тъй като действа моментално върху всички вредни насекоми, които преминат през облака, както и елиминира яйцата на насекомите, останали по зелената листна маса в града. Сподели:", "date": "2019.07.06", "title": "Пръскаха за комари, бълхи и кърлежи в Мездра"}
{"url": "https://pik.bg/%D0%B1%D0%B0%D1%81%D0%BD%D0%BE%D1%81%D0%BB%D0%BE%D0%B2%D0%BD%D0%BE-%D0%B4%D0%B6%D0%B5%D1%84-%D0%B1%D0%B5%D0%B7%D0%BE%D1%81-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-%D0%B1%D0%B8%D0%B2%D1%88%D0%B0%D1%82%D0%B0-%D0%BC%D1%83-%D1%89%D0%B5-%D0%BF%D0%BE%D0%BB%D1%83%D1%87%D0%B8-38-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-news853975.html", "text": "Джеф Безос - основателят на американската компания Амазон (Amazon), най-голямата в света по оборот сред продаващите стоки и услуги чрез Интернет, финализира вчера развода си с Макензи Безос,съобщи агенция Блумбърг. Макензи, която му беше съпруга в продължение на 25 години, ще получи активи от компанията на стойност 38,3 милиарда, През април Амазон съобщи, че 4 процента от наличностите ѝ, равни на 19,7 милиона в акции, ще бъдат прехвърлени на името на Макензи Безос след като разводът бъде одобрен в съда. През януари съпружеската двойка, която има четири деца, обяви плановете си за развод в съвместно съобщение в ''Туитър''. През април Макензи обяви, че отстъпва на бившия си мъж 75 процента от нейните акции в \"Амазон\", както и дяловете във в. \"Вашингтон пост\" и аерокосмическата компания \"Блу ориджин\", предаде ТАСС, цитирана от БТА. Джеф Безос запазва 12-процентов дял от капитала на стойност 114,8 милиарда и остава най-богатият човек в света, посочва Блумбърг. Макензи Безос каза, че ще му предостави контрол върху нейния дял. През май Макензи Безос обеща да даде половината от състоянието си за благотворителност, като се присъедини към \"Гивинг пледж\" (\"Да обещаеш твърдо\") - кампания, започнала през 2010 г. по инициатива на милиардера Уорън Бъфет и съоснователя на \"Майкрософт\" Бил Гейтс. Сподели:", "date": "2019.07.06", "title": "БАСНОСЛОВНО: Джеф Безос се разведе, бившата му ще получи 38 млрд. долара"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D1%83%D0%B2%D0%BE%D0%BB%D0%BD%D0%B8-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%8F-%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news853987.html", "text": "Властите в Турция уволниха  управителя на централанта банка в страната Мурат Четинкая, като този пост ще заеме неговият заместник Мурат Юсал, предава „Ройтерс”, циитрана от „Фокус”. Агенцията пояснява, че промяната е обявена с президентски указ, публикуван в официоза на правителството в Анкара. Към момента не е посочена официална причина за промяната в ръководството на банката. Според източници на агенцията, смяната може да се корени в различия между Четинкая и турския президент Реджеп Ердоган. Сподели:", "date": "2019.07.06", "title": "Турция уволни управителя на централната банка на страната"}
{"url": "https://pik.bg/%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D1%81-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B3%D0%BB%D0%B5%D0%B4%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86---%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news853901.html", "text": "Световният шампион с Бразилия – Алдаир, изгледа от ложите на ст. \"Васил Левски\" мача за Суперкупата на България между Лудогорец и Локо (Пд), пише „Меридиан Мач“. Причината е, че неговата мениджърска агенция работи с Елитон Жуниор от състава на \"черно-белите\". Халфът получи удар след сблъсък със сънародника си Густаво на последната тренировка на Локо преди отпътуването за София. Полузащитникът обаче се почувства по-добре и все пак влезе в групата и се появи в игра и като резерва. Сподели:", "date": "2019.07.06", "title": "Световен шампион с Бразилия гледа Лудогорец - Локомотив Пловдив"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B1%D1%8E%D1%81%D1%82-%D0%BD%D0%B0-%D1%82%D1%83%D1%82%D0%B0%D0%BD%D0%BA%D0%B0%D0%BC%D0%BE%D0%BD-%D0%B7%D0%B0-%D0%BD%D0%B0%D0%B4-4-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B8%D1%80%D0%B8-news853786.html", "text": "Бюст на Тутанкамон бе продаден за близо 5 млн. лири стерлинги на търг в Лондон, въпреки гневната реакция на Египет , чиито власти смятат, че творбата е открадната и настояха за анулиране на търга, съобщи АФП. Високият 28,5 см бюст, изработен от кафяв кварц, е на над 3000 години . Той бе продаден за повече от 4,7 милиона лири (5,3 милиона евро) от аукционната къща \"Кристис\". Името на купувача е неизвестно. Информацията за продажбата предизвика гняв в Египет, който напразно настоя \"Кристис\" да отмени търга. Ведомството към министерството на културата, отговарящо за антиките, каза, че ще организира специална среща в началото на другата седмица. \"Египетското правителство ще вземе всички необходими мерки да си върне египетските антики, изнесени незаконно от Египет\" , каза то в комюнике. Сподели:", "date": "2019.07.06", "title": "Продадоха бюст на Тутанкамон за над 4 милиона лири"}
{"url": "https://pik.bg/%D1%82%D0%B5%D1%80%D0%BE%D1%80-%D0%BF%D0%BE-%D0%BA%D1%83%D0%BB%D0%B0%D0%B3%D0%B8%D0%BD-%D0%BB%D0%B8-%D1%81%D0%B8-%D0%BF%D0%B0%D0%B4%D0%B0-%D0%B3%D0%B5%D0%BE%D1%80%D0%B3%D0%B8-%D1%85%D1%80%D0%B8%D1%81%D1%82%D0%BE%D0%B2-%D0%B5%D1%81%D1%82%D1%80%D0%B0%D0%B4%D0%BD%D0%B0%D1%82%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D1%82%D0%BE%D1%80%D0%BC%D0%BE%D0%B7%D0%B8-%D0%B3%D1%80%D0%B8%D0%BC%D1%8C%D0%BE%D1%80%D0%B0-%D0%B2-3-%D0%BF%D0%BE%D1%81%D1%80%D0%B5%D0%B4--news853816.html", "text": "Още една популярна родна персона се оплака от легендарния естраден певец Георги Христов, че тормози хората в късните часове на нощта в социалните мрежи и по телефона. След като в началото на седмицата бизнесменът Даниел Бачорски публикува онлайн диалога си с изпълнителя, от който стана ясно, че Христов го напада в чата без адекватна причина и без да обоснове действията си, се оказа, че и гримьорът Валентин Кулагин вече е минал по този път. Осветляването на разговора му с Бачорски явно е подразнило певеца и на стената му във \"Фейсбук\" се появи пост, откровено насочен към опонента му, който държи фирма за чистота. С коментар под скрийншота на \"Боклука си е боклук! И с фирма!\", се включи и Кулагин. \"Този е голям досадник. Беше ми намерил номера и ми звънеше пиян в 3 през нощта. Още малко ще го изчакам и ще му публикувам разговорите на този селтак\", заяви гримьорът. Така и не стана ясно каква е причината за нападките от страна на изпълнителя на \"Черно и бяло\" към Бачорски. Фактът, че има и друго оплакване от него също е показателен, пише \"Хотарена\". Интересно е и от какво точно естество са разговорите му с Валентин Кулагин. Сподели:", "date": "2019.07.06", "title": "ТЕРОР: По Кулагин ли си пада Георги Христов? Естрадната легенда тормози гримьора в 3 посред нощ"}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D1%83%D0%BD%D0%B8%D1%89%D0%BE%D0%B6%D0%B8-%D0%BF%D0%BE%D0%BA%D1%80%D0%B8%D0%B2%D0%B0-%D0%BD%D0%B0-%D0%BA%D1%8A%D1%89%D0%B0-%D0%B2-%D0%BF%D0%BE%D0%BA%D1%80%D0%BE%D0%B2%D0%BD%D0%B8%D0%BA-news853894.html", "text": "Мълния удари къщата на семейство Кавлакови в благоевградското село Покровник при силната гръмотевична буря, разразила се тази нощ. Изгоряла е цялата покривна конструкция на къщата, барбекю и покъщина. За щастие семейство Кавлакови са се отървали само с уплах, при инцидента няма пострадали хора. Пожарът е погасен от екипи на РСПБЗН-Благоевград. Сподели:", "date": "2019.07.06", "title": "Мълния унищожи покрива на къща в Покровник"}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0%D1%82%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8%D1%86%D0%B0-%D1%81-%D0%B2%D0%B0%D0%B6%D0%BD%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0-news853777.html", "text": "Комплексният онкологичен център в Пловдив вече разполага с апарат за запазване на косата по време на химиотерапия. Такава техника в  България до момента имаше единствено в София. Използването на системата е изключително лесно, неинвазивно и удобно за пациента. Тя работи така, че загубата на коса може да бъде намалена или напълно предотвратена чрез охлаждане на скалпа. Новият апарат ще  допринесе за по-добро емоционално състояние на пациеттите, а това от своя страна ще има благоприятно влияние върху целия лечебен процес, коментира д-р Елена Бангиева от отделението по медицинска онкология. Тя подчерта, че в зависимост от избрания химиотерапевтичен режим се прилага различна програма на апарата, което води до индивидуализиране на метода спрямо нуждите на лекуващите се. В Европа той се използва масово в Англия, Норвегия и Швейцария. Сподели:", "date": "2019.07.06", "title": "Пловдивската онкоболница с важна придобивка"}
{"url": "https://pik.bg/%D0%B2%D0%B8%D1%80%D1%83%D1%81-%D0%BF%D0%BE%D1%80%D0%B0%D0%B7%D0%B8-50-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%81%D0%B0-%D0%B2-%D0%BA%D1%80%D0%B8%D1%82%D0%B8%D1%87%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-news853869.html", "text": "Близо 50 швейцарски военни са приети в болница с внезапни стомашно-чревни разстройства. Четирима от тях са в критично състояние. Всички пострадали са от военна академия в кантона Берн. А властите се опитват да установят причината за тази епидемия. Наложената карантина вече е вдигната. Във военната академия \"Ясбах\" се обучават 400 специалисти в областта на киберзащитата Сподели:", "date": "2019.07.06", "title": "Вирус порази 50 швейцарски военни, четирима са в критично състояние"}
{"url": "https://pik.bg/%D0%BA%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B2%D0%BE%D0%B4%D0%B0-%D0%B1%D0%B3-%D0%B0%D0%BA%D1%82%D1%8C%D0%BE%D1%80-%D0%B5-%D0%B4%D0%B2%D0%BE%D0%B9%D0%BD%D0%B8%D0%BA-%D0%BD%D0%B0-%D0%B4%D0%B6%D0%B5%D1%80%D0%B0%D1%80%D0%B4-%D0%B1%D1%8A%D1%82%D0%BB%D1%8A%D1%80---%D0%B2%D0%B8%D0%B6%D1%82%D0%B5-%D1%83%D0%B4%D0%B8%D0%B2%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B8%D0%BC-%D0%BF%D1%80%D0%B8%D0%BB%D0%B8%D0%BA%D0%B0--news853835.html", "text": "Холивудската звезда Джерард Бътлър има свой двойник у нас. 39-годишната звезда от филма \"Дякон Левски\" и крими сериала \"Под прикритие\" Стоян Цветков е копие на секс символа с шотландски корени. Заради честите визити на екшън актьора в България, неведнъж се е случвало феновете му да тичат за снимка след нашенския му двойник Стоян Цветков. Оказва се, че копието на Джерард не само визуално прилича на него. Двамата имат доста сходства и в биографиите си. Звездата на Цветков изгрява като гласът на \"Би Ти Ви Комеди\" преди десетина години. Той е популярен и като един от гласовете на \"Дисни Ченъл\" у нас. С неговия глас са озвучени филмите \"Рио\", \"Колите 2\", \"Шрек завинаги\", \"Играта на играчките 3\", \"Смърфовете\", \"Весели крачета 2\", \"Мъпетите\" и \"Кунг-фу панда 2\". Озвучавал е и самия Джерард в касовата продукция \"Боговете на Египет\". Освен по киното, и двамата актьори са запалени по природата, музиката и животните. Голямата им страст са кучетата. Стоян отглежда голдън ретрийвъра Марли, кръстен на кучето от едноименната филмова драма. Сърцето на Бътлър пък е заето от българската Шушка, която откри на Рилските езера и осинови преди 3 години.  Целият екип хранел бездомното кученце, но то предпочитало компанията на актьора. Година преди това неговото куче починало от старост и Джерард решил, че Бог му праща знак, че това е неговото куче, пише седмичник Сподели:", "date": "2019.07.06", "title": "КАТО ДВЕ КАПКИ ВОДА: БГ-актьор е двойник на Джерард Бътлър - вижте удивителната им прилика... (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B5%D0%BA%D1%88%D1%8A%D0%BD-%D0%B8-%D1%81%D1%83%D0%BF%D0%B5%D1%80-%D1%82%D0%B5%D0%BD%D0%B8%D1%81-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%BD%D0%B0-%D0%B5%D0%BB%D0%B8%D1%82%D0%B0-%D0%BF%D0%B8%D0%BA-%D0%BC%D0%B0%D1%81%D1%82%D1%8A%D1%80%D1%81%E2%80%9D---%D1%8F%D0%BD%D0%B0%D0%BA%D0%B8-%D1%81%D1%82%D0%BE%D0%B8%D0%BB%D0%BE%D0%B2-%D1%80-news853968.html", "text": "Започва най-престижният аматьорски турнир по тенис - \"ПИК Мастърс\", който тази година провежда своя пети юбилеен сезон. Най-добрите играчи от елита - политици, бизнесмени и дипломати ще мерят сили два дни - днес и утре, на кортовете на Националния тенис център в Борисовата градина. Турнирът на елита, който е с благотворителна кауза за детския тенис, се провежда за пети път и вече се превърна в традиция. Тази година интересът е по-голям от всеки друг път. Сред записалите се са известни политици, дипломати, лекари, адвокати, артисти, телевизионни водещи и коментатори. 21 двойки стартират голямата надпревара под слънчевите лъчи на клея. След теглене на жребия участниците бяха приветствани от гостите на откриването бяха зам.-министрът на младежта и спорта доц. Стоян Андонов и зам.-кметът на София Дончо Барбалов. Сред популярните участници на ПИК Мастърс тази година са имена от политиката и обществения живот като: депутата от БСП Янаки Стоилов, кмета на Банкя Рангел Марков, режисьора Жоро Торнев, художника Божидар Димитров, бизнесмена Любомир Павлов, есксъпругата на Божидар Лукарски - Ива Йорданова, юриста Атанас Семов. Следете директните репортажи на ПИК TV, както и живото ни излъчване, които ще ви държат в час с развоя на събитията. Каузата и този път е благотворителна - всички събрани средства от входните такси за участие и спонсорите след раздаване на наградния фонд ще отидат за детската школа на ЦСКА. Призовете са най-сериозните в аматьорския тенис - уикенди за двама в , както и парични премии с фонд от 2000 лв. 1000 лв. отиват за двойката шампион, 600 лв. - за второ място и 400 - за трето. Награди тази година има за всеки участник, помогнал със своето участие благотворителната кауза. Турнирът се провежда и с подкрепата на фонда за управление на земеделски земи \"Агрион\", комплекс Роял Касъл Дизайн & СПА Елените\", гръцки ресторант \"Келари\" и \"Рефан\". На централен корт зрителите на ПИК TV цял ден могат да следят мачовете на живо, а в ПИК очаквайте снимки и актуална информация за класирането. Преди да пристъпим към спортсменските битки на корта, ви моля за аплодисменти и за нашите спонсори, осигурили и още по-атрактивните награди за участниците тази година: Агрион – лидерът в покупките и продажбите на земеделски земи Петзвездният комплекс Роял Касъл Дизайн & СПА Елените Ресторант Келари – гръцката кухня в полите на Витоша на входа на Драгалевци И качествената българска козметика от лидера в бранша у нас – Рефан Благодарение на нашите спонсори всеки един от участниците тази година ще получи персонален подарък на официалната церемония по награждаването – затова ви очакваме утре в 16 часа отново тук след финалните мачове. Тогава ще стане ясно и с каква сума сме успели да подпомогнем детската тенис школа на ЦСКА тази година. Точно в 4 следобед всички заедно ще аплодираме и големите победители на петото юбилейно издание на благотворителния турнир „ПИК Мастърс“, които ще грабнат наградния фонд от 2000 лв., както и уикенди в петзвездния морски комплекс „Роял Касъл“ на Елените. Сега имам удоволствието да ви представя и да дам думата за разясняване на правилата и на съдията на „ПИК Мастърс“ тази година – г-н Иван Филев\", заяви Звездомира Мастагаркова. Иван Филев пожела на всички участници успех и пристъпи към тегленето на жребия. петзвездният комплекс Роял Касъл Дизайн & СПА Елените \"Здравейте уважаеми дами и господа, почитаеми гости и скъпи участници, драги зрители и читатели, Имам удоволствието от името на организатора на това прекрасно събитие – информационна агенция ПИК, да ви приветствам на 5-тото юбилейно издание на благотворителния тенис турнир „ПИК мастърс“ – едно събитие за приятели на тениса и спорта, което вече с гордост можем да кажем, че се е превърнало в традиция. През изминалите 5 години, някои от вас вече знаят, този турнир стана любим на изтъкнатите представители на аматьорския тенис в България, но по-важното е, че участието им тук подпомага и развитието на млади таланти в този аристократичен спорт. Всички приходи от входната такса и от бюджета на спонсорите на турнира след раздаване на наградния фонд традиционно се даряват на детската тенис школа на ЦСКА. Затова ви благодарим и се радваме, че сте тук и заедно подпомагаме развитието на тези млади хора, а сред нас има и възпитаници на тази школа, които всяка година следят с интерес мачовете и научават по нещо за играта и живота и от вас – а това е най-вече житейският урок, че когато сме заедно, можем повече\", заяви в приветствието си главният редактор на Информационна агенция ПИК Звездомира Мастагаркова. \" Сподели:", "date": "2019.07.06", "title": "ИЗВЪНРЕДНО В ПИК TV: Екшън и супер тенис на турнира на елита \"ПИК мастърс” - Янаки Стоилов, Рангел Марков, Атанас Семов и Любомир Павлов сред топ участниците (СНИМКИ/СХЕМИ)"}
{"url": "https://pik.bg/%D0%BC%D0%B8%D0%BB%D0%BE%D1%82%D0%BE-%D1%87%D0%B0%D0%BA%D0%B0-%D0%B4%D0%B5%D1%82%D0%B5-%D0%BD%D0%B0-%D0%BF%D0%BE%D1%81%D1%82-%D0%B8-%D0%BC%D0%BE%D0%BB%D0%B8%D1%82%D0%B2%D0%B0-news853852.html", "text": "Шефът на Сатирата Калин Сърменов от няколко дни е на сухоежбина, защото чака жена му да роди, майтапят го приближените. И наистина Милото постна снимка във Фейсбук на нарязан хляб, а по коментарите на виртуалните му приятели се разбира, че той е на полусъединител. Аха... и да се случи щастливото събитие. \"За всичко може да ме питате, само не и за бебето. За това ще мълча и нищо няма да кажа\", смее се актьорът, потърсен за коментар на видяното и чутото. Сподели:", "date": "2019.07.06", "title": "Милото чака дете на пост и молитва"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BD%D0%B0-%D0%BA%D1%80%D0%B0%D0%BA%D0%B0-%D1%81%D0%BB%D0%B5%D0%B4-%D1%81%D1%82%D0%BE%D0%BC%D0%B0%D1%88%D0%B5%D0%BD-%D0%B2%D0%B8%D1%80%D1%83%D1%81-news853842.html", "text": "Представлението \"Госпожа Стихийно бедствие\" на 20 юни бе отменено. Причината бе в здравословното състояние на голямата Стоянка Мутафова. Тя не се чувствала добре и предпочела да не излиза на сцената на \"Сълза и смях\", пише всекидневник. \"Не беше нещо сериозно, стомашен вирус, летен някакъв. Но понеже бях изтощена от него, не се чувствах в най-добрата си форма и затова го отмених\", сподели актрисата. От известно време комедийната актриса вече е на крака и отново е в блестяща форма. Близки до семейството й издадоха, че много й се ходи на море и вече й се почива. Но трябва да си изпълни ангажиментите в театъра. Следващото насрочено представление е на 20 юли. \"Е, разбира се, че ще съм там. Ще играя. Желязна съм, как ще разочаровам пълната зала!\", засмя се Стоянка на въпроса дали ще се появи на сцената на \"Сълзата\". \"Госпожа Стихийно бедствие\" е единствената постановка, която ще се играе по два пъти в месеца, а интересът към нея е главозамайващ. Всички останали пиеси падат поради ниска посещаемост. Единствено Мутафова е тази, която продължава да пълни салоните и все така да се раздава за своята публика, която я боготвори. Близки до семейството на актрисата издават, че състоянието й в момента е добро, но жегите доста я измъчват. Предвид годините й обаче това е нормално. Зрителите на Стоянка се надяват да я видят отново под прожекторите, защото работата я прави щастлива. \"Какво да правя, не мога като обикновените пенсионери да живея. Трябва ми тръпка. А какво? Да се затворя между четири стени е мъчение, това ще ме погуби най-бързо\", категорична е 97-годишната актриса. Сподели:", "date": "2019.07.06", "title": "ДРАМА: Стоянка на крака след стомашен вирус"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE---%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B8%D0%B7%D0%B2%D1%8A%D0%BD-%D0%BE%D1%82%D0%B1%D0%BE%D1%80%D0%B0---%D0%B7%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B6%D0%B0%D0%BD-%D0%B8-%D0%BC%D0%B5%D1%81%D1%82%D0%B0%D0%BD-news853387.html", "text": "За миг си представете, че Лионел Меси играе в „Доростол“ – Силистра. Ще го направи ли това по-слаб играч? Най-вероятно не. Ще отнеме ли от таланта му? Най-вероятно не. Ще промени ли генетичните му заложби? Най-вероятно не. В същото време ще има ли шанс да спечели Златна топка? Най-вероятно не. Ще печели ли 100 млн. долара на година? Най-вероятно не. Ще бъде ли идол на стотици милиони подрастващи из целия свят? Най-вероятно не. Силните играчи са истински силни, когато са част от силен отбор. И точно това е причината отдавна да не говорим нито за Жан Виденов и Георги Първанов, нито за Евгений Бакърджиев и Стефан Софиянски, нито пък за Лютви Местан или Касим Дал като за фактори в българската политика. Каквито те несъмнено са били. С едно важно уточнение: докато са били част от силни отбори. С репликата си за Цветан Цветанов, изречена преди дни на пресконференция по повод зададен от журналисти въпрос за сделката ЧЕЗ – „Еврохолд“, Бойко Борисов, освен за пореден път да разграничи в публичното пространство партията ГЕРБ от бившия ѝ заместник-председател, за пореден път показа точно това – когато вече не си част от силен отбор, нещата съвсем не са същите. Особено в политиката, която, така или иначе, не се слави като чист и благороден занаят. И тук не визирам личните усещания на Цветан Цветанов, които със сигурност не са били радостна еуфория и пламенен възторг както в годините, в които Борисов му подаряваше часовници на пресконференциите в НДК след поредната изборна победа. Имам предвид нещо съвсем друго: отборът е по-важен от всеки един играч поотделно. Особено когато е натоварен с управлението на държава. И никой, каквото и да си мисли в мигове на превъзбуда и приливи на самочувствие, па било то и оправдано, не може с действията си да вреди на всички останали. Ама какви действия, ще каже някой, какво общо има Цветанов с ЧЕЗ и „Еврохолд“? Според мен по-скоро няма. Познавайки лично и Цветан Цветанов, и Асен Христов, не съзирам нито топла връзка, нито координиране на действия, нито лобизъм в това, че са тичали заедно със Стефка Костадинова на някакъв благотворителен крос (Асен Христов е дългогодишен спонсор на българския спорт по много направления, браво за което), нито в това, че преди над десет години Цвета Караянчева е била директор на притежаван от „Еврохолд“ завод в Кърджали. Само че политиката, както споменах и по-горе, не се слави като чист и благороден занаят. И когато има каквато и да било сянка на съмнение върху партия ГЕРБ заради отделни познанства и професионални автобиографии, Бойко Борисов прави точно това, което направи и онзи ден: рязко разграничение, ако е нужно и отвъд границата на добрия тон и политическата коректност. В което разграничение всъщност няма нищо сензационно. Интересуват ви частните бизнес дела на Цветан Цветанов – питайте него, а не мен и нас. Да, той вече не е заместник-председател на ГЕРБ и като редови член на партията тя, партията, както и нейният лидер, в частност, не са длъжни да носят отговорност и да дават обяснения. Нито за него, нито за когото и да било от над 130 000 членове. Толкоз. Връщайки се на самия Цветан Цветанов – да, със сигурност сегашната ситуация нито е лесна, нито приятна. Особено след произнасянето на КПКОНПИ, че конфликт на интереси по т.нар. „Апартаментгейт“ няма и по-нататъшни действия от страна на Комисията няма да бъдат предприемани. Което произнасяне бе колкото чакано, толкова и очаквано – отдавна стана пределно ясно, освен в главите на малка група серийни лъжци, че няма и никога не е имало нито „законова поправка „Артекс“, нито „спряна лично от Цветанов проверка“, нито „купен на четворно занижена цена имот“. Което обаче не значи, че публичен проблем с Цветан Цветанов вече няма и никога не е имало. Да, атаката срещу него беше изпълнена с лъжи и откровени медийни измами, но тя не променя фактологията на показното богатеене, на чувството за безнаказаност и самозабравяне (“мен няма кой да ме накаже“), и най-вече на излишната показна медийна кампания след избухването на скандала и по време на предизборната такава, която някак затвърди горните усещания и в обществото, и вътре в партията ГЕРБ. Поради което приключилата проверка на КПКОНПИ не е и няма как да бъде какъвто и да било аргумент в полза на „опрощаване“, „връщане“, „рестарт“ или каквато и да било форма за нова политическа кариера на Цветан Цветанов. „Количествените натрупвания водят до качествени изменения“, казва една стара соцмаксима. Да, така е. Повечето пъти атакуван, без да има каквато и да било вина, а просто заради позицията си и заради стремежа по този начин да бъдат отслабени и уязвени Борисов и ГЕРБ, Цветан Цветанов е пример точно за това – как количествените натрупвания водят до качествени изменения в един образ, който просто няма как да бъде реабилитиран за голямата политика. Незаконни арести, показни акции, война със съдебната власт, шест апартамента, масови подслушвания, крайслери с антени, манипулиране на избори, лансиране на нискоинтелигентни послушници, разбиване на парламентарни групи, амбиция да се „краде“ ГЕРБ от лидера ѝ, частен асансьор, фиктивни сделки – това са малка част от въпросните количествени натрупвания. Да, почти нищо (да не кажа - съвсем нищо) от тях не е истина, но да, почти всеки български гражданин, когото спрете на улицата, ще ви ги изброи в момента, в който споменете името на Цветан Цветанов. Споменах ли вече, че политиката не е чист и благороден занаят? Някои казват, че всичко е възможно. Да де, но човек не може да лети с ръце. Нито пък да диша в открития Космос. Нито пък да живее под вода. И към списъка на невъзможните неща спокойно можем да добавим и това: има хора, за които завръщането в голямата политика и заемането отново на високи държавни длъжности е невъзможно. И да, Жан Виденов и Лютви Местан са изключително добри примери. И да, към тях, за съжаление, вече се числи и Цветан Цветанов. А политиката не е чист и благороден занаят. Ама изобщо. Сподели:", "date": "2019.07.06", "title": "САМО В ПИК и \"РЕТРО\" - Георги Харизанов: Извън отбора - за Цветанов, Жан и Местан"}
{"url": "https://pik.bg/%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%81-%D0%B3%D0%B0%D1%89%D0%B8-%D0%BD%D0%B0-%D0%B0%D0%B2%D0%B0%D0%BD%D1%82%D0%B0-%D1%81%D0%BD%D0%B8%D0%BC%D0%BA%D0%B0-news853872.html", "text": "Голям късмет извади сестрата на Николета Лозанова - Велина. Брюнетката от Пловдив се е превърнала в пълно копие на Ни Ло. Бонусът е, че Велина се ползва с цялото имане на сестра си. Тя винаги ходи на море с плеймейтката, когато Ники Михайлов е на лагер. Отсяда за дълго и в дома на Николета в София, носи нейните дрехи и дори бельо за без пари, което Лозанова щедро й подарява от собствената й модна линия, пише ежедневник. Сподели:", "date": "2019.07.06", "title": "ДАЛАВЕРА: Сестрата на Николета с гащи на аванта (СНИМКА)"}
{"url": "https://pik.bg/%D1%81%D0%B2%D0%B8%D1%85%D0%B0-%D1%87%D0%B0%D1%81%D0%BE%D0%B2%D0%BD%D0%B8%D0%BA-%D0%B7%D0%B0-13-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%82%D1%83%D1%80%D0%B8%D1%81%D1%82-%D0%B2-%D0%B8%D0%B1%D0%B8%D1%81%D0%B0-news853880.html", "text": "През миналата седмица безгрижната почивка на азербайджански турист в Ибиса рязко поскъпна, след като джебчии откраднали луксозния му часовник. Не един и двама души са ставали жертва на ловките джебчии из оживените туристически дестинации, каквато е и Ибиса. Впечатляващото в случая обаче е, че часовникът не е просто скъп, а един от най-скъпите и луксозни в света. На ръката на 22-годишния азербайджанец стоял часовник RM 50-03 Tourbillon Split Seconds Chronograph Ultralight McLaren F1. Луксозният часовник идва и със съответната цена - 1,3 млн. долара, съобщава Bloomberg. Часовникът е и доста рядък, защото от него са създадени само 75 бройки след като McLaren пусна модела през 2017 г. Според испанския Diario de Ibiza, собственикът на часовника се разхождал край морето в Ибиса около 4:30 през нощта на 19 юни, когато крадецът го нападнал. Мъжът получил травми по китката и ръката. Веднага след кражбата уведомил властите на испанския остров. Вдъхновен от болидите на McLaren във Formula 1, часовникът е истинско техническо постижение. Той тежи едва 38 грама с каишката и е направен от суперлек титаний. Швейцарският производител на часовници Richard Mille е използвал при създаването на модела две от сплавите си Carbon TPT и Graph TPT - материал, шест пъти по-лек от стоманата и 200 пъти по-силен. В създаването на часовника е използван и графен, материалът, чието откритие донесе на учените Нобелова награда за физика през 2010 г. Дизайнът на часовника е и лек намек към Formula 1. Дизайнът на циферблата напомня воланът на колите на McLaren. Според експерти крадецът вероятно не е бил напълно наясно със стойността на часовника. Фактът, че е толкова рядък, го прави доста труден за препродаване. \"Най-вероятно е разпознал, че е часовник Richard Mille, а не че е Richard Mille за $1 млн.\", казва Джеймс Ламдън, основател на фирма, която продава винтидж часовници. Произведенията на швейцарския часовникар са изключително скъпи и имат доста разпознаваем вид. Според Ламдън, дори и на черния пазар, супер скъпият часовник ще се продаде само за част от цената, която е платил оригиналният му собственик. \"Който и да може да си позволи тази цена, би си купил нов\", категоричен е Ламдън. Сподели:", "date": "2019.07.06", "title": "Свиха часовник за 1,3 млн. долара на турист в Ибиса"}
{"url": "https://pik.bg/%D1%87%D1%83%D0%B4%D0%BE-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%BD%D0%B5-%D1%85%D0%B2%D1%8A%D1%80%D0%BB%D1%8F%D0%B9%D1%82%D0%B5-%D1%81%D0%B5%D0%BC%D0%BA%D0%B8%D1%82%D0%B5-%D0%BD%D0%B0-%D0%B4%D0%B8%D0%BD%D1%8F%D1%82%D0%B0---%D0%BB%D0%B5%D0%BA%D1%83%D0%B2%D0%B0%D1%82-10-%D0%B1%D0%BE%D0%BB%D0%B5%D1%81%D1%82%D0%B8-news853042.html", "text": "Динята е отличен плод за горещите летни дни поради голямото количество вода, която съдържа. Този пречистващ плод е чудесен и много вкусен, но никой не обича семките му. Те се смятат за боклук и само шепа хора ги ядат и знаят за ползите за здравето, които те предоставят. Противно на популярното схващане, свежите семена на динята могат да подобрят здравето на храносмилателния тракт, но за да извлечете напълно ползите от тях, трябва да ги варите, печете или мелите. Семената на динята съдържат хранителни вещества като фибри, които подобряват храносмилането ви и лекуват възпаленията, както и жълтеница и чревни паразити. Те са също така мощен диуретик, поради което експертите препоръчват чай от семки на диня на хората, страдащи от проблеми с уринарния тракт, и силно се препоръчват за изхвърлянето на камъни от бъбреците. Семките на динята също така съдържат цитрулин, органично съединение с много антиоксидантни свойства, което разширява кръвоносните съдове, помага им да работят по-добре и по-бързо и съответно подобрява кръвообращението, като по този начин те ефективно лекуват и предпазват от редица сърдечносъдови заболявания като високо кръвно налягане, ангина пекторис и атеросклероза. За да си направите чай от тях, ви трябват 4 супени лъжици пресни семки от диня и 2 литра вода. Натрошете или смелете семената и след това ги варете във водата 15 минути. Изпийте този чай през следващите два дни, след това починете един ден и повтаряйте цикъла през следващите няколко седмици – два дни пиете, един ден почивате. Сподели:", "date": "2019.07.06", "title": "ЧУДО ОТ ПРИРОДАТА: Не хвърляйте семките на динята - лекуват 10 болести"}
{"url": "https://pik.bg/%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B8%D1%85%D0%BE%D0%B4%D0%B8-%D0%BE%D1%82-%D1%82%D1%83%D1%80%D0%B8%D0%B7%D1%8A%D0%BC-news853780.html", "text": "Приходите от чуждестранни туристи в Хърватия са се покачили през 2019 г., пише местното издание Dubrovnik Times. Според данни, публикувани на страниците на вестника, за периода Хърватия е получила приход от 475 млн. евро, което е с 25 млн. или 5,4 процента повече сравнение със същия период на 2018 г. Това показва информация на Министерството на туризма, която се позовава на данни, идващи от Централната банка в Загреб. Министърът на туризма Гари Капели заяви, че правителството поставя акцент на разрастването и развитието на качеството на туристическите услуги, както личи и от публикуваните данни. Според Капели, „по време на мандата на това правителство, приходите от туризъм са се покачвали всяка първа четвърт на годината, което е доказателство, че нашата политика за подобряване на периода преди същинския туристически сезон дава резултат. Сподели:", "date": "2019.07.06", "title": "Хърватия се похвали с повече приходи от туризъм"}
{"url": "https://pik.bg/%D0%B7%D0%B2%D1%83%D1%87%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D0%B8%D0%B2%D1%88-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D1%86%D1%81%D0%BA%D0%B0-%D0%BD%D0%B5%D0%BB%D1%83%D1%86-%D1%80%D0%BE%D1%88%D1%83-%D0%B8-%D1%81%D0%B5%D1%80%D0%B4%D0%B6%D0%B8%D1%83-%D0%B1%D1%83%D1%88-news853935.html", "text": "Бившият треньор на ЦСКА Едуард Йорданеску направи чутовен скандал по време на лятна контрола в Испания. 41-годишният специалист извади тима си от терена в мач срещу англичани, акцентира \"Гонг\". Воденият от Йорданеску Газ Метан Медиаш игра в Малага срещу Чарлтън. В началото на второто полувреме, при резултат 1:0 за англичаните, Лайл Тейлър беше съборен в наказателното поле на румънския тим. Съдията Раул Матео отсъди дузпа и играчите на Газ Метан Медиаш му се нахвърлиха. Някои посегнаха да го ударят. В резултат на това реферът изгони Валентин Крецу и Мариус Константин. Така в 49-ата минута Йорданеску нареди на играчите си да напуснат терена и мачът не беше довършен. В стартовия състав на румънците имаше двама бивши играчи на Левски – халфът Нелуц Рошу и нападателят Серджиу Буш. Серджиу също така е бивш футболист и на ЦСКА. Сподели:", "date": "2019.07.06", "title": "Звучен скандал с участието на бивш треньор на ЦСКА, Нелуц Рошу и Серджиу Буш"}
{"url": "https://pik.bg/%D0%B5%D0%B4%D0%B8%D0%BD-%D0%B1%D0%B0%D1%89%D0%B0---%D0%B4%D0%B2%D0%B5-%D0%BC%D0%B0%D0%B9%D0%BA%D0%B8-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B1%D0%BB%D0%B0%D1%82%D0%B5%D1%87%D0%BA%D0%B8-%D1%81%D0%B5-%D0%B3%D1%80%D0%B8%D0%B6%D0%B8-%D0%B7%D0%B0-%D0%B1%D1%80%D0%B0%D1%82-%D1%81%D0%B8-%D0%B1%D0%BE%D1%80%D0%B8%D0%BB---%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B0%D0%BA%D1%82%D1%8C%D0%BE%D1%80%D0%B0-%D1%83%D0%BC-news853874.html", "text": "Пълна хармония цари между дъщерята на Асен Блатечки от брака му с Катерина Горанова - Катерина, и малкия й брат от Диляна Попова - Борил. Като кака на момченцето младата дама полага усилия за отглеждането му и му прави подаръци. Скоро го е изненадала с колички и състезателна писта. Двете деца дълго време не се познаваха. Заради крехката тийнейджърска възраст на Катерина, Асен изчаквал тя да узрее за сближаването с полубрат й, пише \"Телеграф\". В средата на май наследничката на актьора навърши 18 години и посрещна пълнолетието си с бурен купон в столичен нощен клуб. Откакто Блатечки поднови контактите с майката на сина си, и Катерина се сближила с малкия симпатяга. Сподели:", "date": "2019.07.06", "title": "ЕДИН БАЩА - ДВЕ МАЙКИ: Щерката на Блатечки се грижи за брат си Борил - децата на актьора умилиха мрежата с тази СНИМКА"}
{"url": "https://pik.bg/%D0%BD%D0%B0%D1%88%D0%B5%D1%81%D1%82%D0%B2%D0%B8%D0%B5-%D0%BA%D1%8A%D0%BC-%D0%B3%D1%8A%D1%80%D1%86%D0%B8%D1%8F-%D0%BF%D1%83%D1%81%D0%BA%D0%B0%D1%82-%D0%BF%D0%B5%D1%82-%D0%BB%D0%B5%D0%BD%D1%82%D0%B8-%D0%BD%D0%B0-%D0%BA%D1%83%D0%BB%D0%B0%D1%82%D0%B0-news853834.html", "text": "Километрични задръствания и часове чакане на гранично пропускателния пункт “Кулата”, които се повтарят всяка година по време на летния сезон принуди Министерството на вътрешните работи да предвиди повече хора на място и мобилни екипи, които да подпомагат работата. В момента опашки има само на пропускателния пункт, но обработката на автомобилите е за минути. През почивните дни ще бъде създадена нова организация на движение, за да не се създават километричните опашки от чакащи от миналите дни. \"Ще работят всички пет ленти на влизане и на излизане от България. Четири от тях само за автомобили и една за камиони. Автобусите ще се спират на места, на които да не пречат на движението – това ще са островчетата преди тротоарната площ на кабините и паркингите, където допълнителен брой служители с мобилни устройства ще ги проверяват, заяви главен инспектор Атанас Георгиев, началник на ГКПП \"Кулата\". Автомобилите ще се проверяват само веднъж – на българска или гръцка граница. Необходимите документи за бързо преминаване са регистрационен талон на автомобила, личните карти на пътуващите и декларация от отсъстващ родител за деца български граждани, които напускат страната. Изисква се пътуващият с децата родител да носи оригинал на документа, както и копие, което се оставя на ГКПП. През последната седмица 58 600 превозни средства са напуснали България към Гърция, а 59 000 са влезли в страната. Преминали са около 500 000 души в посока. Сподели:", "date": "2019.07.06", "title": "НАШЕСТВИЕ КЪМ ГЪРЦИЯ: Пускат пет ленти на \"Кулата\""}
{"url": "https://pik.bg/%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D1%81%D0%BC%D0%B5%D0%BD%D1%8F-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0-%D1%81-%D0%BB%D0%B0%D1%82%D0%B8%D0%BD%D0%B8%D1%86%D0%B0-news853817.html", "text": "Децата в Казахстан изучават руски и казахски. Повечето възрастни хора свободно говорят и двата езика. Правителството обаче реши, че до 2025 година ще замени кирилицата с латиница. Репортерът на \"Дойче веле\" Емили Шъруин посети едно селско училище, за да види как там реагират на очакваната промяна. За първокласниците уроците по писане и четене са истинско забавление. Засега децата учат буквите от кирилицата в часовете по казахски език, но съвсем скоро ще трябва да усвояват латинската азбука. Правителството смята да я въведе постепенно през следващите години. За тази цел учителите ще трябва да преминат допълнително обучение. \"За нас, учителите, промяната ще е по-трудна, защото ние вече сме свикнали с кирилицата. Децата са малки, бързо ще научат новата азбука\", казва учителка Мираш Алимжанова. \"Родителите няма да могат вече да помагат на децата в ученето, защото не са изучавали латинската азбука. Така децата ще могат да разчитат само на онова, което са научили в училище. Притесняваме се, че основните трудности по тази промяна ще легнат върху раменете на учителите\",  коментира Айгул Ибрахимова, учителка. Сподели:", "date": "2019.07.06", "title": "Казахстан сменя кирилицата с латиница"}
{"url": "https://pik.bg/%D1%83%D1%82%D0%B8-%D0%B3%D0%BE%D1%82%D0%B2%D0%B8-%D0%BC%D0%B8%D0%B4%D0%B8-%D1%81-%D0%B2%D0%B8%D0%BD%D0%BE-%D0%B2-%D0%B4%D0%B2%D1%83%D0%BC%D0%B5%D1%82%D1%80%D0%BE%D0%B2-%D1%82%D0%B8%D0%B3%D0%B0%D0%BD-news853887.html", "text": "Кулинарна шоу програма с водещ Ути Бъчваров ще радва варненци и гостите на града в съботния ден. Ути и неговите помощници ще приготвят пред входа на Морската градина миди с бяло вино и девисил по време на организирания \"Пазар на органични продукти, произведени в България\". Събитието се провежда под патронажа на Министерство на земеделието, храните и горите. Вкусното блюдо включва био ориз, пресен лук, копър и домати, изцяло с органичен произход, довериха готвачите. Мидите са от екоферми по морето и ще бъдат сготвени в най-големия тиган у нас, който е с диаметър от близо 2 метра. Изработен е от предницата на локомотив, произведен през 1907 година. Тиганът може да събере около 1 000 порции. След като бъдат приготвени, мидите с бяло вино ще бъдат предложени на присъстващите на празника. Родни производители пък ще предложат многообразие от биопродукти на гражданите и гостите на Варна, пише \"Монитор\". Посетителите ще могат да опитат и да си купят биопродукти с гарантирано качество от доказани производители. Пазарът на органични продукти, произведени в България и подпомагани по Програма за развитие на селските райони (2014-2020 г.), е начин хората да се убедят още веднъж във вкусовите и здравословни предимства на биологично произведените храни, коментираха още организаторите. Сподели:", "date": "2019.07.06", "title": "Ути готви миди с вино в двуметров тиган"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D1%80%D0%B0%D0%B7%D0%B1%D0%B8-%D0%BA%D0%BB%D0%B5%D1%82%D0%BA%D0%B0-%D0%BD%D0%B0-%D0%B3%D1%8E%D0%BB%D0%B5%D0%BD%D0%B8%D1%81%D1%82%D0%B8-%D0%B2-%D0%B5%D1%82%D0%B8%D0%BE%D0%BF%D0%B8%D1%8F-news853853.html", "text": "По думите на служителя финансирана от държавния бюджет организация е поела контрол върху гимназия в източната африканска страна, която е била ръководена от свързана с живеещия в САЩ мюсюлмански проповедник Фетуллах Гюлен организация. \"Фондация \"Маариф\" вече управлява образователната  институция. Ние ще работим задълбочаването на връзките между турския и етиопския народи\", е заявил говорителят на организацията Джихад Демирли. Анкара обвинява Гюлен и свързвани с него сдружения за подготовката и извършаването на пуча от нощта на 15 срещу 16 юли 2016. Той отвръща, че кървавата нощ е била инсценирана от турския президент Реджеп Ердоган. Ние разбихме клетка на гюленисти в Етиопия, е заявил говорител на турските власти пред в. \"Хюриет\". Сподели:", "date": "2019.07.06", "title": "Турция разби клетка на гюленисти в Етиопия"}
{"url": "https://pik.bg/%D0%BE%D0%BF%D0%B8%D1%82%D0%BD%D0%B8%D1%8F%D1%82-%D0%B1%D0%BE%D0%B5%D1%86-%D0%B7%D0%B0%D0%BD%D0%B5%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news853909.html", "text": "Опитният бранител - Петър Занев, коментира ситуацията в ЦСКА. Националът сподели, че бързо се е приспособил към обстановката на \"Българска армия\". Както е известно Занев премина това лято при \"червените\". \"Най-важното е, че нямаме трайно контузени футболисти. Според мен направихме добра подготовка, изиграхме добри контроли срещу силни съперници, очакваме с нетърпение новия сезон и мачовете в Лига Европа. Контролите са, за да се подготвим физически и психически, но все пак официалните срещи са по-важните. Добре се чувствам в отбора, приспособих се бързо. Ще помагам с каквото мога, момчетата ме приеха добре\", заяви играчът на ЦСКА. Сподели:", "date": "2019.07.06", "title": "Опитният боец Занев с горещ коментар за ситуацията на \"Армията\""}
{"url": "https://pik.bg/%D1%87%D1%83%D0%B4%D0%BE-%D1%81%D0%B2%D0%B5%D1%82%D0%B8-%D1%81%D0%B8%D1%81%D0%BE%D0%B9-%D0%BF%D1%80%D0%B8%D0%B6%D0%B8%D0%B2%D0%B5-%D0%B8%D0%B7%D1%86%D0%B5%D1%80%D1%8F%D0%B2%D0%B0%D0%BB-%D0%B1%D0%BE%D0%BB%D0%BD%D0%B8-%D0%B8-%D0%B2%D1%8A%D0%B7%D0%BA%D1%80%D0%B5%D1%81%D1%8F%D0%B2%D0%B0%D0%BB-%D0%BC%D1%8A%D1%80%D1%82%D0%B2%D0%B8-news853959.html", "text": "След смъртта на своя учител преподобни Сисой се поселил да живее в една пустинна планина, наречена Антониева, понеже на нея по-рано се подвизавал сам св. Антоний. След непрестанни постнически подвизи и молитвени бдения Сисой стигнал до такова духовно съвършенство, че станал незлоблив като дете. Затова Бог го надарил с благодатна сила да изцерява болни, да изгонва нечисти духове и да възкресява мъртви. Цели 60 години преподобни Сисой се подвизавал в пустинята. При него идвали за съвет монаси и миряни от далечни места. За тях той бил извор на жива мъдрост. Преди смъртта лицето му засияло като слънце. Монасите стоели около него и се чудели на това явление. А когато старецът издъхнал, цялата килия се изпълнила с чудно благоухание. Св. Сисой починал в дълбока старост през 429 година. се родил в Египет. Бил ученик на св. Антоний Велики, който го въвел в строг монашески живот. Сподели:", "date": "2019.07.06", "title": "ЧУДО: Свети Сисой приживе изцерявал болни и възкресявал мъртви"}
{"url": "https://pik.bg/%D0%B6%D0%B5%D0%B3%D0%B8%D1%82%D0%B5-%D0%BD%D0%B0%D1%81%D1%82%D1%8A%D0%BF%D0%B2%D0%B0%D1%82-%D1%82%D0%B5%D1%80%D0%BC%D0%BE%D0%BC%D0%B5%D1%82%D1%80%D0%B8%D1%82%D0%B5-%D1%81%D0%BA%D0%B0%D1%87%D0%B0%D1%82-%D0%B4%D0%BE-34-%D0%B3%D1%80%D0%B0%D0%B4%D1%83%D1%81%D0%B0-%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B5-%D0%BD%D0%B0%D0%B9-%D1%82%D0%BE%D0%BF%D0%BB%D0%BE-%D0%BA%D0%B0%D1%80%D1%82%D0%B0-news853958.html", "text": "През нощта явленията затихнаха и до сутринта над повечето райони времето се стабилизира и изясни. Днес ще бъде слънчево. Временни увеличения на облачността ще има само над Източна България и на отделни места там ще превали. Ще духа слаб до умерен северозападен вятър. По-топло ще е, с максимални температури между 29° и 34°, прогозират за днес от НИМХ. Над планините ще е предимно слънчево. Около и след обяд над масивите от Източна България ще се развие купеста облачност и на отделни места там краткотрайно ще превали. Вятърът ще е до умерен от север-северозапад. Максималната температура на височина 1200 метра ще е около 24°, на 2000 метра – около 16°. Над Черноморието ще е предимно слънчево, с временни увеличения на облачността. На отделни места след обяд е възможно краткотрайно да превали. Преди обед вятърът ще е слаб от северозапад, а около и след пладне ще духа бриз. Максимална температура на въздуха 28-31°, температурата на морската вода е 25-27°. Вълнението на морето ще е 2 бала. Сподели:", "date": "2019.07.06", "title": "ЖЕГИТЕ НАСТЪПВАТ: Термометрите скачат до 34 градуса, ето къде ще е най-топло (КАРТА)"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B9-%D0%BC%D0%BB%D0%B0%D0%B4-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%B1%D0%B5%D1%80%D0%BD%D0%B0%D0%B1%D0%B5%D1%83-news853913.html", "text": "Пет отбора от Ла Лига искат младия нападател на Реал (Мадрид) - Кристо Гонзалес, информира \"Марка\". Твърди се, че \"белите\" ще искат за правата му поне 5 милиона евро и в договора при евентуална продажба да има опция за откупуване на острието. Леганес, Гранада, Еспаньол, Валядолид и Леванте са по петите на тарана, който прези миналия сезон вкара 22 попадения за дубъла на \"кралете\". Айнтрахт, Зенит и Андерлехт също проявяват интерес към Кристо. Допълва се обаче, че самият 21-годишен играч предпочита да остане в Испания. Сподели:", "date": "2019.07.06", "title": "Ето кой млад нападател е близо до изхода на \"Бернабеу\""}
{"url": "https://pik.bg/%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D1%82%D1%80%D0%B0%D1%84%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%B3%D0%BA%D0%BF%D0%BF-%E2%80%9E%D0%BC%D0%B0%D0%BA%D0%B0%D0%B7%D0%B0%E2%80%9D-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%83%D0%BD%D0%BA%D1%82%D0%B0-news853993.html", "text": "Движението в посока Гърция е интензивно тази сутрин, като към 08:15 часа чакането на опашка на ГКПП „Маказа” е около половин час. Това каза пред ГКПП „Маказа” Милко Мерджанов. „Интензивно е движението – коментира Мерджанов. – В посока Гърция се работи в пълния капацитет в три ленти. Довечера ще е обратното – пълният капацитет ще бъде насочен за движението в посока от Гърция. Иначе пропускателният режим е облекчен. За гражданите на ЕС единствено малолетните деца подлежат на по-сериозни проверки. Специално документите им. За децата с отсъстващ родител трябва да бъде представена оригинална декларация-пълномощно от отсъстващия родител и валидни документи за пътуване. Желателно е, което подпомага по-бързата граничната проверка, и акта за раждане на детето да се представи. Важно е всички да са готови с документите за пътуване и да са готови за преминаване през гишето. Само за последната седмица около 40 000 автомобила са преминали в двете посоки. Само тук на Маказа. За момента се чака около 30 минути”. Около 30 минути е чакането тази сутрин и на ГКПП „Кулата”. За цялата минала седмица там близо 60 000 автомобила са преминали през Кулата. Около километър опашка. Сподели:", "date": "2019.07.06", "title": "УБИЙСТВЕН ТРАФИК: Шефът на ГКПП „Маказа” с последна информация за обстановката на пункта"}
{"url": "https://pik.bg/%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%BF%D1%80%D0%B8-%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%B3%D0%B4%D0%B1%D0%BE%D0%BF-%D0%B2-%D1%81%D0%B5%D0%BB%D0%BE-%D1%82%D1%80%D1%83%D0%B4-news854023.html", "text": "Специализираната прокуратура ще поиска постоянен арест за задържаните в четвъртък 12 души от разбитата нелегална фабрика за цигари в пловдивското село Труд. Очаква се да им бъдат повдигнати обвинения за участие в престъпна група за незаконно разпространяване на акцизни стоки, съобщи БНТ. Издирват се още четирима души, свързани с нелегалната фабрика край Пловдив. Все още не е ясно кой е организаторът на групата. Фабриката работи от началото на годината и е произвеждала по 2000 цигари в минута, които са били опасни за здравето фалшификати на известни марки на пазара. Дневното производство варирало между 185 и 200 мастербокса цигари. Антимафиотите тръгват по следите на нелегалната фабрика няколко месеца след началото на годината. Готовата продукция, намерена от разследващите, е за над 6 млн. лв. От брифинга на Специализираната прокуратура на 5.7.2019г. стана ясно, че работниците са живеели в нелегалната фабрика като са им били осигурени всички необходими условия за живот. Контактите им с външни лица е били ограничени за да не будят подозрения. Член на престъпната групировка е осигурявал провизии за работещите. За да не се засича голямо потребление на електроенергия склада се е захранвал от генератор. Сподели:", "date": "2019.07.06", "title": "Спецпрокуратурата поиска постоянен арест за задържаните при акцията на ГДБОП в село Труд"}
{"url": "https://pik.bg/%D0%BC%D0%B5%D1%81%D0%B5%D1%86%D0%B8-%D0%BF%D1%80%D0%B5%D0%B4%D0%B8-%D0%BC%D0%B5%D1%81%D1%82%D0%BD%D0%B8%D1%8F-%D0%B2%D0%BE%D1%82-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%86%D0%B8%D0%BA-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BE%D1%87%D0%B0%D0%BA%D0%B2%D0%B0%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%BC%D0%B0%D1%88%D0%B8%D0%BD%D0%BD%D0%BE%D1%82%D0%BE-%D0%B3%D0%BB-news853991.html", "text": "В 26 секции имаше технически проблем с машинното гласуване по време на европейските избори. В един голям брой от секциите е имало грешки, които следваше да бъдат отстранени при повторния анализ, което при едни местни избори би забавило изборния процес и евентуално би довело до обжалване на изборните резултати. Това заяви пред Нова телевизия говорителят на ЦИК Александър Андреев. Той отбеляза, че ЦИК е предложила преразглеждане на изборния протокол относно машинното гласуване, да бъде уреден начинът на купуване или наемане на оборудването, как ще бъдат въвеждани данните от машинното гласуване. \"ЦИК няма необходимия капацитет както като помещения, така и като администрация, която да разреши тези логистични проблеми и затова считаме, че тази логистика трябва да бъде предоставена на администрацията на Министерски съвет\", коментира Андреев. \"Ако има проблем с машинното гласуване на местните избори, това ще забави СИК и съответно изборния процес, както и този по отчитането на резултатите от самите секции. При едно сумиране на данните от машинното гласуване и хартиените бюлетини може да доведе до грешки, което от своя страна отново ще забави самия процес, докато бъдат преброени отново бюлетините\", заяви още той. Говорителят на ЦИК отбеляза още: \"Аз не съм за или против машинното гласуване. Но не можем да не предоставим пред обществото въпросите и проблемите, които срещаме при машинното гласуване, така че те да намерят своята уредба, за да може обществото да е сигурно в резултатите от проведените избори\". Сподели:", "date": "2019.07.06", "title": "Месеци преди местния вот: Говорителят на ЦИК предупреди за очаквани проблеми с машинното гласуване"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%B2%D1%80%D1%8A%D0%B7%D0%BA%D0%B0-%D0%B2-%D1%86%D0%B8%D0%B3%D0%B0%D1%80%D0%B5%D0%BD%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%BE%D1%82-%D1%82%D1%80%D1%83%D0%B4-news853989.html", "text": "Известна пловдивска фамилия, която държи верига мебелни магазини за италиански мебели „Rilus”, е собственик на фабриката за нелегални цигари в района на село Труд. По документи теренът и халето се водят на фирмата \"СЕРВИЗИО\" ЕООД, която е собственост на сина на Николай Богданов - Петко Богданов. Вчера баща и син Богданови са били разпитани от униформени във връзка с разследването на спецпрокуратурата за организирана престъпна група за производство и разпространение на незаконни цигари. Пред \"Трафик нюз\" Николай Богданов потвърждава информацията, ала отказва да коментира подробности по случая. \"Нека да приключи всичко. Съдействали сме на органите на реда, като приключи всичко ще стане ясно\", коментира Николай. Синът му Петко е на 31 години, завършил е Университет по архитектура, строителство и геодезия (УАСГ). През 2017 регистрира своята фирма \"Сервизио\" със 100 лева капитал. Само няколко месеца по-късно през август придобива собственост върху терена, на който обаче вече е построена фабрика. Парцелът преминава през ръцете на много ключови фигури преди да бъде прехвърлен на дружеството на Богданов. Дарен като наследство между роднини, през 2007 година той е продаден от наследника Димитър Танев на фирмата на небезизвестни италиански бизнесмени \"Кари 8\". Дружеството е собственост на Роберто Тронкони, а управители през различни периоди са Тронкони, Георги Бранеков и Фабрицио Алемано. Или с други думи минава в ръцете на собствениците на съборения тютюнев склад \"Одрин 8\". Именно дружеството на италианците строи склада, който първоначално е бил с презназначение за преработка на билки. Междувременно през 2012 следва ново прехвърляне на имота от фирмата \"Кари 8\" на \"Фриго енерджи\", която пък по това време е съсобственост между Роберто Тронкони, Фабрицио Алемано, Десислава Колева и Румен Радулов. Няма данни някога цехът да е работил като фабрика за билки, а през 2017 година имотът бива продаден от италианската фирма на сина на търговеца на италиански мебели Николай Богданов - Петко. Фамилията смята да го използва като склад за мебелите, с които търгува, но отлага това във времето. Халето е отдадено под наем на трето лице, което на този етап не е известно. Този човек вероятно е връзката с организатора на производството на контрабандните цигари. Вторият цех, където пък се е обработвал тютюнът за цигарите, се намира в между Ръжево Конаре и Ръжево. Според данни от местната власт, имотът е собственост на фирма, управлявана от друг италианец - Бруно Пиер Луиджи. Зам.-кметът на Община Калояново Веселин Бонов обясни пред репортер на TrafficNews, че имотът е стопанисван от \"ИМПЛО\" ООД, която е собственост на Бруно Луиджи и други италианци - Гуидо ло Яконо, Рикардо Гизлери, Джовани Вилла, Корадо Гизлери, Клаудио Ронкароло и Пиер Джузепе Ронкароло. Всички опити да се свържем с тях останаха напразни - телефонът на фирмата е невалиден. Фирмата се занимава с отдаване под наем на собствени недвижими имоти, но според счетоводен документ през 2015 година дружеството разпродава частично основните си активи - земеделска земя. Това се налага заради невъзможност за покрият загубите, въпреки че фирмата продължава да действа \"на червено\". Според информацията на местната администрация сградата се е използвала за оризарна - склад за пакетиране и обработка на ориз, отглеждал и ориза. Все още не е ясно дали някой от италианците е открит от спецслужбите. Към момента 12 души са арестувани и обвинени за участие в престъпна група за производство и разпространение на нелегални цигари след акцията, която се проведе вчера в Пловдивско. При нея бяха разбити две нелегални фабрики за производство на тютюневи изделия без бандерол в землището на село Труд и Ръжево Конаре. Задържаните обаче са наемници, които са работили в производството. Четирима от задържаните са български граждани, седем украинци и един молдовец. Продължават да се издирват още 4 души, съпричастни с престъплението. Срещу всички 12 души Специализираната прокуратура е повдигнала обвинения за участие в организирана престъпна група във връзка с нелегалните тютюневи изделия, като се очаква да им бъде поискана мярка за постоянен арест. На този етап прокуратурата не дава официална информация за организатора на цигареното производство, което е бълвало по 6 000 мастербокса на месец. Загубите за бюджета са между 15 и 20 милиона на месец. По непотвърдени данни пловдивчанинът Антон Арабаджиев е свързан с разбитата фабрика в Труд. Както TrafficNews съобщи вчера полиция обискира няколко жилища в кооперацията, в която той и семейството му живеят на ул. \"Янко Съкъзов\". За 24 часа е бил задържан близък на Арабаджиев, а след това освободен. Самият бизнесмен обаче бил извън страната. Сподели:", "date": "2019.07.06", "title": "РАЗКРИТИЕ: Италианска връзка в цигарената мафия от Труд"}
{"url": "https://pik.bg/%D0%BA%D0%BE%D1%80%D0%B0%D0%B1-%D1%81-55-%D0%B4%D1%83%D1%88%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news854016.html", "text": "Руски кораб за разходки с 55 души на борда, 15 от които деца, се обърна в Черно море в петък вечерта, съобщава ТАСС, цитирани от „Фокус”. От агенцията уточняват, че при инцидента са загинали двама души. Местните власти са поясняват, че нито един от спасените не е потърсил медицинска помощ. Според данни на полицията, морският съд е построен през 2008 г., като капацитетът на пътниците, които могат да бъдат на борда е 12 души. Собственикът на съда е задържан. Инцидентът се е случил край градчето Джубга в Русия. Сподели:", "date": "2019.07.06", "title": "Кораб с 55 души на борда се обърна в Черно море, двама души са загинали"}
{"url": "https://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D1%82%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D1%83%D0%BF%D0%BE%D1%8F%D0%B2%D0%B0%D0%BB-%D0%B8-%D0%BE%D0%B3%D1%80%D0%B0%D0%B1%D0%B2%D0%B0%D0%BB-%D0%BA%D0%BB%D0%B8%D0%B5%D0%BD%D1%82%D0%B8-news853992.html", "text": "Полицията в Москва обяви, че е заловен таксиджия, който упоявал клиенти и ги обирал , пише Риа новости. За действията на крадеца се разбра, след като мъж отишъл в болница с оплаквания, че му е зле. Т ой обяснил, че пил вода, дадена му от шофьора на таксито , в което пътувал по-рано. Малко след като дошъл в съзнание мъжът осъзнал , че е изчезнала картата му за банкомат, а проверка показала, че от сметката са изтеглени 16 хиляди рубли (около 220 евро). \"В резултат на оперативно-издирвателни действия полицията установи заподозрения за извършването на това престъпление. Той се оказа 58-годишен, родом от Армения, който живее в Московска област\", се казва в изявление на властите. Сподели:", "date": "2019.07.06", "title": "Заловиха таксиджия, упоявал и ограбвал клиенти"}
{"url": "https://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D1%8F%D1%82-%D0%B4%D0%B8%D0%BD%D0%BA%D0%BE-%D0%B0%D0%BD%D0%B0%D1%81%D1%82%D0%B0%D1%81%D0%BE%D0%B2-%D0%BA%D0%BE%D0%B9%D1%82%D0%BE-%D1%81%D0%BF%D0%B0%D1%81%D0%B8-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%B4%D1%83%D1%88%D0%B8-news854000.html", "text": "Динко Анастасов е пожарникар. През отминалата седмица той привлече вниманието, след като спаси давещ се човек. Оказва се, че за Анастасов това е е първи такъв случай, а пети. Пред сутрешния блок на БТВ Динко разказа какво го кара да прави това. „Досега съм спасил петима души – разказва Динко Анастасов. - При последния случай отидох да се разхладя след работа на морето с колелото. Поплувах половин час. Там се засякохме с човека. Излязох преди него.  В един момент видях, че е в криза. Извадих го бързо на пясъка и започнах да го масажирам. Той реално си беше отишъл. Благодарение на масажа явно съм възстановил сърцето му”. Динко Анастасов признава, че в първия момент не си е давал сметка какво точно е направил. „Реакцията ми е професионална като пожарникар – уточнява той. - Знам как да постъпя, как да го направя. Трудно можеш да подминеш такава ситуация по принцип. Хората ме възприемат като герой, но не се чувствам такъв. Аз съм обикновен човек, който се стреми да помага на всеки. Преди 15- 20 години някакви момичета от Хърватска или Сърбия спасих. Тогава те влязоха в морето при вълнение, но не можоаха да излязат. Бях с децата ми на плажа. Помолих хората, които бяха на брега, да пазят децата ми, и влязох и извадих най-напред едното момиче.  След това и другото. Беше трудно и добре че имаше една буна от камъни и тя помогна да извадя второто момиче”. Динко разказва, че по професия е електротехник. Той често помага с уменията си на близки и приятели, като не взима пари за работата си. „Така съм преценил. Помагам на приятели и близки”, обобщава той. Динко има две дъщери – на 33 и 25 години. „Имам и внучка на три години и половина – разказва той. - Винаги съм възпитавал децата си да помагат. И те се включват в каузи за помагане на деца. Не е страшно да се помага. Трябва да се помага. Първите секунди са най-важни за това, което трябва да се направи, а не да чакаш Бърза помощ. Получавал съм и аз добро”. Сподели:", "date": "2019.07.06", "title": "Проговори пожарникарят Динко Анастасов, който спаси живота на петима души"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D0%BF%D1%8A%D1%82%D1%8F-%D0%B1%D1%83%D1%80%D0%B3%D0%B0%D1%81---%D1%81%D0%BE%D0%B7%D0%BE%D0%BF%D0%BE%D0%BB-news854029.html", "text": "Огромно задръстване се е образувало по пътя Бургас-Созопол, съобщава „Флагман”. Според шофьорите опашката от коли започва от детелината и стига почти до местността \"Пода\". Причината за задръстването е лека катастрофа между лек автомобил и джип, който се е забил в мантинелата, съобщават очевидци. Инцидентът допълнително затруднява натоварения трафик в района. Очаква се двата автомобила всеки момент да бъдат преместени от платното, за да може да движението да се отпуши. Сподели:", "date": "2019.07.06", "title": "Катастрофа затапи пътя Бургас - Созопол"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D0%B8%D0%B7%D1%87%D0%B5%D0%B7%D0%BD%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-%D0%B4%D0%B0%D0%B2%D0%B0%D1%82-50-%D1%85%D0%B8%D0%BB-%D0%B5%D0%B2%D1%80%D0%BE-%D0%B7%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news853994.html", "text": "Паричната сума от 50 хиляди евро се предлагат колеги, роднини и приятели на 60-годишната Сюзън Итън, която изчезна във вторник сутринта, по време на разходка в района на Колимбари. Емануела Филипидис, колега на 60-годишната изчезнала, поясни, че сумата ще бъде дадена на всеки, който ще предостави информация или идентифицира Сюзън Итън, която е била в Ханя на конференция в православната академия на Крит, съобщава \"Български новини\". Издирването на американката продължава без резултат до момента. В издирването се включи и самолет на военновъздушните сили на Ханя. Сподели:", "date": "2019.07.06", "title": "Американка изчезна на остров Крит, дават 50 хил. евро за информация (СНИМКИ)"}
{"url": "https://pik.bg/%D0%BE%D0%BF%D0%B0%D1%81%D0%BD%D0%B8-%D0%B3%D0%BE%D1%80%D0%B5%D1%89%D0%B8%D0%BD%D0%B8-%D0%BA%D0%B0%D0%BA-%D0%B4%D0%B0-%D0%BE%D1%86%D0%B5%D0%BB%D0%B5%D0%B5%D0%BC-%D0%B2-%D0%B6%D0%B5%D0%B3%D0%B8%D1%82%D0%B5-news853997.html", "text": "Опасни горещини следват ежедневието ни през летните месеци. \"Амплитудите представляват голям стрес за организма и трябва да сме по-внимателни относно храненето ни, защото тялото ни генерира топлина при храносмилането. Колкото по-тежки, по-трудносмилаеми храни, могат да натоварят организма ни\". Това каза пред Нова телевизия диетологът Ипократис Пападимитракус за начина, по който високите температури се отразяват върху нас и по какъв начин бихме могли да се предпазим от тях. Според него през лятото трябва да приемаме плодовете и зеленчуците, които са богати на вода. \"Едно от важните неща е да поддържаме водния баланс на тялото\", каза още той. И допълни, че един човек е необходимо да консумира поне 2 литра и 400 мл вода на ден. Кардиологът доктор Зоран Станков обясни, че хората със сърдечно-съдови заболявания трябва да се грижат внимателно за здравето си през лятото. \"Всички ние трябва да внимаваме с това какви течности и колко течности вкарваме в организма си\", заяви той. По думите на диетолога хората не консумират водата равномерно през деня. \"Тялото ни няма възможност да усвои големи количества вода за кратко време. Напитките, които съдържат кофеин и алкохол, увеличават нуждата за вода\", обясни Пападимитракус. Сподели:", "date": "2019.07.06", "title": "ОПАСНИ ГОРЕЩИНИ: Как да оцелеем в жегите"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%BA%D1%80%D0%B0%D0%BB%D0%B5%D1%82%D0%B5-%D1%81-%D0%B3%D1%80%D1%8A%D0%BC%D0%BA%D0%B0-%D0%BE%D1%84%D0%B5%D1%80%D1%82%D0%B0-%D0%BA%D1%8A%D0%BC-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-news853926.html", "text": "Британският вестник \"Дейли Експрес\" твърди, че от Реал Мадрид предлагат 70 милиона лири плюс Гарет Бейл и Тони Кроос на Манчестър Юнайтед в замяна на полузащитника Пол Погба. Визира се, че с включването на Бейл и Кроос в офертата \"кралете\" се опитват да избегнат плащането на исканата от Манчестър Юнайтед огромна сума от 150 милиона лири за френския звезден полузащитник. 26-годишният Погба загатна наскоро, че желае да потърси ново предизвикателство. Според медии в Испания и Англия желанието на Пол Погба е да премине в Реал Мадрид или да се завърне в бившия си тим -  Ювентус. Така Пол е пред много вероятна раздяла с \"червените дяволи\". Сподели:", "date": "2019.07.06", "title": "ФУТБОЛНА БОМБА: \"Кралете\" с гръмка оферта към \"червените дяволи\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B3%D0%BB%D0%B5%D0%B7%D0%B8-%D0%B6%D0%B5%D0%BD%D0%B8%D1%82%D0%B5-%D1%81%D0%B8-%D0%B2-%D0%BC%D0%B8%D0%BB%D0%B0%D0%BD%D0%BE-%D1%81%D0%BD%D0%B8%D0%BC%D0%BA%D0%B0-news853428.html", "text": "Сергей Станишев намира все повече време за пътувания и напоследък изненадва съпругата и семейството си с редовни почивки. Последната дестинация, с която бившият премиер поглези жена си Моника и доведената си дъщеря, която носи името на майка си, е Меката на модата – Милано. В италианския град двете дами се отдали не само на обиколка по скъпарските бутици, но и на исторически туризъм, като дори успели да се качат на покрива на една от най-прочутите катедрали в света, която се намира в Милано – Дуомо. Това едва ли ще е единствената дестинация, която лидерът на ПЕС и семейството му ще посетят за лятото. Традиционно от години те почиват в съседна Гърция, но не в най-комерсиалните курорти, където има стълпотворение от българи, а посещават по-диви места. Неотдавна бившият министър-председател бе засечен с жена си и децата на борда на частна яхта в Средиземно море – едно от любимите му летни удоволствия. През зимата Станишев сменя плаването и гмуркането със ски туризъм, като тази година той заведе Моника и децата на почивка в Боровец, където семейство нощуваше в един от най-луксозните хотели на Балканите – „Ястребец“, срещу почти 700 лева на нощ. Екслидерът на БСП не щади средства както за своите наследници – Георги и Дария, така и за доведените си деца – Моника и Венцислав, които са от първия брак на жена му. Станишев демонстрира публично, че не дели наследниците си, като преди няколко седмици бе избрал именно доведената му дъщеря да бъде негова дама по случай голямото завръщане на Стефан Данаилов на сцената на Народния театър с пиесата „Актрисата“, в която си партнира с Аня Пенчева. На бляскавата премиера Сергей се появи под ръка с щерката на жена си, а не със самата нея. Бившият премиер запозна младата девойка с елита на БСП, а по всичко личеше, че тя се чувства комфортно и в свои води. Доведената дъщеря на политика е студентка по маркетинг в един от най-престижните университети в света – този в Ню Йорк. Тъй като била сред най-изявените в курса, пътувала и в кампусите на вуза по света, като последно пребивавала и учила за няколко месеца в азиатския мегаполис Шанхай, Китай. Брат ѝ също бил студент, но бил по-свит и срамежлив и не се включвал даже и в семейните снимки по празници. Сподели:", "date": "2019.07.06", "title": "САМО В ПИК И \"РЕТРО\": Станишев глези жените си в Милано (СНИМКА)"}
{"url": "https://pik.bg/%D0%BD%D0%B0%D0%B9-%D1%85%D1%83%D0%B1%D0%B0%D0%B2%D0%B8%D1%82%D0%B5-%D0%BA%D0%BD%D0%B8%D0%B3%D0%B8-%D0%BD%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC---%D1%81%D0%B0%D0%BC%D0%BE-%D0%B4%D0%BD%D0%B5%D1%81-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%B0-%D1%88%D0%B0%D1%82%D1%80%D0%B0-%D0%B2-%D1%8E%D0%B6%D0%BD%D0%B8%D1%8F-%D0%BF%D0%B0%D1%80%D0%BA-news853934.html", "text": "ще се продават на открито на Голямата поляна на Южния парк в столицата само днес, събота, 6-и юли. „Базарът на книгите и изкуствата #съБУДИдоброто – благотворителен кооператив” започва в 9 ч. и ще е до 19 часа. Бестселърите от богатия каталог на „Милениум” ще откриете в Шатра 1 на изложението. Сред тях са абсолютният хит на сезона „ която събира най-ярките образци на епитафии, достигнали до нас през вековете и излезли изпод перото на някои от най-даровитите умове; кулинарното пътешествие в литературата от бащата на приказките Джамбатиста Базиле; сензационната биография на Сергей Скрипал . Животът и неуспешната смърт на един руски шпионин“; безценното четиво за всяка младоженка В Шатра 1 можете да откриете и най-интригуващите трилъри, както и любими детски книги. За почитателите на поезията пък са Организаторите обещават много изненади, сладки изкушения и весело настроение. Сподели:", "date": "2019.07.06", "title": "Най-хубавите книги на \"Милениум\" - само днес на открита шатра в Южния парк"}
{"url": "https://pik.bg/%D0%BC%D0%B0%D1%80%D0%B5%D1%88%D0%BA%D0%B8---%D0%BD%D0%BE%D0%B2%D0%B8%D1%8F%D1%82-%D1%81%D0%BB%D0%B0%D0%B2%D0%B8-%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%B7%D0%B0-%D1%88%D0%BE%D1%83%D1%82%D0%BE-%D0%BD%D0%B0-%D0%B2%D0%B5%D1%81%D0%BA%D0%BE-news854001.html", "text": "Искам да призова новия генерален директор на БНТ да върне Валя Ахчиева в телевизията. Тя правеше такива разследвания, каквито ЦРУ и ФБР не са правили. Телевизията губи от такова разследващо предаване. Това заяви пред БНТ лидерът на \"Воля\" Веселин Марешки. Той не пропусна да поздрави новия генерален директор на телевизията-майка Емил Кошлуков и заяви, че се надява той да внесе положителни промени в облика и работата на БНТ. \"На мен телевизията ми е интересна, но ако аз успея да намеря добър екип, бих се захванал с всякакво предизвикателство\", отбеляза Марешки и намекна, че не би имал нищо против да се захване и с телевизионен бизнес. Марешки заяви още, че при финансирането на партията му \"ще дават пари всички, които са давали досега\": \"Никой в България не си мисли, че бизнесът не е давал пари на партиите. Но досега то е ставало в куфарчета, в чантички, в торбички. Сега обаче много лесно ще може да се види кой колко дава и да се изсветляват тези дарения и да се види дали има лобизъм\". \"Аз никога не съм имал офшорки, нито инвестиции в чужбина. Истинските патриоти не изнасят капитали в чужбина. Единственото, което си позволявам е, да пътувам в чужбина и видяното да инвестирам в България като знания. Аз затова си позволявам да бъда толкова на светло. Много хора имат повече финансови възможности от мен, но не си позволяват да покажат капиталите си на светло\", посочи още лидерът на \"Воля\". Марешки заяви, че е готов да има свой телевизионен проект ида запълни \"нишата\", която остава след приключването на шоуто на Слави Трифонов: \"Струва ми се, че времето от 22,30 до 23,30 ч. е идеално за това. Само още не съм решил как ще го кръстя - \"Шоуто на Веско\" или \"Шоуто на Марешки\". За шарж стават всички, дори инициаторите на референдума\". Бизнесменът-политик заяви, че зам.-председателското място на Народното събрание е стимул да върви към следващото кариерно политическо ниво. \"Карам си по моя път, инвестирам в България и това е истинският патриотизъм. Едни и същи имена се въртят за няколко места в България. Едни и същи хора правят скъпоплатен пиар и атаки за определен човек и го лансират за даден пост\", заяви Марешки. Сподели:", "date": "2019.07.06", "title": "МАРЕШКИ - НОВИЯТ СЛАВИ: Гответе се за \"Шоуто на Веско\""}
{"url": "https://pik.bg/%D0%BC%D0%B2%D1%80-%D1%81-%D0%B2%D0%B0%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%82%D1%83%D0%BD%D0%B5%D0%BB-%D0%B5%D1%87%D0%B5%D0%BC%D0%B8%D1%88%D0%BA%D0%B0-%D0%BD%D0%B0-10-%D1%8E%D0%BB%D0%B8-news854011.html", "text": "От 9 до 15 часа на 10 юли т.г. във връзка с планирано учение ще бъде спряно движението в тръбата за Варна на тунел „Ечемишка“ на АМ „Хемус“; трафикът ще се извършва двупосочно в тръбата за София В планираното учение, което ще се осъществи на 10 юли, ще участват служители на Главна дирекция „Пожарна безопасност и защита на населението“, Агенция „Пътна инфраструктура“ Държавна агенция „Безопасност на движението по пътищата“, Областна администрация и общините, влизащи в територията на София област, Центъра за спешна медицинска помощ, Българския Червен кръст, доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации. Учението се провежда в интерес на гражданите за безопасното им движение по автомагистрала „Хемус“ и преминаването през пътен тунел „Ечемишка“. За периода от 9.00 до 15.00 ч. ще бъде спряно движението в тръбата за Варна на тунел „Ечемишка“ на АМ „Хемус“. Трафикът ще се извършва двупосочно в тръбата за София. Очакваме журналистическите екипи, които проявяват интерес да отразят съвместните действия, в 09.00 часа на 10 юли /сряда/ в читалището на Ботевград, откъдето организирано ще бъдат транспортирани до мястото. Според предварителния план практическото занятие ще започне в 10.00 и ще продължи до 13.00 часа. Сподели:", "date": "2019.07.06", "title": "МВР с важна информация за движението в района на тунел ''Ечемишка'' на 10 юли"}
{"url": "https://pik.bg/%D0%BC%D0%B8%D1%81%D1%82%D1%8A%D1%80-%D0%BF%D0%B8%D1%86%D0%B0-%D0%BD%D0%B0-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D1%87%D0%B5%D1%80%D0%BD%D0%B8-%D0%B2%D1%80%D1%8A%D1%85-%D0%B2-%D1%81%D0%BE%D1%84%D0%B8%D1%8F-%D0%B8%D0%B7%D0%B3%D0%BE%D1%80%D1%8F-%D1%81%D0%BD%D0%B8%D0%BC%D0%BA%D0%B0-news854043.html", "text": "Пламъци изпепелиха заведението \"Мистър Пица\" на столичния булевард \"Черни връх\", съобщава „Трафикнюз”. Според информацията, огънят е тръгнал около 11:00 часа от миялните на пицарията. Засега не е ясна конкретната причина, довела до огъня. Няма пострадали клиенти и хора от персонала. Въпреки че три пожарни коли са пристигнали много бързо, половината от заведението е напълно изгоряло. Бързата реакция на служителите в заведението е предотвратила по-голяма беда, защото незабавно са били изнесени газовите бутилки от кухнята. Веригата „Мистър Пица” има шест заведения в София, но това на \"Черни връх\" е сред най-оборотните. Снимка: Трафикнюз.бг Сподели:", "date": "2019.07.06", "title": "\"Мистър Пица\" на булевард \"Черни връх\" в София изгоря (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B5%D0%B4%D0%B8-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B3%D0%B5%D1%80%D0%B1---%D0%BE%D1%87%D0%B0%D0%BA%D0%B2%D0%B0%D1%82-%D0%BB%D0%B8-%D1%81%D0%B5-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0-news854039.html", "text": "- Не мисля, че на предстоящия конгрес на ГЕРБ ще има нещо неочаквано и нещо извънредно. Отдавна е ясно е, че конгресът се свиква за промени в ръководството и те ще бъдат направени. Може би, ще бъдат направени и промени в Устава. Според мен, форумът ще протече в рамките на нормалното и очакваното. - Оставките в Изпълнителната комисия бяха обявени още преди месец. Така че, те не са някаква новина. Не мисля, че може да се стигне до сътресения, поне в рамките на това, което виждам в Парламентарната група и впечатленията ми от организациите с които имам ангажименти. Определено не виждам някакво напрежение, някаква изнервеност. По-скоро хората очакват този конгрес за да могат веднага след него да влязат в реална предизборна кампания за местните избори. И аз мисля, че този конгрес ще бъде ориентиран и към това. Към задаване на посока на предстоящата кампания и мисля, че структурите ще бъдат достатъчно добре мотивирани да се представят успешно на тези избори. - Да. Едновременно старт на предизборната кампания за местните избори и, може би, равносметка за отминалата предизборна кампания за Европейските избори. Това очаквам да бъде по-сериозното послание. Иначе, всички други неща, мисля, че вече са коментирани и ясни още веднага след европейските избори. И оставката на господин Цветанов, и оттеглянето на госпожа Бъчварова. Така че, не мисля, че точно в тази посока може да се очаква нещо изненадващо. - Не мисля, че може там да има някакъв завой. Госпожа Бъчварова вече е посланик в Израел, така че там завой не може да има. По същия начин и господин Цветанов е подал оставката си. При нас завоите не се обявяват на конгреси. При БСП правят такива неща на подобни форуми. Такъв е бил стилът на господин Борисов винаги, че едно решение може да се обмисля дълго време, но когато се вземе, обикновено е крайно. Това са въпроси, които са коментирани и преди време. - Лично аз, тъй като съм от гражданската квота, ще бъда само гост на Конгреса. Иначе, очаквам там да чуя какво предстои в бъдеще, а не какво се е случило преди. - Въпросът за обсъждането на членския внос за членовете на ГЕРБ е един резонен въпрос, който със сигурност трябва да се обсъди предвид това, че субсидията се свива от 11 лв. на глас на 1 лв. ГЕРБ, както се вижда във финансовите отчети, има добра събираемост на членския внос към момента, просто той е много нисък. Според мен трябва да се помисли за увеличаване, и то трябва да се помисли по-сложно. - Не съм член на партията и не ми е работа да давам съвети в тази посока. Но, по принцип, има различни форми на членски внос и не е задължително да е еднакъв за всички. Може да има за пенсионери, за студенти, за работещи, за младежи. Това е въпрос, който идва на дневен ред за всяка партия, а не само за ГЕРБ. Защото това ще се окаже и едно от основните пера, от които една партия би могла да има приходи. Сподели:", "date": "2019.07.06", "title": "САМО В ПИК: Тома Биков разкри преди конгреса на ГЕРБ - очакват ли се сътресения и \"изненадващи завои\""}
{"url": "https://pik.bg/%D1%81%D0%B0%D1%89-%D1%81-%D0%BD%D0%BE%D0%B2%D0%B0-%D0%BA%D0%BE%D0%BD%D1%86%D0%B5%D0%BF%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B7%D0%BB%D0%BE%D0%BD%D0%B0%D0%BC%D0%B5%D1%80%D0%B5%D0%BD%D0%BE%D1%82%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-news854005.html", "text": "„Концепцията за противодействие срещу злонамереното влияние на Кремъл” бе представена в Париж от Марк Грийн , директор на Агенцията на САЩ за международното развитие (USAID). \"Концепцията...отговаря на предизвикателствата, свързани с негативното влияние на Кремъл чрез създаване на икономическа и демократична устойчивост на страните (за които е предназначена)… САЩ отдавна смятат, че силна, процъфтяваща и свободна Европа е жизненоважна за американските стратегически интереси. Руските власти и контролираните от тях сили се стремят да отслабят влиянието на САЩ в света и да ни отделят от нашите съюзници и партньори”, се казва в съобщение на агенцията, качено на нейния сайт. За целта агенцията си поставя четири задачи : съкращаване на енергийната и икономическа уязвимост, противодействие срещу усилията за подкопаване на демократичните институции и съпротива срещу манипулирането на информацията. В концепцията се казва, че с подкрепата на USAID Молдова и Украйна „ значително са пренасочили своята търговия от Русия към Европа , което ги прави по-малко уязвими от руския натиск”. Сподели:", "date": "2019.07.06", "title": "САЩ с нова концепция \"срещу злонамереното влияние на Кремъл\""}
